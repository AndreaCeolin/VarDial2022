{"id": "703323", "revid": "125091023", "url": "https://it.wikipedia.org/wiki?curid=703323", "title": "Charles Villiers Stanford", "text": "Nato a Dublino da una famiglia benestante molto appassionata di musica, figlio di un cantante (basso) e di una pianista, Stanford si form\u00f2 presso l'Universit\u00e0 di Cambridge, studiando poi a Lipsia e Berlino.\nMentre era ancora studente, Stanford fu nominato organista del Trinity College di Cambridge. Nel 1882, all'et\u00e0 di 29 anni, fu uno dei fondatori del Royal College of Music, dove insegn\u00f2 composizione per il resto della sua vita. Dal 1887 fu anche professore di musica all'Universit\u00e0 di Cambridge. Esercit\u00f2 un contributo determinante nel risollevare il prestigio della Cambridge University Musical Society, attirandovi personalit\u00e0 di fama internazionale.\nStanford bas\u00f2 il suo insegnamento principalmente su principi classici, esemplificati nella musica di Brahms, rimanendo scettico nei confronti delle tendenze modernistiche di inizio Novecento. Come direttore d'orchestra, Stanford diresse il Bach Choir e il festival triennale di musica classica di Leeds.\nStanford compose molta musica orchestrale, tra cui sette sinfonie, ma i suoi lavori pi\u00f9 apprezzati furono quelli di musica sacra corale, principalmente le messe (di liturgia anglicana). Compose anche nove opere liriche, nessuna delle quali si \u00e8 affermata nel repertorio consueto.\nAlcuni critici considerarono Stanford, insieme a Charles Parry e ad Alexander Campbell Mackenzie, come uno dei principali artefici della rinascita della musica dalle isole britanniche. Tuttavia, dopo il successo incontrato nell'ultimo ventennio dell'Ottocento, la sua fama fu offuscata nel Novecento da quella di Edward Elgar e di alcuni dei suoi stessi allievi, come Gustav Holst e Ralph Vaughan Williams.\nBiografia.\nPrimi anni.\nStanford nacque a Dublino, unico figlio di John James Stanford e della sua seconda moglie, Mary, nata Henn. John Stanford era un importante avvocato di Dublino, Esaminatore alla Corte di Giustizia del Lord Cancelliere in Irlanda e Impiegato della Corona per la Contea del Meath. Sua moglie era la terza figlia di William Henn, Presidente dell'Alta Corte del Lord Cancelliere. Entrambi i genitori erano abili musicisti amatoriali; John Stanford era violoncellista e cantante basso di discreta abilit\u00e0, tanto che fu scelto per interpretare il ruolo di protagonista nella prima irlandese dell\"Elijah\" di Mendelssohn, nel 1847. Stanford scrisse che la voce di suo padre aveva \"un'estensione dal Fa alto al Do basso (...) una delle migliori che abbia mai sentito nella qualit\u00e0 e nello stile. Egli studi\u00f2 con Domenico Crivelli e a Parigi, parlava italiano come un madrelingua e, in pi\u00f9 di un aspetto, assomigliava (nell'opinione dei pi\u00f9 competenti a giudicare) al suo semi-concittadino Luigi Lablache (...) le sue capacit\u00e0 di interpretazione spaziavano dagli oratori ai buffi pi\u00f9 frettolosi, che egli eseguiva velocemente colla facilit\u00e0 e la fluenza di un italiano.\" Mary Stanford era una pianista dilettante che si esib\u00ec anche come solista a Dublino.\nAl giovane Stanford fu impartita un'educazione convenzionale concentrata sui classici in una famosa scuola privata di Dublino retta da Henry Tilney Bassett. I genitori di Stanford incoraggiarono il precoce talento musicale del ragazzo, sottoponendolo a una serie di maestri di violino, pianoforte, organo e composizione. Tre dei suoi insegnanti erano stati allievi di Ignaz Moscheles, inclusa la sua madrina Elizabeth Meeke, di cui Stanford ricordava: \"Essa mi insegn\u00f2, prima che avessi dodici anni, a leggere a vista \u2026 Mi faceva suonare ogni giorno, alla fine della mia lezione, una Mazurka di Chopin, senza mai lasciarmi fermare per un errore \u2026 Dopo che ebbi suonato tutte le cinquantadue Mazurke, io potevo leggere la maggior parte della musica del calibro che le mie dita potevano suonare con facilit\u00e0\". Una delle prime composizioni del giovane Stanford, una marcia in Re bemolle maggiore, scritta quando aveva otto anni, fu eseguita nella pantomima al teatro reale di Dublino tre anni dopo. All'et\u00e0 di sette anni Stanford diede un recital di pianoforte per un pubblico di invitati, suonando composizioni di Beethoven, H\u00e4ndel, Mendelssohn, Moscheles, Mozart e Bach. Un suo brano vocale ha ricevuto una positiva accoglienza dalla Societ\u00e0 Corale dell'Universit\u00e0 di Dublino.\nNegli anni 1860 a Dublino si esibirono alcuni concertisti di fama internazionale, e Stanford pot\u00e9 ascoltare Joseph Joachim, Henri Vieuxtemps e Adelina Patti. La visita annuale dell\"Italian Opera Company\" di Londra, diretta da Giulia Grisi, Giovanni Matteo De Candia e, pi\u00f9 tardi, Th\u00e9r\u00e8se Tietjens, diede a Stanford una passione per l'opera che non scem\u00f2 per tutta la vita. Nelle sue memorie, Stanford elenc\u00f2 le opere che aveva sentito interpretare dalla Compagnia a Dublino: \"Le nozze di Figaro\", \"Il flauto magico\", \"Fidelio\", \"Il barbiere di Siviglia\", \"Les deux journ\u00e9es\", \"Roberto il diavolo\", \"Gli ugonotti\", \"Il franco cacciatore\", \"Oberon\", \"La figlia del reggimento\", \"Lucrezia Borgia\", \"La traviata\", \"Rigoletto\", \"Hamlet\", \"Faust\" e \"Mireille\". Quando ebbe dieci anni, i suoi genitori lo portarono a trascorrere l'estate a Londra, dove egli stette con lo zio di sua madre a Mayfair. Mentre si trovava nella capitale, egli prese lezioni di composizione da Arthur O'Leary, e di pianoforte da Ernst Pauer, professore alla Royal Academy of Music (RAM). Nel frattempo, la sua madrina aveva lasciato l'Irlanda; cos\u00ec, al suo ritorno a Dublino, egli pass\u00f2 sotto la guida di Henrietta Flynn, un'altra ex allieva di Moscheles al Conservatorio di Lipsia, e pi\u00f9 tardi di Robert Stewart, organista della Cattedrale di San Patrizio, come pure di un terzo allievo di Moscheles, Michael Quarry. Durante il suo secondo breve soggiorno a Londra, due anni dopo, egli incontr\u00f2 il compositore Arthur Sullivan e il musicologo George Grove, che avranno in seguito un ruolo importante nella sua carriera.\nJohn Stanford sperava che suo figlio l'avrebbe seguito nella professione legale, ma accett\u00f2 la sua decisione di perseguire la carriera musicale. Comunque stabil\u00ec che il figlio avrebbe avuto un'educazione universitaria convenzionale prima di continuare gli studi universitari all'estero. Stanford tent\u00f2 senza successo di ottenere una borsa di studio per il Trinity Hall, a Cambridge, ma ottenne una borsa di studio per organo e, pi\u00f9 tardi, una borsa di studio di indirizzo classico, al Queens' College. Quando arriv\u00f2 a Cambridge aveva gi\u00e0 scritto un sostanzioso numero di composizioni, compresa musica vocale, sia sacra sia profana, e lavori orchestrali (un rond\u00f2 per violoncello e orchestra e un'ouverture da concerto).\nCambridge.\nStanford si immerse nella vita musicale dell'universit\u00e0, a detrimento dei suoi studi di latino e greco. Egli compose lavori vocali religiosi e profani, un concerto per pianoforte e musiche di scena per il lavoro di Longfellow \"A Spanish Student\". Nel novembre 1870 egli apparve come solista di pianoforte colla Cambridge University Musical Society (CUMS) e presto divenne assistente direttore e membro della direzione. La societ\u00e0 era decaduta in eccellenza dopo la sua fondazione, avvenuta nel 1843. Il suo coro consisteva soltanto di uomini e ragazzi; la mancanza di cantanti donne limitava seriamente i lavori che la societ\u00e0 poteva presentare. Stanford non fu capace di convincere i membri ad ammettere delle donne, e cos\u00ec egli mise in atto quella che \"The Musical Times\" chiam\u00f2 \"una rivoluzione senza spargimento di sangue\". Nel febbraio 1872 egli cofond\u00f2 un coro misto, l\"Amateur Vocal Guild\", le cui rappresentazioni immediatamente misero in ombra quelle dei cantanti del CUMS. I membri del CUMS rapidamente cambiarono idea, e furono d'accordo sul mescolamento dei due cori, dando alle donne la condizione di socie della societ\u00e0.\nIl direttore del coro unito era John Larkin Hopkins, che era anche organista del Trinity College. Egli si ammal\u00f2 e cedette la direzione a Stanford nel 1873. Stanford fu nominato anche sostituto organista di Hopkins al Trinity College, e si trasfer\u00ec da Queens' a Trinity nell'aprile 1873. Nell'estate di quell'anno Stanford fece il suo primo viaggio nell'Europa continentale: egli and\u00f2 a Bonn per il Schumann Festival che si teneva l\u00e0, dove incontr\u00f2 Joachim e Brahms. Il suo crescente amore per la musica di Schumann e Brahms lo segn\u00f2 come un classicista, in un'epoca in cui molti amanti di musica erano divisi tra i campi classici e moderni, gli ultimi rappresentati dalla musica di Liszt e Wagner. Stanford non era obbligato dalla moda ad appartenere a un campo o a un altro; egli ammirava immensamente \"I maestri cantori di Norimberga\", sebbene fosse poco entusiasta di alcuni altri lavori di Wagner. Dopo aver lasciato Bonn, egli ritorn\u00f2 a casa, attraversando la Svizzera e poi Parigi, dove assist\u00e9 a \"Le proph\u00e8te\" di Meyerbeer.\nLa malattia di Hopkins si rivel\u00f2 fatale, e dopo la sua morte le autorit\u00e0 del Trinity invitarono Stanford a diventare permanentemente organista del College. Egli accett\u00f2, colla condizione che egli doveva esser lasciato libero, ogni anno, per un periodo di studi musicali in Germania. I compagni del College decisero, il 21 febbraio 1874:\nDue giorni dopo la sua nomina, Stanford present\u00f2 il suo ultimo esame per la laurea classica. Egli prese 65/66, e gli fu conferito un diploma universitario di terza classe.\nLipsia.\nSu raccomandazione di Sir William Sterndale Bennett, ex professore di musica a Cambridge e ora direttore della Royal Academy of Music, Stanford and\u00f2 a Lipsia nell'estate del 1874 per lezioni con Carl Reinecke, professore di composizione e pianoforte al Conservatorio di Lipsia. Il compositore Thomas Dunhill comment\u00f2 che nel 1874 era \"la fine dell'ascesa di Lipsia, quando le grandi tradizioni di Mendelssohn avevano gi\u00e0 iniziato a svanire\". Ciononostante, Stanford non pensava seriamente di studiare in qualsiasi altro posto. N\u00e9 Dublino n\u00e9 Londra offrivano un'istruzione musicale paragonabile; la pi\u00f9 prestigiosa scuola di musica britannica, la Royal Academy of Music (RAM), in quel tempo era retriva e reazionaria. Egli fu costernato di trovare a Lipsia che Bennett lo aveva raccomandato a un tedesco pedante, non pi\u00f9 progressista degli insegnanti della RAM. Stanford disse di Reinecke: \"Di tutti i musicisti secchi che ho mai conosciuto, era il pi\u00f9 disseccato. Non aveva una buona parola per nessun compositore contemporaneo \u2026 detestava Wagner \u2026 derideva Brahms e non aveva entusiasmi di nessun tipo\". Il biografo di Stanford, Paul Rodmell, propone che l'ultraconservatorismo di Reinecke possa esser stato inaspettatamente positivo per il suo allievo, perch\u00e9 \"potrebbe aver incoraggiato Stanford a ribellarsi alle tracce dategli Durante la sua permanenza a Lipsia prese lezioni di pianoforte da Robert Papperitz (1826-1903), organista alla Nikolaikirche, che egli trov\u00f2 pi\u00f9 utili.\nTra le composizioni di Stanford del 1874 ci fu un adattamento della prima parte del poema di Longfellow \"The Golden Legend\". Egli intendeva adattare l'intero poema, ma rinunci\u00f2, sconfitto dai \"numerosi ma sconnessi caratteri\" di Longfellow. Rivedendo l'adattamento del poema fatto da Sullivan nel 1888, Stanford ammise la difficolt\u00e0 di selezionare le parti importanti di quello che lui chiamava \"un lungo e, bisogna ammetterlo, sconclusionato\" poema, e applaud\u00ec gli sforzi del librettista di Sullivan, Joseph Bennett. Stanford ignor\u00f2 questo e altri lavori giovanili quando assegn\u00f2 i numeri d'opera nei suoi anni maturi. Le sue prime composizioni, nel suo catalogo ufficiale delle composizioni, sono una Suite per pianoforte in quattro movimenti e una Toccata per pianoforte, datate entrambe 1875.\nDopo un secondo soggiorno a Lipsia con Reinecke nel 1875, che non fu pi\u00f9 produttivo del primo, a Stanford fu raccomandato da Joachim di studiare a Berlino l'anno seguente con Friedrich Kiel, che egli trov\u00f2 \"un insegnante sia simpatico sia capace \u2026 Imparai pi\u00f9 da lui in tre mesi, che da tutti gli altri in tre anni\".\nAscesa.\nRitornando a Cambridge negli intervalli tra i suoi soggiorni in Germania, Stanford aveva ripreso il suo lavoro come direttore d'orchestra del CUMS. Egli trov\u00f2 la societ\u00e0 in buona forma sotto il suo sostituto, Eaton Faning, e capace di affrontare nuovi lavori impegnativi. Nel 1876 la societ\u00e0 present\u00f2 una delle prime esecuzioni in Britannia del Requiem di Brahms. Nel 1877 il CUMS venne all'attenzione nazionale quando present\u00f2 la prima esecuzione britannica della Prima sinfonia di Brahms.\nDurante lo stesso periodo, Stanford stava diventando conosciuto come compositore. Stava componendo prolificamente, sebbene egli pi\u00f9 tardi avesse ritirato alcuni dei suoi lavori di quegli anni, incluso un concerto per violino che, secondo Rodmell, soffriva per \"materiale tematico mediocre\". Nel 1875 la sua Prima sinfonia vinse il secondo premio in una gara per sinfonie di compositori britannici tenutasi all'Alexandra Palace, sebbene egli avesse da attendere ancora due anni per sentire quel lavoro eseguito. I due giudici erano Sir George Alexander Macfarren, professore di musica a Cambridge, e Joachim. Nello stesso anno Stanford diresse la prima esecuzione del suo oratorio \"The Resurrection\", dato dal CUMS. Su richiesta di Alfred Tennyson, egli scrisse musica d'occasione per il dramma di Tennyson \"Queen Mary\", rappresentato al Lyceum Theatre, a Londra, nell'aprile del 1876.\nNell'aprile del 1878, nonostante la disapprovazione del padre, Stanford spos\u00f2 Jane Anna Maria Wetton, conosciuta come Jennie, una cantante che aveva conosciuto quando studiava a Lipsia. Essi ebbero una figlia, Geraldine Mary, nata nel 1883, e un figlio, Guy Desmond, nato nel 1885.\nNel 1878 e 1879 Stanford lavor\u00f2 alla sua prima opera, \"The Veiled Prophet\", su un libretto del suo amico William Barclay Squire. Esso era basato su un poema di Thomas Moore, tra i cui personaggi vi erano una sacerdotessa vergine e un profeta mistico, e un complotto che culmina in un avvelenamento e in una pugnalata. Stanford offerse il lavoro all'impresario operistico Carl Rosa, che lo rifiut\u00f2, e gli propose di farlo rappresentare in Germania. \"Il suo successo (sfortunatamente) avr\u00e0 molte pi\u00f9 possibilit\u00e0 qui se accettato all'estero\". Riferendosi all'enorme popolarit\u00e0 delle opere comiche di Sullivan, Rosa aggiunse: \"Se il lavoro fosse dello stile di H.M.S. Pinafore, sarebbe decisamente un'altra questione\". Stanford aveva molto apprezzato \"Cox and Box\" di Sullivan, ma \"The Veiled Prophet\" si intendeva che fosse un lavoro serio, di alta drammaticit\u00e0 e romanticismo. Stanford aveva avuto molti contatti utili durante i suoi mesi in Germania, e il suo amico, il direttore d'orchestra Ernst Frank, fece eseguire il pezzo al K\u00f6nigliches Schauspiel di Hannover nel 1881. Recensendo la premi\u00e8re per \"The Musical Times\", l'amico di Stanford John Alexander Fuller Maitland scrisse: \"Lo stile di strumentazione di Stanford \u2026 \u00e8 costruito pi\u00f9 o meno su quello di Schumann; mentre il suo stile di trattamento drammatico porta maggiore somiglianza a Meyerbeer che a quello di qualsiasi altro compositore.\" Il critico Nigel Burton, in uno studio del 1981 sulle opere di Stanford, boccia come \"del tutto erronea\" la supposizione di Fuller Maitland che il lavoro debba qualcosa a Meyerbeer. Altre recensioni erano incerte, e l'opera dovette attendere fino al 1893 per la sua prima esecuzione inglese. Stanford, nonostante ci\u00f2, continu\u00f2 a cercare il successo nell'opera durante la sua carriera. Nel suo entusiasmo per l'opera, che dur\u00f2 tutta la vita, Stanford differiva sorprendentemente dal suo contemporaneo Hubert Parry, che fece solo un tentativo di comporre opere, per poi rinunciare al genere.\nNei primi anni 1880, Stanford stava diventando una figura importante sulla scena musicale britannica. I suoi unici rivali importanti erano Arthur Sullivan, Frederic Hymen Cowen, Charles Parry, Alexander Campbell Mackenzie e Arthur Goring Thomas. In quel periodo Sullivan era visto con sospetto nei circoli musicali magnanimi perch\u00e9 componeva opere comiche piuttosto che grand op\u00e9ra; Cowen era visto pi\u00f9 come direttore d'orchestra che come compositore, e gli altri tre, sebbene considerati promettenti, non avevano ancora lasciato un'impronta cos\u00ec chiara come aveva fatto Stanford. Stanford aiut\u00f2 Parry in particolare a guadagnare riconoscimenti, commissionandogli musica d'occasione per una rappresentazione a Cambridge de \"Gli uccelli\" di Aristofane e una sinfonia (la \"Cambridge\") per la societ\u00e0 musicale. A Cambridge Stanford continu\u00f2 a sollevare il prestigio del CUMS, come il suo, ottenendo visite di musicisti di rilievo internazionale, inclusi Joachim, Hans Richter, Alfredo Piatti ed Edward Dannreuther. La societ\u00e0 attrasse ulteriore attenzione facendo prime esecuzioni di composizioni di Cowen, Parry, Mackenzie, Goring Thomas e altri. Stanford stava anche impressionando colla sua capacit\u00e0 di organista al Trinity, elevando gli standard musicali e componendo ci\u00f2 che il suo biografo Jeremy Dibble chiama \"musica da chiesa altamente distinta\", incluso un Servizio in Si bemolle (1879), l'anthem \"The Lord Is My Shepherd\" (1886) e il mottetto \"Justorum animae\" (1888).\nNella prima met\u00e0 degli anni 1880, Stanford collabor\u00f2 con l'autore Gilbert Arthur \u00e0 Beckett a due opere, \"Savonarola\" e \"The Canterbury Pilgrims\". La prima fu ben ricevuta, alla sua prima esecuzione, ad Amburgo, nell'aprile 1884, ma fu aspramente criticata quando eseguita al Covent Garden nel luglio dello stesso anno. Parry comment\u00f2 privatamente: \"sembra costruita molto male per la scena, concepita poveramente, e la scena, sebbene pulita e ben gestita, non \u00e8 n\u00e9 impressionante n\u00e9 drammatica\". La critica pubblica pi\u00f9 severa era in \"The Theatre\", il cui critico scrisse: \"Il libretto di \"Savonarola\" \u00e8 noioso, artificioso e, da un punto di vista drammatico, debole. Non \u00e8, comunque, cos\u00ec tremendamente seccante come la musica di cui \u00e8 stato dotato. \"Savonarola\" \u00e8 arrivata al punto di convincermi che l'opera \u00e8 del tutto fuori dalla gamma [di Stanford] e che, prima abbandona la scena per la cattedrale, meglio sar\u00e0 per la sua reputazione musicale\". \"The Canterbury Pilgrims\" fu eseguita a Londra nell'aprile 1884, tre mesi prima che \"Savonarola\" fosse presentato al Covent Garden. Essa ebbe un'accoglienza migliore dell'altra, sebbene le recensioni facessero notare il debito di Stanford a \"Die Meistersinger\", e si lamentassero di una mancanza di emozione nella musica d'amore. George Grove fu d'accordo coi critici, scrivendo a Parry: \"La musica di Charlie contiene tutto tranne il sentimento. Amore no del tutto \u2013 io non ne sentii un briciolo \u2026 e credo che dovrebbe esserci pi\u00f9 melodia. Sicuramente la melodia non \u00e8 una cosa da evitare\". Nel 1896 un critico scrisse che l'opera aveva \"un tale libretto che sarebbe stato adatto per il fu Alfred Cellier. Lui probabilmente avrebbe fatto di esso una gradevole opera leggera inglese. Ma il dottor Stanford scelse di usarla per quelle teorie avanzate che noi sappiamo che sostiene, e ci diede una musica che ci farebbe pensare che \"Die Meistersinger\" fosse il suo modello. L'effetto della combinazione non \u00e8 felice.\"\nProfessore.\nNel 1883, il Royal College of Music fu fondato per sostituire la National Training School for Music (NTSM), durata per poco tempo e senza successo. N\u00e9 la NTSM n\u00e9 la Royal Academy of Music, fondata da pi\u00f9 tempo, avevano ottenuto un'adeguata istruzione musicale per suonatori d'orchestra professionisti, visto che nel 1870 si stimava che meno del 10% degli strumentisti professionisti a Londra vi avesse studiato; il fondatore e direttore del college, George Grove, era determinato a far s\u00ec che la nuova istituzione riuscisse nel suo scopo. I suoi due principali alleati in quest'impresa furono il violinista Henry Holmes e Stanford. In uno studio sulla fondazione del college, David Wright nota che Stanford aveva due ragioni principali per sostenere l'idea di Grove: la prima era che il suo pensiero che un college decente per suonatori d'orchestra fosse essenziale per dare agli studenti di composizione la possibilit\u00e0 di sperimentare il suono della loro musica; la seconda ragione era il forte contrasto tra la competenza delle orchestre tedesche e la esecuzione delle loro controparti inglesi. Egli accett\u00f2 l'offerta di Grove dei posti di professore di composizione e (con Holmes) di direttore dell'orchestra del college. Tenne la cattedra di professore per il resto della sua vita; tra i pi\u00f9 conosciuti dei suoi numerosi allievi vi furono Samuel Coleridge-Taylor, Gustav Holst, Ralph Vaughan Williams, John Ireland, Franck Bridge e Arthur Bliss. Tra gli altri studenti di Stanford vi furono Edgar Bainton, Arthur Benjamin, Rutland Boughton, Herbert Brewer, George Butterworth, Rebecca Clarke, Walford Davies, Thomas Dunhill, George Dyson, Ivor Gurney, Herbert Howells, William Hurlstone, Gordon Jacob, Ernest John Moeran, Lloyd Powell, Arthur Somervell, e Charles Wood (che gli successe come professore a Cambridge). Gli allievi di Stanford, noti in seguito come direttori d'orchestra, furono Eugene Aynsley Goossens, Leslie Heward, e Leopold Stokowski.\nStanford non fu mai un maestro indulgente. Egli insisteva sulle esercitazioni individuali e faceva lavorare sodo i suoi allievi. Uno di essi, Herbert Howells, ricorda, \"Prendi da parte l'allievo di Stanford che preferisci, e domandagli gli errori nei quali egli temeva maggiormente di essere scoperto dal suo professore. Egli di risponder\u00e0 trascuratezza e volgarit\u00e0. Quando questi andavano nella sua stanza, ne uscivano molto compromessi. Contro il compromesso con materiale o lavoro dubbio Stanford si atteggiava duramente\". Un altro allievo, Edgar Bainton, ricordava:\nCon dispiacere di Stanford, molti dei suoi allievi che raggiunsero la fama come compositori ruppero coi suoi classici insegnamenti ispirati a Brahms, come lui stesso s'era ribellato al conservatorismo di Reinecke. Il compositore George Dyson scrisse: \"In un certo senso la vera ribellione che egli combatt\u00e9 era il pi\u00f9 ovvio frutto dei suoi metodi. E, in vista di quello che alcuni di quei ribelli hanno da allora raggiunto, si \u00e8 tentati di meravigliarsi se c'\u00e8 realmente qualcosa di meglio che un insegnante possa fare per i suoi allievi che guidarli in varie forme di rivoluzione\". Le composizioni di alcuni degli allievi di Stanford, inclusi Holst e Vaughan Williams, entrarono nel repertorio generale in Britannia, e in qualche modo anche in altri paesi, a differenza di Stanford. Per molti anni dopo la sua morte, sembr\u00f2 che la fama pi\u00f9 grande di Stanford sarebbe stata quella di insegnante. Tra i suoi risultati all'RCM fu l'istituzione di una classe di opera, con almeno una produzione operistica all'anno. Dal 1885 al 1915 ci furono 32 produzioni, tutte dirette da Stanford.\nNel 1887 Stanford fu nominato professore di musica a Cambridge al posto di Sir George Macfarren, che mor\u00ec nell'ottobre di quell'anno. Fino ad allora, l'universit\u00e0 aveva dato diplomi in musica a candidati che non erano stati studenti a Cambridge; tutto quello che era richiesto era passare gli esami di musica dell'universit\u00e0. Stanford era deciso ad abolire questa pratica, e dopo sei anni persuase le autorit\u00e0 universitarie ad acconsentire. Lo studio di tre anni all'universit\u00e0 divenne un prerequisito per accedere alla laurea in musica. Cambridge fu la prima universit\u00e0 inglese ad abolire gli esami di musica per i non studenti dell'istituto, ma la pratica continu\u00f2 in altre universit\u00e0 fin nel Novecento. Nel 1914 Malcolm Sargent ricevette una laurea in musica dall'Universit\u00e0 di Durham senza neanche studiarvi, visitando Durham soltanto per svolgervi l'esame, e nel 1919 ottenne il dottorato in musica dalla stessa universit\u00e0 cogli stessi mezzi.\nDirettore d'orchestra e compositore.\nDurante gli ultimi decenni dell'Ottocento, gli impegni accademici di Stanford non gli impedirono di comporre e dirigere. Fu nominato direttore del Bach Choir di Londra nel 1885, succedendo al suo direttore e fondatore Otto Goldschmidt; tenne il posto fino al 1902. Hans von B\u00fclow diresse la premi\u00e8re tedesca della Sinfonia irlandese di Stanford ad Amburgo nel gennaio 1888, e fu piuttosto impressionato dalla composizione tanto da programmarlo anche a Berlino poco dopo. Richter lo diresse a Vienna, e Mahler pi\u00f9 tardi a New York. La disponibilit\u00e0 di Mahler a programmare la musica di Stanford non fu ricambiata. Rodmell commenta che, come direttore d'orchestra, Stanford generalmente ignor\u00f2 le musiche di Mahler, come pure quelle di Debussy, Ravel e Stravinsky. Per il Theatre Royal di Cambridge Stanford compose musica incidentale per le rappresentazione de \"Le Eumenidi\" di Eschilo (1885) e dell\"Edipo re\" di Sofocle (1887). \"The Times\" scrisse della prima che \"la musica di Stanford \u00e8 drammaticamente significativa, cos\u00ec come bella in s\u00e9 stessa. Essa ha inoltre quella qualit\u00e0 cos\u00ec rara tra i compositori moderni \u2013 lo stile\". In entrambe le musiche Stanford fece uso abbondante di leitmotiv, alla maniera di Wagner; il critico de \"The Times\" not\u00f2 il carattere wagneriano del preludio \"Edipo\".\nNegli anni 1890 George Bernard Shaw, scrivendo collo pseudonimo di \"Corno di Bassetto\", critico musicale di \"The World\", manifest\u00f2 sentimenti incerti riguardo a Stanford. Secondo Shaw, il meglio delle composizioni di Stanford mostrava un carattere irlandese disinibito Il critico mostr\u00f2 scarsa considerazione nei confronti della solenne musica corale vittoriana dell'autore. Nel luglio 1891, la colonna di Shaw era piena di lodi per la capacit\u00e0 di Stanford per le melodie piene di vita, dichiarando che Richard D'Oyly Carte avrebbe dovuto assumerlo al posto di Sullivan come compositore delle Savoy Opera. Nell'ottobre dello stesso anno, Shaw attacc\u00f2 l'oratorio \"Eden\" di Stanford, raggruppandolo a Parry e Mackenzie come a una societ\u00e0 di mutua ammirazione, chiamandoli \"classici ciarlatani\":\nPer Fuller Maitland, il trio di compositori satireggiati da Shaw era il leader della rinascita musicale inglese (sebbene n\u00e9 Stanford n\u00e9 Mackenzie fossero inglesi). Questa opinione persistette in alcuni circoli accademici per molti anni.\nStanford ritorn\u00f2 all'opera nel 1883, con una versione ampiamente revisionata e accorciata \"The Veiled Prophet\". Esso ebbe la sua premi\u00e8re britannica al Covent Garden in luglio. L'amico Fuller Maitland fu, da quella volta, il pi\u00f9 importante dei critici de \"The Times\", e la recensione dell'opera fu laudatoria. Secondo Fuller Maitland, \"The Veiled Prophet\" era la migliore novit\u00e0 di una stagione operistica che aveva incluso anche i \"Pagliacci\" di Ruggero Leoncavallo, \"Djamileh\" di Georges Bizet e \"I Rantzau\" di Pietro Mascagni. La successiva opera di Stanford fu \"Shamus O'Brien\" (1896), un'opera comica basata sul libretto di George H. Jessop. Il direttore fu il giovane Henry Joseph Wood, che ricord\u00f2 nelle sue memorie che il produttore, Sir Augustus Harris, manovr\u00f2 per calmare il compositore dittatoriale e per impedirgli di interferire coll'allestimento. Stanford cerc\u00f2 di dare a Wood lezioni di direzione d'orchestra, ma il giovane non ne fu impressionato. L'opera ebbe successo, venendo rappresentata per 82 volte consecutive. Nelle sue memorie Wood afferma che l'opera fu eseguita per pi\u00f9 di cento volte, ma il suo biografo, Arthur Jacobs, d\u00e0 un numero pi\u00f9 basso. L'esecuzione inizi\u00f2 il 2 marzo e termin\u00f2 il 23 maggio 1896. Quest'opera fu eseguita, tradotta in tedesco, a Breslavia nel 1907; Thomas Beecham lo considerava \"un lavoro colorito e vigoroso\", e lo riport\u00f2 sulle scene nella sua stagione di opera comica nel 1910 al Her Majesty's Theatre di Londra.\nAlla fine del 1894, Grove si ritir\u00f2 dal Royal College of Music. Parry fu scelto per succedergli e, sebbene Stanford si congratulasse sinceramente coll'amico per la nomina, le loro relazioni presto si deteriorarono. Stanford era conosciuto come un uomo dal temperamento focoso e litigioso. Grove aveva scritto di una riunione del consiglio al Royal College \"dove, in qualche modo, lo spirito del diavolo stesso era stato dentro Stanford per tutto il tempo \u2013 come succede qualche volta, rendendolo cos\u00ec irascibile, litigioso e contraddittorio come nessun altro pu\u00f2 essere! Egli \u00e8 un compagno rimarchevolmente bravo e abile, pieno di risorse e capacit\u00e0 \u2013 senza dubbio \u2013 ma bisogna spesso guadagnarselo a un prezzo molto caro\". Parry sofferse molto per mano di Stanford, con frequenti litigi, profondamente turbanti per l'ipersensibile Parry. Alcuni dei loro litigi erano causati dalla riluttanza di Stanford ad accettare l'autorit\u00e0 del suo vecchio amico e protetto, ma in altre occasioni Parry provoc\u00f2 seriamente Stanford, particolarmente nel 1895, quando egli ridusse i fondi per le classi orchestrali di Stanford.\nNel 1898 Sullivan, invecchiato e malato, si ritir\u00f2 da direttore del festival triennale di musica di Leeds, posto che aveva gi\u00e0 dal 1880. Egli credeva che il motivo per cui Stanford aveva accettato la direzione della Leeds Philharmonic Society l'anno prima fosse di mettersi in posizione per dirigere il festival. Stanford, pi\u00f9 tardi, si sent\u00ec obbligato a scrivere a \"The Times\" per negare che egli avesse avuto parte in una cospirazione per estromettere Sullivan. Allora si pensava che Sullivan fosse un direttore d'orchestra noioso nel dirigere le musiche degli altri compositore e, sebbene il lavoro di Stanford come direttore d'orchestra non fosse privo di critici, egli fu nominato al posto di Sullivan. Stanford aveva consolidato la sua posizione a Leeds componendo un \"Te Deum\" per il festival del 1898; Sullivan, al contrario, aveva irritato il comitato del festival per la sua incapacit\u00e0 di comporre un nuovo pezzo quell'anno. La composizione di Stanford fu lodata dai critici musicali; \"The Musical Times\" pens\u00f2 che fosse di una rinomanza simile a quella del pi\u00f9 vecchio \"Requiem\", e rimarc\u00f2 la sua impressionante combinazione di \"sobriet\u00e0 e intellettualit\u00e0 teutonica con una distinta impressione di sensualit\u00e0 latina\". Nonostante ci\u00f2 non il pezzo di Stanford ad attrarre la maggiore attenzione al festival del 1898; quell'attenzione and\u00f2 al \"Caractacus\" di Elgar. Stanford rimase in carica fino al 1910. Le sue composizioni per il festival includevano \"Songs of the Sea\" (1904), \"Stabat Mater\" (1907) e \"Songs of the Fleet\" (1910). Nuovi pezzi di altri compositori presentati a Leeds durante gli anni di permanenza di Stanford in carica inclusero composizioni di Parry, Mackenzie e di sette ex allievi di Stanford: Coleridge-Taylor e Charles Wood (1901); Walford Davies (1904); Brewer, Boughton e Somervell (1907); Vaughan Williams (1910). La nuova composizione pi\u00f9 conosciuta dell'epoca di Stanford \u00e8 probabilmente la \"Sea Symphony\" di Vaughan Williams, presentata nel 1910.\nNovecento.\nNel 1901 Stanford ritorn\u00f2 ancora una volta all'opera, con una versione di \"Much Ado About Nothing\", su un libretto di Julian Sturgis che era eccezionalmente fedele all'originale di William Shakespeare. \"The Guardian\" comment\u00f2: \"Neppure nel \"Falstaff\" di Arrigo Boito e Giuseppe Verdi sono stati conservati pi\u00f9 diligentemente lo charm caratteristico e l'individualit\u00e0 matura e pungente della commedia originale\".\nNonostante il successo per l'opera al Royal Opera House, Covent Garden di Londra diretta da Luigi Mancinelli con Suzanne Adams, la stella di Stanford si stava spegnendo. \nNegli anni 1900, la sua musica fu eclissata da quella di un compositore pi\u00f9 giovane, Edward Elgar. Nelle parole del critico musicale Robert Anderson, Stanford \"ebbe il suo momento di gloria con la fama continentale negli ultimi decenni dell'Ottocento, ma poi Elgar lo batt\u00e9\". Quando Elgar stava combattendo per farsi conoscere, negli anni 1890, Stanford aveva sostenuto il suo collega pi\u00f9 giovane, dirigendo la sua musica, proponendolo per un dottorato a Cambridge e suggerendolo per diventare socio di un esclusivo club di Londra, l'Athenaeum. Egli fu, comunque, eliminato quando il successo di Elgar in patria e all'estero oscur\u00f2 il suo, con Richard Strauss (che Stanford detestava) che lodava Elgar come il principale compositore inglese moderno. Quando Elgar fu nominato professore di musica all'Universit\u00e0 di Birmingham, nel 1904, Stanford gli scrisse una lettera che egli trov\u00f2 odiosa; la lettera non sopravvisse, quindi non si sa cosa abbia scritto Stanford di cos\u00ec irritante per Elgar. Quest'ultimo contraccambi\u00f2 nella sua conferenza inaugurale con osservazioni sui compositori di rapsodie, viste generalmente come volte a denigrare Stanford. Stanford, pi\u00f9 tardi, contrattacc\u00f2 nel suo libro \"A History of Music\" scrivendo di Elgar: \"Tagliato fuori dai suoi contemporanei dalla sua religione e dal suo desiderio di regolare istruzione accademica, fu cos\u00ec fortunato da entrare in campo e trovare l'aratura preliminare gi\u00e0 fatta\".\nSebbene amaramente, essendo tagliato fuori, Stanford continu\u00f2 a comporre. Tra la fine del secolo e lo scoppio della Prima guerra mondiale (1914), le sue nuove composizioni inclusero un concerto per violino (1901), un concerto per clarinetto (1902), una sesta e una settima (e ultima) sinfonia (1906 e 1911) e il suo secondo concerto per pianoforte (1911). Nel 1916 scrisse la sua penultima opera, \"The Critic\", un adattamento della commedia di Richard Brinsley Sheridan dallo stesso titolo, col testo originale lasciato pressoch\u00e9 intatto dal librettista, Lewis Cairns James. Il pezzo fu ben ricevuto alla premi\u00e8re allo Shaftesbury Theatre di Londra, e fu ripreso pi\u00f9 tardi, nello stesso anno, da Beecham, che lo allest\u00ec a Manchester e Londra.\nUltimi anni e morte.\nLa Prima guerra mondiale ebbe un pesante effetto su Stanford. Essendo spaventato dai raid aerei, dovette spostarsi a Windsor per evitarli. Molti dei suoi antichi allievi furono vittime dei combattimenti, inclusi Arthur Bliss (ferito), Ivor Gurney (gasato) e George Butterworth (ucciso). L'annuale produzione operistica RCM, che Stanford supervisionato e diretto ogni anno dal 1885, dovette essere soppressa. Le sue entrate diminuirono, mentre la riduzione del numero di studenti al College fece calare la domanda per i suoi servizi. Dopo un serio disaccordo alla fine del 1916, la sua relazione con Parry si deterior\u00f2 fino a diventare inimicizia. La magnanimit\u00e0 di Stanford, comunque, si mise in luce quando Parry mor\u00ec, due anni dopo, e Stanford successivamente esercit\u00f2 pressioni affinch\u00e9 fosse sepolto nella Cattedrale di San Paolo di Londra.\nDopo la guerra, Stanford lasci\u00f2 la maggior parte della direzione dell'orchestra RCM ad Adrian Boult, ma continu\u00f2 a insegnare al College. Egli diede occasionalmente conferenze, inclusa una su \"Alcune recenti tendenze nella composizione\", nel gennaio 1921, che era bellicosamente ostile alla maggior parte della musica della generazione dopo la sua. La sua ultima apparizione pubblica fu il 5 marzo 1921, dirigendo la Royal Choral Society nella sua nuova cantata \"At the Abbey Gate\". Le recensioni furono gentili ma senza entusiasmo. \"The Times\" disse: \"Noi non riuscimmo a sentire che la musica avesse abbastanza emozione\". \"The Observer\" lo consider\u00f2 \"abbastanza attraente, anche se si pensa che sia pi\u00f9 facile che potente\".\nNel settembre 1922, Stanford complet\u00f2 la sesta Rapsodia irlandese, il suo ultimo pezzo. Due settimane dopo festeggi\u00f2 il suo settantesimo compleanno; dopodich\u00e9 la sua salute declin\u00f2. Il 17 marzo 1924 egli ebbe un ictus e il 29 marzo mor\u00ec nella sua casa di Londra, lasciando la moglie e sei figli. Fu cremato al Golders Green Crematorium il 2 aprile e le sue ceneri furono sepolte all'Abbazia di Westminster il giorno dopo. L'orchestra del Royal College of Music, diretta da Boult, suon\u00f2 musica di Stanford, finendo il servizio con una marcia funebre che egli aveva scritto per il \"Becket\" di Tennyson nel 1893. La tomba \u00e8 nella navata laterale del coro settentrionale dell'abbazia, vicino alla tomba di Henry Purcell, John Blow e William Sterndale Bennett. \"The Times\" disse: \"l'unione della musica di Stanford con quella dei suoi grandi predecessori mostrava quanto completamente, come compositore, egli apparteneva alla loro linea\".\nL'ultima opera di Stanford, \"The Travelling Companion\", composta durante la guerra, fu eseguita per la prima volta da esecutori amatore al David Lewis Theatre di Liverpool nel 1925 con un'orchestra ridotta. La composizione fu eseguita completa a Bristol nel 1928 e al Sadler's Wells Theatre di Londra nel 1935.\nRiconoscimenti.\nStanford ricevette molte onorificenze, incluse lauree ad honorem da Oxford (1883), Cambridge (1888), Durham (1894), Leeds (1904) e Trinity College di Dublino (1921). Fu nominato cavaliere nel 1902 e nel 1904 fu eletto membro della Royal Academy of Arts di Berlino.\nComposizioni.\nStanford compose circa duecento opere, incluse sette sinfonie, circa quaranta lavori corali, nove opere, undici concerti e ventotto lavori da camera come canzoni, pezzi per pianoforte, musiche occasionali e lavori per organi. Egli distrusse la maggior parte delle sue prime composizioni; il pi\u00f9 antico dei lavori che scelse per includerlo nel suo catalogo risale al 1875.\nNella sua carriera di compositore, la maestria tecnica di Stanford fu raramente in dubbio. Il compositore Edgar Bainton disse di lui: \"Qualunque opinione possa essere tenuta riguardo alla musica di Stanford, ed esse sono molte e varie, penso che si sia sempre riconosciuto che egli fosse padrone dei mezzi. Qualsiasi cosa gli passasse per le mani aveva sempre successo.\" Il giorno della morte di Stanford un antico allievo, Gustav Holst, disse a un altro, Herbert Howells, che \"l'unico uomo che poteva tirarci fuori da un guaio tecnico ora se n'\u00e8 andato da noi.\nDopo la morte di Stanford la maggior parte della sua musica fu presto dimenticata, coll'eccezione delle sue musiche religiose. I suoi \"Stabat Mater\" e \"Requiem\" mantennero il loro posto nel repertorio corale, il secondo sostenuto da Sir Thomas Beecham. Le due serie di canzoni marine di Stanford e la canzone \"The Blue Bird\" erano ancora eseguite di tanto in tanto, ma persino la sua opera pi\u00f9 popolare, \"Shamus O'Brien\", venne a sembrare vecchia, col suo vocabolario \"da teatro irlandese\". Comunque, nel suo studio del 2002 su Stanford, Dibble scrive che la sua musica sempre pi\u00f9 disponibile in disco, se non in esecuzioni dal vivo, ha ancora il potere di sorprendere. Nella visione di Dibble, il frequente rimprovero che Stanford \u00e8 \"Brahms annacquato\" fu smentito una volta che le sinfonie e i concerti, molta della musica da camera e molte delle canzoni divennero disponibili per essere rivalutati quando furono registrati su cd. Nel 2002, lo studio di Rodmell su Stanford includeva una discografia ammontante a sedici pagine.\nIl criticismo spesso fatto della musica di Stanford da scrittori da Shaw in poi \u00e8 che la sua musica manchi di passione. Shaw lodava \"Stanford il Celta\" e aborriva \"Stanford il Professore\", che teneva a freno le emozioni del Celta. Nella musica religiosa di Stanford il critico Nicolas Temperley trova \"un'esperienza artistica pienamente soddisfacente, ma che forse \u00e8 carente di un impulso religioso profondamente sentito.\" Nelle sue opere e altrove, Grove, Parry e commentatori successivi trovarono musica che dovrebbe trasmettere e romanticismo, ma che manca di farlo. Come Parry, Stanford si sforz\u00f2 di essere serio e la sua vena competitiva lo port\u00f2 a emulare Sullivan non nell'opera comica, per la quale Stanford aveva un reale talento, ma nell'oratorio, nel quale Rodmell afferma perentoriamente che \"solo occasionalmente univa dignit\u00e0 con potere o profondit\u00e0.\"\nLavori per orchestra.\nRichard Whitehouse scrive che le sette sinfonie di Stanford mostrano sia la forza sia i limiti della sua musica, mostrando \"un rigore compositivo e competenza mostrata solo dal suo pi\u00f9 anziano contemporaneo Charles Parry, mentre sembra contento di restar ben nell'ambito stilistico di Mendelssohn, Schumann e Brahms.\" Whitehouse commenta che, sebbene la costruzione sinfonica di Stanford sia convenzionale, \"un approccio spesso acuto alle forme dei movimenti e all'orchestrazione piena di risorse rende le sue sinfonie degne di essere esplorate\".\nLe prime due sinfonie di Stanford (1876 e 1879) non furono pubblicate e furono escluse dal catalogo delle sue composizioni. La terza sinfonia in Fa minore, conosciuta come \"l'Irlandese\", fu eseguita per la prima volta nel 1887 (Arthur Sullivan scrisse una sinfonia, generalmente conosciuta come \"l'Irlandese\" nel 1866, ma non le aveva mai dato ufficialmente questo nome; secondo Porte egli disse che, \"dopo la sinfonia scozzese di Mendelssohn, non gli sarebbe piaciuto intitolare il proprio lavoro nello stesso stile, ma che, se avesse saputo che Stanford stava per pubblicare una sinfonia intitolata \"l'Irlandese\", avrebbe rinunciato alla sua umilt\u00e0 e chiamato cos\u00ec la sua.\"). Essa fu la pi\u00f9 popolare delle sinfonie di Stanford durante la sua vita. Nel suo studio riguardante le composizioni di Stanford, John Porte si riferisce a essi come \"pieni dello spirito e delle melodie del suo paese \u2026 con le sue espressioni contrastanti di allegria e di triste bellezza.\" In questo, come in molti altri dei suoi lavori, Stanford incorpor\u00f2 le genuine arie folkloristiche irlandesi. Come Parry e Mackenzie, ma non come Sullivan ed Elgar, Stanford apprezz\u00f2 e rispett\u00f2 le melodie folkloristiche. Stanford generalmente evit\u00f2 la musica a programma, ma la sua Sesta sinfonia, composta in memoria di George Frederic Watts, fu, come riconosciuto da Stanford, ispirata dalle sculture e dai dipinti di Watts.\nDelle altre composizioni per orchestra di Stanford, le sue sei \"Rapsodie irlandesi\" sono state tutte scritte nel Novecento, la prima nel 1901 e l'ultima l'anno prima della sua morte. Due della serie richiedono strumenti solisti oltre all'orchestra: la terza (violoncello) e la sesta (violino). Secondo Dibble, alcune delle composizioni concertanti di Stanford, come il Primo concerto per pianoforte (1894) e il Concerto per violino (1899) sono, nella loro orchestrazione e nel loro lirismo, uguali alla tradizione di Mendelssohn e Brahms, ai quali la musica di Stanford \u00e8 stata spesso paragonata.\nMusica da camera.\nLa musica da camera di Stanford, che, come nota Dibble, anche Shaw lodava, non \u00e8 entrata nel repertorio abituale, ma \u00e8 comunque abbastanza eseguita. Dibble predilige i Tre intermezzi per clarinetto e pianoforte (1879), la Serenata per 9 strumenti (1905) e la Sonata per clarinetto (1911) col suo toccante lamento. Scrivendo del Primo quintetto per archi, Porte lo chiama \"una sorta di lavoro sonoro che scalda il cuore, costruito su linee piuttosto classiche\", e nota che \"il carattere e la costruzione sono tipiche del compositore\". Porte commenta similmente altri lavori da camera, incluso il Secondo trio per pianoforte: \"Questo \u00e8 un tipico lavoro stanfordiano. Esso \u00e8 composto sonoramente, classico in apparenza, e contiene molti passaggi di una freschezza espressiva e, in un certo modo, piuttosto poetica. Non ci sono caratteristiche molto speciali da notare, ma la composizione \u00e8 una di quelle che presentano una voce utile e interessante.\"\nMusica religiosa.\nLa generale indifferenza verso la musica di Stanford negli anni dopo la sua morte non si estese ai suoi lavori ecclesiastici. In \"Music in Britain\", uno dei pochi libri a occuparsi della musica di Staford dettagliatamente, Nicolas Temperley scrive che ci\u00f2 \u00e8 dovuto a Stanford che, colla sua musica, permise agli arrangiamenti dei servizi della chiesa anglicana di riguadagnare il loro \"posto importante in aggiunta all'anthem come oggetto degno di invenzione artistica.\" Vaughan Williams classific\u00f2 lo \"Stabat Mater\" come una delle composizioni di Stanford di \"imperitura bellezza\". Secondo Temperley, i servizi di Stanford in La maggiore (1880), Fa maggiore (1889) e Do maggiore (1909) sono le aggiunte pi\u00f9 importanti e durevoli di quegli anni al repertorio della cattedrale. Come nei concerti, la musica di Stanford \u00e8 dominata dalla melodia. La voce bassa, secondo Rodmell, \u00e8 sempre importante, ma secondaria, e qualsiasi cosa tra le due voci era considerata \"insignificante\".\nOpere teatrali.\nIn una rassegna delle opere di Stanford del 1981, il critico Nigel Burton scrive che \"Shamus O'Brien\" manca di buone melodie, e che l'unico tema memorabile in esso contenuto non \u00e8 originale ma \u00e8 tratto da una canzone popolare inglese, \"The Glory of the West\". Burton mostra considerazione ancora pi\u00f9 scarsa di \"The Critic\", che descrive come \"un\"'Ariadne auf Naxos\" di un pover'uomo\". Dibble apprezza molto di pi\u00f9 \"The Critic\", considerando che essa sia una delle due migliori opere di Stanford. Nel 1921, Porte scrisse che essa contiene musica \"rimarchevolmente fresca, melodiosa e completamente individuale nel carattere e nell'aspetto. La scrittura vocale e strumentale \u00e8 fatta con esperta perizia\". Burton loda \"Much Ado About Nothing\", ritenendo che essa contenda alcune tra le migliori pagine scritte da Stanford per il teatro. Egli giudica l'ultima delle opere del compositore, \"The Travelling Companion\", come il suo miglior risultato operistico, sebbene Burton attribuisca buona parte del suo fascino alla storia, presa da Hans Christian Andersen e brillantemente adattata da Henry Newbolt. Porte scrive che la musica \u00e8 spesso solenne, romantica e, curiosamente, di grande effetto.\nRegistrazioni.\nSebbene la maggior parte della musica di Stanford sia stata trascurata nei concerti, molta \u00e8 stata registrata. Sono stati registrati completi cicli delle sue opere da Chandos Records e Naxos Records, con direttori di orchestra Vernon Handley e David Lloyd-Jones. Altre registrazioni di lavori per orchestra comprendono le sei \"Rapsodie Irlandesi\", il Concerto per clarinetto, il secondo Concerto per pianoforte e il secondo Concerto per violino.\nAnche molta della musica religiosa di Stanford fu registrata. Nella sua discografia del 2002, Rodmell elenca quattordici versioni delle sue Messe in Si bemolle, cos\u00ec come ci sono molte versioni delle sue Messe in La, Fa e Do, dei tre mottetti (Op. 38) e dell'adattamento del \"The Lord Is My Shepherd\". Canzoni profane registrate da numerosi artisti, inclusa \"La Belle Dame Sans Merci\" (basato sull'omonima ballata), eseguita, tra gli altri, da Janet Baker, \"An Irish Idyll\", tra i cui interpreti c'\u00e8 stata Kathleen Ferrier, e \"Songs of the Sea\" in registrazioni di cantanti come Thomas Allen. Tra le musiche da camera registrate pi\u00f9 volte ci sono i Three Tre intermezzi per clarinetto e pianoforte e la Sonata per clarinetto. La discografia di Rodmell non elenca alcuna delle opere di Stanford."}
{"id": "703324", "revid": "6340", "url": "https://it.wikipedia.org/wiki?curid=703324", "title": "Fight club", "text": ""}
{"id": "703329", "revid": "1610933", "url": "https://it.wikipedia.org/wiki?curid=703329", "title": "Teogonia (Esiodo)", "text": "La Teogonia () \u00e8 un poema mitologico opera di Esiodo, in cui si raccontano la storia e la genealogia degli d\u00e8i greci. Si ritiene che sia stato scritto intorno all'anno 700 a.C. ed \u00e8 una fonte fondamentale per la mitografia greca.\nL'opera \u00e8 composta da 1022 esametri. Ripercorre gli avvenimenti mitologici dal Caos primordiale venuto ad essere, fino al momento in cui Zeus diviene re degli d\u00e8i.\nLa \"Teogonia\" esiodea.\nL'opera \u00e8 stata trasmessa dalla tradizione medievale bizantina unitamente ad altre due opere esiodee, \"Opere e giorni\" e \"Scudo di Eracle\".\nLa lingua utilizzata nella \"Teogonia\" \u00e8 convenzionale almeno quanto quella omerica, ripetendone alcune caratteristiche con qualche innovazione, \u00e8 quindi un dialetto ionico \"composito\", seppur Esiodo fosse nativo della Beozia. \nIl contenuto della \"Teogonia\" esiodea propone quella che sembra essere la visione dei sacerdoti del culto di Apollo delfico, dove l'attrazione fra Caos e Gea sostenuta da Amore \u00e8 il fondamento dell'universo e della sua armonia Tale modello mitologico riceve influenze dalle culture religiose e dai miti propri del Vicino Oriente antico e dell'Antico Egitto: la Teogonia si basa su testi precedenti, il pi\u00f9 antico dei quali \u00e8 un testo ittita del XIII-XIV secolo a.C. che propone una genealogia divina simile a quella proposta da Esiodo. Analogie sono riscontrabili anche con l\"'En\u016bma eli\u0161\", il poema babilonese della creazione, ove si narra della coppia generatrice Aps\u00fb e Ti\u0101mat: Aps\u00fb viene poi ucciso da Ea e, successivamente, si afferma in qualit\u00e0 del re degli d\u00e8i Marduk.\nL'inno alle dee Muse.\nLa \"Teogonia\" di Esiodo, cos\u00ec come ambedue i poemi \"omerici\", si contraddistingue per un preciso \"incipit\" che richiama l'intervento di alcune dee indicate con il nome di \"Muse\" (\u039c\u03bf\u1fe6\u03c3\u03b1\u03b9, -\u1ff6\u03bd).\nCome nota Walter Friedrich Otto, le Muse sono divinit\u00e0 con delle caratteristiche uniche: mentre alle altre divinit\u00e0 greche l'appellativo di \"olimpiche\" era applicato collettivamente, le Muse erano le uniche, insieme al padre Zeus, per le quali questo appellativo fosse usato anche singolarmente.\nEsiodo racconta una vera e propria epifania: le dee incontrano il pastore Esiodo \u00abmentre pascolava agnelli sotto il divino Elicone\u00bb apostrofandolo tra i \u00abpastori campestri, vili creature obbrobriose, niente altro che ventri\u00bb, ma le dee consegnano al pastore Esiodo il bastone (o lo scettro) decorato di alloro trasformandolo da \u00ab'ventre', ovvero rozzo contadino e pastore in poeta: una divina grazia tanto eccezionale quanto misteriosa\u00bb.\nLe Muse, dunque, sono le dee che donano agli uomini la possibilit\u00e0 di parlare secondo il \"vero\", e, figlie di Mnemosine (la Memoria), consentono ai cantori di \"ricordare\" avendo questa stessa funzione uno statuto religioso e un proprio culto. La potenza del canto propria dei cantori ispirati dalle Muse arriva a dare l'\"oblio dei mali e tregua alle cure\"; un potere religioso che arriva loro dalla chiaroveggenza dovuta alla memoria."}
{"id": "703332", "revid": "125971291", "url": "https://it.wikipedia.org/wiki?curid=703332", "title": "Cucina toscana", "text": "La cucina toscana \u00e8 costituita, principalmente, di piatti e dolci tradizionali che mantengono inalterata la loro preparazione da molti anni.\nIl pane senza sale \u00e8 un'usanza che poche altre regioni hanno adottato (come l'Umbria). Pare che l'usanza risalga al XII secolo quando, al culmine della rivalit\u00e0 fra Pisa e Firenze, i pisani misero in pratica prezzi elevatissimi al prezioso cloruro di sodio. Esiste poi anche un'ipotesi che dice fossero gli stessi signori di Firenze ad imporre tasse particolarmente esose per l'uso del sale.\nIn Toscana, la sacralit\u00e0 del pane, ovvero l'importanza di non buttarlo via ma di utilizzarlo anche quando \u00e8 raffermo, \u00e8 testimoniata da una lunga serie di antiche ricette ancora molto diffuse: la panzanella, la panata, la ribollita, l'acquacotta, la pappa al pomodoro, la fettunta, la zuppa di verdura, la farinata la minestra di cavolo nero o il Pan co' santi.\nAltra caratteristica della cucina toscana per eccellenza \u00e8 l'uso di carni bianche e di selvaggina. I prodotti dell'aia del podere, dove pascolano liberamente polli, tacchini, oche, faraone e piccioni insieme con i conigli e la selvaggina come la lepre e il cinghiale, il fagiano e l'istrice costituiscono da sempre il menu delle grandi feste.\nIl maiale anch'esso \u00e8 molto usato, basti pensare al famoso salame toscano, alla finocchiona, al prosciutto conservato sotto sale, al lardo di Colonnata alle salsicce e ai prodotti particolari come il buristo anch'esso frutto dell'ingegnosit\u00e0 della povera gente.\nTra i formaggi la tradizione si concentra sul pecorino toscano, come prodotto da conservare: i pi\u00f9 famosi quello di Pienza e quello maremmano; mentre troviamo la ricotta e il raveggiolo tra i formaggi molli.\nInfine grande spazio ai dolci, dove spiccano il panforte, i ricciarelli, i cavallucci, la zuppa del duca, il berlingozzo, la torta di cecco, i migliacci, i cantuccini di Prato.\nNell'ottobre 2008, per promuovere la tradizione toscana, la Regione ha pubblicato la piramide alimentare toscana.\nLe cucine toscane.\nLa cucina toscana \u00e8 contraddistinta dall'evidente disomogeneit\u00e0 e dalla radicale divergenza di ricette e tradizioni culinarie, soprattutto rispetto al territorio d'appartenenza e alla tradizione familiare, tanto che alcune famiglie conoscono paradossalmente pi\u00f9 piatti non toscani, che piatti di province diverse: nel centro-sud della Toscana, ad esempio, in pochi conoscono la farinata di cavolo nero tipica del nord-est e della costa, dove pero viene chiamata \"Bordatino\"; allo stesso tempo, sebbene molti fiorentini si rechino tradizionalmente in villeggiatura nelle zone di Viareggio e dell'Elba, spesso ignorano l'esistenza di piatti come il Cacciucco alla viareggina o il Gurguglione. Per questo molti autori propongono la locuzione \"cucine toscane\" per illustrare al meglio questa realt\u00e0.\nLa cucina toscana nel tempo.\nLa cucina toscana presenta una radicale dicotomia tra piatti di tradizione popolare e di creazione cortigiana: mentre i primi si sono mantenuti, pur variandosi, nel tempo, gli altri sono per lo pi\u00f9 scomparsi o trovano debolissima eco; tra queste due tradizioni, solo negli ultimi secoli ha trovato spazio la cucina della classe media, che si distingue per l'utilizzo di carni avicunicole o selvaggina, confondendosi con quella nobiliare. Dirette conseguenze di ci\u00f2 sono l'indiscussa \"toscanicit\u00e0\" attribuita a piatti poveri (spesso costituiti di sole verdure) toscani (come la ribollita) o anche solo centro-italiani (come la panzanella), oltre che il sistematico utilizzo del pan bagnato come surrogato della carne; la sparizione di piatti nobili come il cibreo o la Ginestrata(sorta di zuppa di tuorli d\u2019uovo mescolati con lo zucchero, albumi montati a neve, vin santo secco, cannella, noce moscata e brodo di pollo, considerata tonico, afrodisiaco e ricostituente) e la diffusione fuori dall'ambito locale d'origine di piatti come il pat\u00e9 di fegatini (invenzione di Caterina de' Medici); infine il sempre pi\u00f9 rilevante impiego nelle zone paesane o rurali di carni bianche, tipico di una borghesia agiata, senza un apposito bagaglio di ricette, presente in altre regioni (coniglio alla ligure, abbacchio, pajata...) contrapposto al sistematico e isolato impiego di carne nelle zone cittadine, dove la classe media si era da tempo sviluppata (esempi sono la trippa alla fiorentina o il lampredotto venduto per strada quasi esclusivamente a Firenze). Il consumo di selvaggina rimane tipico di zone rurali e/o montane, dove i toscani si recano appositamente.\nLa cucina toscana nello spazio.\nCome gi\u00e0 detto, la cucina si differenzia notevolmente dalla costa all'interno: infatti, piatti come caldaro o cacciucco sono solo sporadicamente cucinati nell'interno, mentre la selvaggina viene impiegata nelle zone rurali della provincia senese, della Maremma, dell'alta val d'Arno, nell'Aretino, e in secondo luogo in Garfagnana e Lunigiana; l'eccezionale crescita della popolazione di cinghiali ha permesso che tutte le sue preparazioni siano usate un po' ovunque. D'altro canto, i pesci d'acqua dolce si trovano nella stessa sopracitata paradossale situazione del pollame: presenti negli ultimi secoli nelle tavole delle zone pi\u00f9 povere e meno sviluppate, non hanno una tradizione culinaria propria: la Valdelsa ha, ad esempio, un'approfondita tradizione di pesca di fiume, ma non un'altrettanto approfondita cucina,e la zona del lago di Chiusi \u00e8 famosa per il brustico).\nConsumati dagli strati pi\u00f9 poveri della popolazione, specialmente da ebrei, devono a loro il quasi onnipresente metodo di cottura alla mosaica (stufati in salsa di pomodoro con soffritto d'aglio; oggi si tende a chiamarli \"alla pizzaiola\" con aggiunta di capperi e origano, per non confonderli con un'altra ricetta ebraica, che prevede pinoli e uvetta); una variante aretina \u00e8 costituita dalle anguille alla giovese (ossia intinte in un sugo di pomodoro su un soffritto di odori, ricetta tipica di Giovi).\nStranamente, \u00e8 riguardo alle verdure che le differenze si accentuano: la farina di ceci viene quasi esclusivamente utilizzata sulla costa (cec\u00ecna, farinata, torta di ceci...) mentre, inspiegabilmente, la farina di castagno \u00e8 utilizzata anche al di fuori delle zone montane (il castagnaccio \u00e8 infatti diffuso in tutta la regione). Il farro, principale e onnipresente alimento etrusco, \u00e8 da vari secoli coltivato solamente nel nord (variet\u00e0 lucchese del farro dicocco) e risulta in piatti tipici come la minestra di farro (e fagioli). Il granturco era fino a pochi decenni fa massicciamente presente al centro della Toscana, nelle zone intorno alla confluenza dell'Arno con l'Elsa, dove non pativa il freddo delle Apuane, n\u00e9 il clima arido delle crete; la polenta veniva al contrario consumata sui monti a causa della sua economicit\u00e0, insieme alla polenta dolce (di castagne). A causa della tarda introduzione, sono anche in questo caso contemplate poche ricette: essa veniva fatta in enorme quantit\u00e0 al mattino, e innaffiata con latte, in seguito con olio e formaggio, se avanzata veniva fritta, e se avanzava pure quest'ultima veniva rifatta alla giovese.\nLa zona di produzione dei formaggi spazia in tutto il centro-sud (in cui spicca per\u00f2 solo Pienza) mentre in Garfagnana e Lunigiana venivano un tempo prodotti formaggi di latte vario utilizzando i cardi come caglio.\nLa Carne nella tradizione della cucina toscana.\nIl maiale.\nLe famiglie dei ceti medio e basso, anche se vivono in citt\u00e0, verso la fine di novembre e i primi di dicembre si recano presso contadini, conoscenti o parenti per ravversare il maiale secondo la tradizione.\nIl maiale, un castrone dai 180 ai 220 chili, viene macellato per avere una scorta di viveri per tutto l'inverno e parte della primavera. Questo perch\u00e9 in Toscana, come in molte altre parti del paese, le carni selezionate e trattate con sale pepe e altre spezie vengono conservate appese ad un gancio in ambienti freschi e asciutti.\nIn questo modo vengono stagionati:\nCome costume si cerca di utilizzare il massimo senza buttare via niente del maiale, le budella per esempio venivano rovesciate e pulite per metterci gli insaccati, oggi vengono utilizzate per gli insaccati pellicole per alimenti cos\u00ec come le troviamo comunemente in commercio.\nNon tutte le parti per\u00f2 possono essere conservate e quindi devono essere mangiate subito nei primi giorni dopo aver \"ravversato il maiale\". Alcune di queste costituiscono per gli appassionati, delle vere e proprie ghiottonerie come:\nEccellenza gastronomica \u00e8 considerata la carne ottenuta da suini di razza cinta senese. \u00c8 una razza suina allevata allo stato brado e semibrado su gran parte del territorio della provincia di Siena, nella parte meridionale della provincia di Firenze e in quella settentrionale della provincia di Grosseto. La razza \u00e8 riconoscibile dalla caratteristica banda attorno al collo che contraddistingue gli animali, differenziandosi nettamente dal restante colore. Sul finire del '900 questa razza ha rischiato l'estinzione evitata grazie a progetti di rilancio e tutela e all'assegnazione nel 2012 della DOP.\nIl manzo.\nChianina e Maremmana.\nLa chianina e la maremmana sono tipi di carne bovina ottenuti dai rispettivi capi che vengono allevati allo stato brado o semibrado, rispettivamente nella Val di Chiana, Valtiberina, Casentino e nella Maremma.\nConsiderate entrambe di eccellente qualit\u00e0, pur con caratteristiche diverse dovute ai distinti territori in cui pascolano, si prestano bene per la bistecca alla fiorentina, ove per\u00f2 viene percepita la maggiore sapidit\u00e0 naturale della carne maremmana rispetto alla chianina: per questa ragione, mentre la chianina viene preferita per la classica bistecca, la maremmana viene maggiormente utilizzata nella preparazione di spezzatini e brasati.\nTrippa e lampredotto.\nUna ricetta, la trippa alla fiorentina, vede l'utilizzo delle interiora di bovino adulto nella preparazione di uno dei pi\u00f9 noti secondi piatti tipici di Firenze. La trippa viene usata anche nella preparazione di altre ricette che si differenziano a livello locale.\nAltrettanto conosciuta \u00e8 la specialit\u00e0 del lampredotto.\nFegato, lingua e cervello.\nSeppur prive di ricette famose, anche il fegato, la lingua e il cervello sono sempre stati alla base di secondi piatti di carne bovina.\nMentre il fegato \u00e8 tuttora relativamente utilizzato, lingua e cervello hanno riscontrato il loro maggiore successo nei decenni passati, con il secondo che veniva cotto principalmente mediante la frittura.\nUno dei piatti tipici \u00e8 sicuramente il cervello alla fiorentina.\nLa cacciagione.\nLa cacciagione \u00e8 molto apprezzata nella cucina toscana: quasi sempre presente in osterie e ristorazioni tradizionali dell'interno, \u00e8 onnipresente nell'aretino e nel grossetano orientale a causa dell'elevata presenza di cinghiali. In contesti familiari viene riservata ad occasioni importanti, solitamente procurata da parenti cacciatori, e viene utilizzata nella preparazione di primi (pappardelle al cinghiale, o al rag\u00f9 di selvaggina mista) secondi (cinghiale e lepre in umido, in forno o al tegame) e piatti unici (spezzatino, di solito \"alla cacciatora\": in umido con pomodoro e peperoncino). Piatti tipici da ristorante sono invece bistecche di cinghiale, e cinghiale in dolceforte (con cioccolato fondente) oltre ai relativi salumi; fagiano (che ormai viene pi\u00f9 allevato che cacciato) di solito arrosto; i vari rag\u00f9 di lepre, daino, e capriolo. Il piccione o il colombo sono consumati sempre pi\u00f9 raramente, e cos\u00ec l'istrice."}
{"id": "703335", "revid": "21880", "url": "https://it.wikipedia.org/wiki?curid=703335", "title": "Tinamus major latifrons", "text": ""}
{"id": "703336", "revid": "125868380", "url": "https://it.wikipedia.org/wiki?curid=703336", "title": "Aorta", "text": "L'aorta \u00e8 la pi\u00f9 grande e importante arteria del corpo umano. Emerge dal ventricolo sinistro del cuore e trasporta il sangue ossigenato a tutte le parti del corpo tramite la circolazione sistemica, negli animali che possiedono circolazione a sistema chiuso. Nell'uomo, \u00e8 lunga approssimativamente 30-40 cm e il diametro normale \u00e8 compreso tra i 2,5 e i 3,5 cm.\nAnatomia.\nOrigina dal ventricolo sinistro del cuore, con un diametro di circa 3\u00a0cm, dirigendosi verso l'alto dando origine all'aorta ascendente, piega formando l'arco aortico andando ad appoggiarsi alla colonna vertebrale, discende formando l'aorta discendente, attraversa il diaframma fino a formare, dalla quarta vertebra lombare le arterie iliache comuni e l'arteria sacrale media.\nAorta ascendente.\n\u00c8 il primo breve tratto (circa 5\u20137\u00a0cm) dell'aorta; ha origine a livello della valvola semilunare aortica del ventricolo sinistro del cuore all'altezza del margine inferiore della terza cartilagine costale di sinistra. Si dirige verso l'alto, ventralmente e verso destra fino all'articolazione della seconda cartilagine costale con lo sterno.\nL'aorta ascendente pu\u00f2 essere suddivisa in due tratti:\nTratto obliquo.\nAll'origine dell'arteria sono presenti, sporgenti verso il lume, i tre seni aortici del Valsalva, che corrispondono esternamente ad un rigonfiamento, detto bulbo aortico.\nDalla base dell'aorta hanno origine gli unici suoi rami, le arterie coronariche destra e sinistra, che presiedono all'irrorazione arteriosa del cuore.\nDal punto di vista topografico l'aorta ascendente contrae rapporti:\n\u00c8 importante sottolineare l'intima relazione tra aorta ascendente e tronco polmonare; essi si avvolgono formando una mezza spira, con l'aorta diretta anteriormente e a destra e il tronco polmonare diretto posteriormente e a sinistra. Entrambi questi vasi sono ricoperti dal pericardio sieroso per 4\u20135\u00a0cm ed \u00e8 questa la ragione per cui diversi autori si riferiscono ai due vasi come al \"peduncolo arterioso\" del cuore. All'interno del manicotto \u00e8 presente del tessuto connettivo che tende ad andare incontro a fenomeni fibrotici con l'avanzare dell'et\u00e0: Rindfleisch parla di \"vincula aortae\" per sottolineare la solidit\u00e0 di queste fibre. Testut et. al rimarca il concetto specificando che per separare i due vasi occorrono bisturi e forbici.\nVincula aortae.\nIn queste briglie di connettivo \u00e8 possibile apprezzare il ricco sistema di vasi collaterali della circolazione coronarica e diversi nervi. Nello specifico, si osservano:\nTratto verticale.\nI rapporti rimangono pressoch\u00e9 simili con le seguenti differenze:\nArco aortico.\nLimiti, posizione e proiezioni toraciche.\nL'arco dell'aorta fa seguito all'aorta ascendente, a livello della 2a articolazione sterno-costale destra e si porta quindi in dietro e verso sinistra per raggiungere il margine sinistro del corpo della 4\u00aa vertebra toracica dove termina continuando con l'aorta discendente. Questo punto di passaggio tra arco e aorta discendente, proiettato sulla parete toracica anteriore, corrisponde all'estremit\u00e0 sternale della 2\u00aa cartilagine costale sinistra. L'arco aortico, nel portarsi dall'avanti in dietro e da destra verso sinistra, descrive una curva a concavit\u00e0 inferiore che circonda il peduncolo del polmone sinistro. Il limite tra arco e aorta discendente \u00e8 spesso segnato da un tratto ristretto, l\"'istmo aortico\", cui fa seguito un tratto dilatato, il \"fuso aortico\".\nCalibro.\nIl lume aortico \u00e8 approssimativamente ellittico in sezione e nell'uomo adulto misura 2,5\u20133\u00a0cm. Il calibro non \u00e8 regolare e infatti presenta diversi restringimenti e dilatazioni. Si riscontrano, a partire dall'origine:\nTopografia.\nLa faccia sinistra dell'arco aortico guarda in avanti ed \u00e8, al suo inizio, ricoperta dal pericardio fibroso che vi prende attacco; \u00e8 incrociata da una serie di nervi:\nPer mezzo della pleura viscerale contrae rapporti anche con la faccia mediale del lobo superiore del polmone sinistro.\nLa faccia destra dell'arco volge in dietro e si mette in rapporto, dall'avanti in dietro con diverse strutture del mediastino inferiore:\nL'aorta forma un angolo diedro con la trachea e l'esofago ove decorre una serie di nervi:\nPosteriormente, la faccia destra presenta rapporti con il dotto toracico e infine, con il lato sinistro del corpo della quarta vertebra toracica.\nLa faccia inferiore dell'arco, concava, contorna la biforcazione del tronco polmonare e il bronco principale sinistro. L'arco incontra diverse strutture, che in senso antero-posteriore sono:\nQueste tre strutture formano uno spazio che accoglie a s\u00e9 il plesso cardiaco con i gangli di Wrisberg.\nProcedendo ancora posteriormente:\nLa faccia superiore dell'arco \u00e8 convessa e, con la sua sommit\u00e0, giunge a 20\u201325\u00a0mm dall'incisura giugulare dello sterno. Questa distanza \u00e8 ridotta nel bambino per il minor volume del manubrio sternale e nel vecchio per la dilatazione dell'arco.\nDalla faccia superiore dell'arco aortico prendono origine, dall'avanti in dietro:\nQueste arterie forniscono sangue alla testa, al collo, agli arti superiori e alla parte superiore del torace. Questa faccia pu\u00f2 contrarre rapporti inoltre con la vena anonima. In situazioni normali la vena anonima pu\u00f2 incrociare da sinistra verso destra le facce anteriore dei tre collaterali aortici; in altri casi (qualora l'arco fosse pi\u00f9 alto) la vena contrae rapporti direttamente con l'arco aortico.\nAorta discendente.\nVengono distinte due porzioni dell'aorta discendente: \"toracica\" e \"addominale\", il cui limite \u00e8 dato dal passaggio nel diaframma al livello della dodicesima vertebra toracica. Da entrambe le porzioni originano rami collaterali che irrorano le pareti (\"rami parietali\") o i visceri (\"rami viscerali\").\nDall'aorta toracica, che si origina verso la IV vertebra toracica con un restringimento (istmo aortico), originano le arterie bronchiali (irrorano i tessuti nel polmone), le arterie pericardiche (irrorano il pericardio), le arterie mediastiniche (il mediastino) e le arterie esofagee (vascolarizzano l'esofago); inoltre dall'aorta toracica originano le arterie intercostali e le arterie freniche superiori.\nDall'aorta addominale, che inizia allo iato aortico del diaframma, originano in successione: il tronco celiaco (vascolarizza il fegato, lo stomaco, l'esofago, la colecisti, il duodeno, il pancreas e la milza), l'arteria mesenterica superiore (pancreas, duodeno, intestino tenue e crasso), le arterie renali destra e sinistra,le arterie gonadiche (a. testicolari e a. ovariche), e l'arteria mesenterica inferiore (porzione terminale del colon e retto),dopodich\u00e9 biforca nelle arterie iliache comuni. Inoltre l'aorta addominale d\u00e0 origine alle arterie freniche inferiori (diaframma e porzione inferiore dell'esofago), alle arterie surrenali (i surreni), e le arterie lombari (vascolarizzano il midollo spinale e la parete addominale).\nL'aorta addominale termina biforcandosi nelle arterie iliache comuni destra e sinistra, e con l'arteria sacrale media posta sulla faccia anteriore del sacro."}
{"id": "703338", "revid": "1586339", "url": "https://it.wikipedia.org/wiki?curid=703338", "title": "Francesco Borromini", "text": "Biografia.\nGiovinezza e formazione.\nFrancesco Castelli nacque il 25 settembre 1599 a Bissone, villaggio appartenente all'epoca al baliaggio di Lugano (uno dei cosiddetti baliaggi ultramontani, paesi soggetti amministrati in maniera condivisa dai Cantoni sovrani della Vecchia Confederazione), situato nell'odierno cantone Ticino. Era il primogenito di quattro figli. Del padre, Giovanni Domenico, non si conosce molto, ma sappiamo che era un modesto architetto o capomastro al servizio dei Visconti a Milano; la madre, Anastasia Garove, proveniva invece da un'agiata famiglia impegnata nell'edilizia e imparentata alla lontana con Domenico Fontana, considerato in quel periodo il pi\u00f9 prestigioso architetto del mondo occidentale.\nIl cognome originario di Francesco, dunque, non era Borromini, bens\u00ec Castelli; avrebbe iniziato a firmarsi abitualmente come \u00abBorromini\u00bb dal 1628, cos\u00ec da distinguersi dalle diverse maestranze edili romane che si chiamavano Castelli. \u00abBorromini\u00bb, in ogni caso, era un cognome che gi\u00e0 apparteneva alla famiglia: Giovanni Pietro Brumino era lo sposo nelle seconde nozze di una nonna del futuro architetto, e lo stesso padre era spesso soprannominato \u00abBrumino\u00bb, forse in ragione del suo legame con la famiglia viscontea.\nIl soprannome di Borromini potrebbe avere una diversa origine nel senso che fosse \u00ab[...] ispirato alla grande devozione che lui, lombardo, port\u00f2 al pi\u00f9 grande dei santi lombardi del suo tempo, Carlo Borromeo.\u00bb\nSeguendo l'iter proprio delle maestranze lapicide provenienti dalla regione del lago di Lugano, Borromini a soli nove anni venne inviato dal padre a fare apprendistato a Milano, dove giunse nel 1608. Nella citt\u00e0 ambrosiana il giovane Francesco apprese da Gian Andrea Biffi \u00abl'arte di intagliatore in pietra\u00bb, per usare le parole del biografo Filippo Baldinucci; fu in qualit\u00e0 di intagliatore di marmi, inoltre, che lavor\u00f2 presso numerosi cantieri milanesi, fra cui quello \"monstre\" del duomo di Milano. Grazie al mestiere seppur umile di scalpellino Borromini ebbe modo di affinare la mano all'uso dello scalpello e maturare sicure capacit\u00e0 tecniche; l'esperienza alla Fabbrica del Duomo di Milano, inoltre, ebbe un'influenza duratura sulle future realizzazioni architettoniche del futuro architetto.\nL'arrivo a Roma e i primi lavori.\nLeone Garove.\nBorromini, sentendosi ormai oppresso tra le maestranze milanesi, ben presto decise di recarsi a Roma, dove giunse alla maniera dei pellegrini; trovando asilo nei conventi, percorse l'intero tragitto a piedi facendo tappa a Ravenna, cos\u00ec da ammirare la basilica di San Vitale, e nella contrada toscana di Montesiepi, dove visit\u00f2 l'abbazia di San Galgano.\nArrivato nell'Urbe nel 1619, Borromini fu ospite e collaboratore di un parente prossimo per via materna, Leone Garove, residente al vicolo dell'Agnello (l'odierno vicolo Orbitelli), presso la parrocchia di San Giovanni dei Fiorentini. Garove, gi\u00e0 attivo come capomastro scalpellino a Milano, allora godeva in citt\u00e0 di una distinta notoriet\u00e0, accresciutasi in seguito alla parentela con l'illustre architetto Carlo Maderno, acquisita sposando nel 1610 la nipote Cecilia. L'apprendistato presso il Garove, tuttavia, fu di breve durata, allorch\u00e9 quest'ultimo mor\u00ec accidentalmente il 12 agosto 1620, precipitando dalle impalcature della basilica di San Pietro. Di seguito \u00e8 riportato il suo atto di morte, steso dalla parrocchia di San Giovanni dei Fiorentini:\nLa collaborazione con Maderno e Bernini.\nDopo aver terminato cos\u00ec bruscamente il suo primo tirocinio, Borromini inizi\u00f2 a collaborare con Carlo Maderno, conosciuto proprio grazie all'intercessione del Garove. Il Maderno, uno dei maggiori architetti nella Roma di Paolo V Borghese, non pot\u00e9 fare a meno di ammirare l'instancabilit\u00e0 di questo giovane bissonese (conterraneo nonch\u00e9 lontano parente) e la padronanza tecnica con la quale realizzava i suoi disegni architettonici. Fu presso la residenza di Maderno, infatti, che Borromini istitu\u00ec insieme ad altri due capomastri scalpellini provenienti dalla diocesi di Como una \"societ\u00e0 di arte del marmo\", rilevando per 155 franchi i beni dello zio appena defunto. Non rimane alcuna documentazione di una qualsivoglia attivit\u00e0 di questa societ\u00e0, ma sappiamo che fu di vitale importanza per il Borromini, che da \u00abmaestro\u00bb divenne in questo modo \u00abcapomastro\u00bb.\nTra i diversi episodi della fase maderniana, in ogni caso, si ricordano il cantiere di Sant'Andrea della Valle,la fabbrica di palazzo Barberini, dove lavor\u00f2 anche al fianco di Gian Lorenzo Bernini, artista di un solo anno pi\u00f9 anziano ma gi\u00e0 celebre; qui Borromini realizz\u00f2 lo scalone elicoidale, le porte del salone e alcune finestre.\nAlla morte del Maderno, nel 1629, Borromini prosegu\u00ec la propria carriera da architetto al fianco del Bernini, che nel frattempo aveva assunto la direzione della fabbrica di San Pietro in Vaticano. L'iniziale concordia tra Bernini e Borromini mut\u00f2 in un rapporto estremamente difficile e conflittuale; l'accesa rivalit\u00e0 tra i due, spesso sfociata nella leggenda, era dovuta da una parte alle notevoli divergenze caratteriali, e dall'altra al ruolo prioritario assunto dal Bernini, anche sotto il profilo retributivo.\nDal punto di vista artistico, tuttavia, la collaborazione con Bernini fu assai fruttuosa: da questo sodalizio nacque infatti il baldacchino di San Pietro, dove la partecipazione borrominiana \u00e8 evidente nel coronamento dell'aereo ciborio con volute a dorso di delfino.\nIl successo.\nSan Carlo alle Quattro Fontane.\nSu proposta del Bernini, che forse con quest'atto di benevolenza intendeva sbarazzarsi del suo assistente, il 25 settembre 1632 Borromini ottenne la nomina con breve papale presso lo \"Studium Urbis\", diventando finalmente architetto alla Sapienza:\nNella nuova veste di architetto (e non pi\u00f9 da capomastro) Borromini pot\u00e9 finalmente consacrare la propria affermazione professionale, libero dai vincoli di dipendenza degli esordi; fu nel 1634, infatti, che ottenne per la prima volta un incarico indipendente, quando i trinitari scalzi spagnoli gli affidarono la progettazione della chiesa di San Carlo alle Quattro Fontane e dell'annesso convento.\nBorromini fu attivo nel cantiere di San Carlino dal 1634 al 1641. In quest\"'opera prima\" - definizione che us\u00f2 egli stesso - egli ebbe l'opportunit\u00e0 di esprimere la propria personalit\u00e0 artistica, esternandola in peculiarit\u00e0 che si sarebbero poi riflesse in tutte le sue future opere architettoniche. Di quest'ultime, si segnalano l'impiego del colore bianco, che infonde un'intima sensazione di raccoglimento (la \u00abbianchezza sommamente grata a Dio\u00bb di Palladio), e l'adozione di uno spiccato dinamismo architettonico.\nBorromini esegu\u00ec nel 1653 anche una galleria di colonne a palazzo Spada che, con particolari accorgimenti prospettici, simula una profondit\u00e0 assai superiore a quella reale.\nSant'Ivo alla Sapienza.\nNel frattempo - a lato dei numerosi progetti minori - Borromini attese alla decorazione della cappella della Trinit\u00e0 nella chiesa di Santa Lucia in Selci (1638-39), dove si avvertono chiare reminiscenze maderniane, e dell'Oratorio di San Filippo Neri; qui Borromini si procur\u00f2 le busse dei Filippini, ordine spiccatamente tradizionalista che si dimostr\u00f2 particolarmente ostile al suo spirito innovatore.\nNel 1642, sotto il pontificato di Urbano VIII, Borromini diresse la costruzione della chiesa di Sant'Ivo alla Sapienza, universalmente riconosciuta come la sua \"opus magna\". Qui egli, dovendo fare i conti con dei forti vincoli fisici dovuti al cortile porticato rettangolare preesistente, si ritrov\u00f2 a lavorare in uno spazio di dimensioni ridottissime. Non volendo adottare metodi di progettazione tradizionali, Borromini qui si diede ad intrepide sperimentazioni, dando vita ad un disegno in forma esagonale con cellette disposte in forma d'alveare; questa \u00abpianta stellare\u00bb forse intende essere un rinvio all'ape barberina, simbolo di Urbano VIII.\nL'audacia borrominiana si palesa ancora di pi\u00f9 nella cupola ripartita in spicchi, che si conclude con un'originalissima lanterna a spirale. L'adozione della struttura a spirale, oltre a nascondere significati biblici e sapienziali, conferisce alla struttura una strutturale e dinamica, e accelera lo slancio verticale della cupola.\nInnocenzo X.\nIn seguito alla morte di Urbano VIII i Barberini caddero in disgrazia ed il soglio pontificio fu occupato da Innocenzo X, al secolo Giovanni Battista Pamphilj. Il nuovo pontefice intendeva epurare Roma dal potere ancora molto vivo dei Barberini, anche sotto il profilo artistico; fu per questo motivo che egli decise di favorire il Borromini, a scapito del Bernini che sotto i primi anni del suo pontificato conobbe un notevole calo di commesse, anche per via dello scandalo dei campanili di San Pietro.\nPer Borromini, questi furono anni percorsi da un fervore artistico che non conobbe soste. Tra le diverse committenze papali di questo periodo, Borromini progett\u00f2 un casino per la villa di San Pancrazio, un corpo di fabbrica contiguo a Santa Maria in Vallicella, un palazzo e una fontana a piazza Navona (non realizzati) ed il rifacimento della vetusta basilica di San Giovanni in Laterano, che versava in precarie condizioni di conservazione e che si intendeva riportare agli antichi fasti in occasione dell'anno giubilare 1650. Dal 1646 per tutto il ventennio successivo, inoltre, Borromini intervenne in palazzo di Propaganda Fide: qui demol\u00ec le preesistenze berniniane e vi eresse la Cappella dei Re Magi, oltre a creare una facciata considerata una dei massimi lavori borrominiani e barocchi presenti a Roma.\nNel 1652 Borromini subentr\u00f2 come architetto dell'erigenda chiesa di Sant'Agnese in Agone, sino ad allora posta sotto la direzione di Girolamo e Carlo Rainaldi. Borromini progett\u00f2 la soppressione del vestibolo originariamente previsto, e in questo modo ricav\u00f2 una facciata concava, cos\u00ec da dare maggiore slancio ad una cupola che, al posto di essere statica (cos\u00ec come contemplato dai Rainaldi), era fortemente verticalizzata.\nL'isolamento professionale e la morte.\nLa salita al trono di papa Alessandro VII, nel 1655, segn\u00f2 il tramonto professionale di Borromini, che cadde inesorabilmente in una profonda crisi psicologica, inaspritasi alla luce della nuova ascesa di Bernini che ritorn\u00f2 ad essere l'architetto preferito dalla corte papale.\nBorromini concluse tragicamente i propri giorni. Nell'estate del 1667 la sua salute, gi\u00e0 travagliata da feroci disturbi nervosi e depressivi, si aggrav\u00f2 a causa di ripetute febbri e di un'insonnia cronica. La sera del 1\u00ba agosto, secondo la testimonianza del diarista Cartari Febei, fu tuttavia ancora pi\u00f9 \"stravagante e lacrimevole\", in quanto l'architetto, che era \u00abcaduto da alcuni giorni in pieno umore ipocondriaco, con una spada, appoggiata col pomo in terra e con la punta verso il proprio corpo si ammazz\u00f2\u00bb. In altre parole Borromini, quando il servo non obbed\u00ec al suo ordine di accendere un lume per scrivere, fu colto da uno spropositato attacco d'ira e si trafisse letalmente con una spada.\nLa morte non fu immediata, bens\u00ec sopraggiunse \u00aballe ore dieci dell'alba\u00bb; in questo modo, Borromini ebbe il tempo di spiegare le ragioni del folle gesto, dettare le proprie disposizioni testamentarie, e ordinare di essere sepolto nello stesso sepolcro dell'amato Carlo Maderno, nella chiesa di San Giovanni dei Fiorentini.\nStile.\nLa concezione architettonica di Francesco Borromini rappresenta una netta antitesi della poetica universalistica dell'avversario Bernini. Borromini possedeva esclusivamente la tecnica architettonica, al contrario di Bernini che eccelleva in molteplici campi dell'arte, dalla scultura all'urbanistica; analogamente, Bernini era sicuro del prestigio proprio e delle sue opere, mentre Borromini tracci\u00f2 disegni inquieti, febbrili, quasi insoddisfatti. Di seguito si riporta un'osservazione dello storico d'arte Giulio Carlo Argan:\nIn ogni caso, i dati stilistici fondamentali dello stile di Francesco Borromini sono l'impiego di materiali poveri, la preferenza per i ritmi impostati sulla curva, il gusto del piccolo contrapposto al grande e la meticolosa cura dei dettagli.\nBorromini nelle sue opere evitava i materiali nobili, assai apprezzati invece dal Bernini, che ne sfruttava le qualit\u00e0 tattili, visive e cromatiche; al marmo e al bronzo, infatti, egli preferiva le murature in mattoni, l'intonaco bianco, le decorazioni a stucco. Borromini, insomma, impiegava materiali poveri ma miti, in quanto non dotati di un pregio intrinseco bens\u00ec nobilitati dalla perizia tecnica dell'architetto. Il valore delle architetture borrominiane, in questo modo, si palesa non tanto nell'utilizzo di materiali di lusso, bens\u00ec nell'ingegnosit\u00e0 delle soluzioni strutturali e formali; \u00e8 cos\u00ec che il suo stile si carica di connotati raffinati e intellettualistici, idonei non alla fruizione di grande masse di fedeli, bens\u00ec ad un pubblico ristretto e colto. Fu per questo motivo, e anche per la sua indole sobria e moderata, che Borromini fu assai ricercato dalle confraternite e degli ordini monastici, contrapponendosi al Bernini che era invece l'artista prediletto dalla corte pontificia.\nNelle sue realizzazioni, inoltre, Borromini si mostr\u00f2 assai sensibile al ritmo fluttuante e plastico delle pareti ondulate, movimentate da una successione ritmica di linee concave e convesse, in un gioco di rientranze e sporgenze. In questo modo si viene a creare un perimetro serpeggiante e irregolare, grazie al quale \u00abl'occhio dello spettatore non afferra un misurato equilibrio di masse, un'ampia distribuzione di spazi articolati, ma segue la nervosa indicazione di moto delle strutture\u00bb (Argan); si tratt\u00f2, questa, anche di un'esigenza nata come conseguenza degli spazi piccoli e minimi ove spesso si trov\u00f2 ad operare il Borromini. Da ci\u00f2 nacque la sua insofferenza al gusto barocco e berniniano, che per suggerire una sensazione di capienza ed espansione dava l'esempio d'un'architettura concepita plasticamente per grandi masse di luce e di ombra. Borromini, al contrario, ricercava costantemente la massima contrazione spaziale, evitando i volumi e le masse murarie, esasperando il valore delle linee, introducendo motivi ornamentali inediti (quali volute, cartocci, arabeschi), complicando il tracciato delle piante e ponendo particolare attenzione nei dettagli dell'apparato decorativo.\nTra le altre peculiarit\u00e0 della concezione borrominiana dell'architettura, infine, si segnalano l'audacia dei suoi espedienti costruttivi (quali, ad esempio, la lanterna a spirale di Sant'Ivo alla Sapienza) e l'adozione di piante assolutamente innovative ottenute mediante l'intreccio di pi\u00f9 unit\u00e0 geometriche: sempre per Sant'Ivo, ad esempio, Borromini scelse un'insolita pianta esagonale, determinata dall'intersezione di due triangoli equilateri.\nL\"'uomo\" Borromini.\nFilippo Baldinucci, il suo biografo, attesta che Francesco Borromini era un \u00abuomo di grande e bello aspetto, di grosse e robuste membra, di forte animo e d'alti e nobili concetti. Fu sobrio nel cibarsi e visse castamente. Stim\u00f2 molto l'arte sua, per amor della quale non perdon\u00f2 a fatica\u00bb. Custodiva i propri lavori con scrupoloso riguardo, sicch\u00e9 \u00abnon fu mai possibile il farlo disegnare a concorrenza di alcun altro artefice. Diceva che i disegni erano i suoi propri figliuoli e non voler che eglino andasser mendicando la lode per lo mondo, con pericolo di non averla, come talora vedeva a quei degli altri addivenire\u00bb. Era talmente geloso delle proprie opere che, prima di morire, consegn\u00f2 tutti i suoi disegni alle fiamme, in modo che i suoi nemici non potessero appropriarsene indebitamente.\nBorromini, in ogni caso, denunci\u00f2 un carattere inquieto, schivo, quasi ombroso: per tutta la sua carriera fu infestato dall'ombra del Bernini, che si attenu\u00f2 solamente con l'avvento al pontificato di Innocenzo X, quando il suo competitore sub\u00ec un'eclissi. Nel corso della sua esistenza Borromini ebbe numerosi amici e consiglieri, tra i quali l'aristocratico emiliano Virgilio Spada, il papa Innocenzo X (del quale godette la protezione) e il secondo marchese di Castelo Rodrigo Manuel de Moura Corte Real, al quale dedic\u00f2 il suo libro \"Opus architectonicum\"; tuttavia, nei confronti dei pi\u00f9 egli manifest\u00f2 un animo \u00abschivo e scontroso, trincerato nel chiuso di una bruciante interiorit\u00e0\u00bb (Treccani). Sempre Baldinucci ci fornisce un ritratto caratteriale assai dettagliato del Borromini:"}
{"id": "703340", "revid": "767487", "url": "https://it.wikipedia.org/wiki?curid=703340", "title": "Gladwyn Kingsley Noble", "text": "Negli anni successivi alla prima guerra mondiale, inizi\u00f2 la propria carriera presso l'American museum of natural history, specializzandosi in erpetologia e nelle ricerche sperimentali biologiche.\nMor\u00ec a soli 56 anni a causa di un'infezione da streptococco."}
{"id": "703341", "revid": "1652635", "url": "https://it.wikipedia.org/wiki?curid=703341", "title": "Corpo umano", "text": "Il corpo umano \u00e8 la struttura fisica di un essere umano. \u00c8 composto da diversi tipi di cellule, che insieme formano tessuti, che a loro volta sono organizzati in sistemi di organi o apparati, ovvero \u00e8 nel complesso un sistema in cui tutti i vari sottosistemi o apparati sono in interazione reciproca tra loro. Per questo, dal punto di vista fisico, \u00e8 spesso visto come un sistema complesso. \nLe parti che lo compongono, adatte a mantenere la sua omeostasi e vitalit\u00e0, comprendono testa, collo, tronco (composto da torace ed addome), braccia mani, gambe e piedi con relativi organi e apparati. Spesso, con \"corpo\" ci si riferisce sia al corpo umano quando \u00e8 ancora in vita sia, per estensione del termine, quando \u00e8 morto, ovvero quando si parla di cadavere. Studiato dai professionisti della salute, fisiologi, anatomisti e artisti, prima che l'essere umano raggiunga l'et\u00e0 adulta, il corpo consiste in 100.000.000 miliardi di cellule e il suo studio racchiude l'anatomia, fisiologia, istologia ed embriologia.\nComposizione.\nIl corpo umano \u00e8 composto da elementi quali idrogeno, ossigeno, carbonio, azoto, calcio e fosforo. Questi elementi sono presenti sia nelle cellule sia nei componenti non cellulari dell'organismo.\nIl corpo maschile di un adulto di circa 70 Kg \u00e8 formato da 42 litri di acqua, corrispondenti al 70% del proprio peso. Il liquido \u00e8 suddiviso in circa 19 litri nel compartimento extracellulare (inclusi i 3,2 litri di plasma sanguigno e 8,4 litri di liquido interstiziale) e 23 litri nel compartimento intracellulare.\nNella donna adulta la percentuale di acqua \u00e8 pi\u00f9 bassa, 55%, mentre nei neonati si mantiene al 75-80% fino ai primi 12 mesi di vita, dopodich\u00e9 si assesta intorno al 60%. Dai 60 anni di et\u00e0 la percentuale pu\u00f2 scendere fino al 50% \nIl contenuto, l'acidit\u00e0 e la composizione dell'acqua all'interno e all'esterno delle cellule sono mantenute attraverso i meccanismi omeostatici. Gli elettroliti principali nell'acqua corporea all'esterno delle cellule sono sodio e cloro, mentre all'interno delle cellule si trovano potassio e altri fosfati.\nCellule.\nIl corpo contiene miliardi di cellule. Sommando il numero di cellule di tutti gli organi del corpo, a maturit\u00e0, ci sono all'incirca 30-37.000 miliardi di cellule nell'organismo. Nel tratto gastrointestinale e sulla pelle sono presenti un ugual numero di cellule non umane e di organismi pluricellulari. Non tutte le parti del corpo sono costituite da cellule. Le cellule sono immerse in un materiale extracellulare costituito da proteine come il collagene, circondato dai fluidi extracellulari. Dei 70 kg di peso di un corpo umano medio, circa 25 kg \u00e8 composto da cellule non umane o materiale non cellulare come le ossa e il tessuto connettivo.\nLe cellule del corpo funzionano grazie al DNA, che si trova all'interno del nucleo cellulare. Qui, parti del DNA vengono copiate e trasformate in RNA. L'RNA viene utilizzato per creare proteine che sono fondamentali per ogni attivit\u00e0 cellulare. Non tutte le cellule hanno DNA, per esempio i globuli rossi maturi perdono il loro nucleo dopo la maturazione.\nTessuti.\nIl corpo \u00e8 costituito da molti diversi tipi di tessuti, che sono raggruppamenti di cellule dotati di una funzione specializzata. Lo studio dei tessuti \u00e8 chiamato istologia, e si effettua mediante microscopi. Il corpo \u00e8 costituito da quattro tipi principali di tessuti: tessuto epiteliale, tessuto connettivo, tessuto nervoso e tessuto muscolare.\nLe cellule esposte verso l'esterno o sul tratto gastrointestinale (epiteli) e quelle che si trovano nelle cavit\u00e0 interne (endotelio) sono dotate di forme diverse: cellule piatte in singoli strati, cellule cigliate nei polmoni, cellule cilindriche nello stomaco. Le cellule endoteliali rivestono le cavit\u00e0 interne, compresi i vasi sanguigni e le ghiandole. Le cellule epiteliali regolano il trasporto di sostanze, proteggono le strutture interne e funzionano come superfici sensoriali.\nOrgani.\nGli organi sono insiemi di cellule con una funzione specifica, che risiedono in cavit\u00e0 all'interno del corpo come l'addome e la pleura. Rappresentano parti spazialmente definite nel corpo, formano delle unit\u00e0 di lavoro specializzate e presentano rapporti, struttura e funzioni caratteristiche.\nSistemi e apparati.\nI sistemi di organi del corpo umano includono: \nScienze naturali.\nL'anatomia umana studia le strutture e i sistemi del corpo umano. La fisiologia studia il funzionamento del corpo umano. L'ecologia si concentra sull'ecosistema e su interazioni fra l'essere umano e l'ambiente.\nAnatomia.\nL'anatomia umana \u00e8 lo studio della forma e delle caratteristiche del corpo umano. Il corpo umano ha quattro arti (due braccia e due gambe), una testa e un collo che si collegano al tronco. La forma del corpo \u00e8 determinata da uno scheletro fatto di ossa e cartilagine, circondato da grasso, muscoli, tessuto connettivo, organi e altre strutture. La colonna vertebrale nella parte posteriore dello scheletro contiene il midollo spinale, che \u00e8 una raccolta di fibre nervose che collega il cervello al resto del corpo. Tutte le principali ossa, muscoli e nervi del corpo hanno un nome, ad eccezione delle variazioni anatomiche come le ossa sesamoidi e i muscoli accessori. Il corpo umano \u00e8 costituito mediamente, tralasciando altri sistemi, da 206 ossa e circa 650 muscoli.\nIl corpo \u00e8 costituito da diverse cavit\u00e0, aree separate che ospitano diversi sistemi di organi. Il cervello e il sistema nervoso centrale risiedono in un'area protetta dal resto del corpo dalla barriera emato-encefalica. I polmoni risiedono nella cavit\u00e0 pleurica. L'intestino, il fegato e la milza si trovano nella cavit\u00e0 addominale.\nAltezza, peso, forma e altre proporzioni del corpo variano a seconda dell'individuo, l'et\u00e0 e il sesso. La forma del corpo \u00e8 influenzata dalla distribuzione di tessuto muscolare e grasso.\nI vasi sanguigni trasportano il sangue in tutto il corpo, che viene spinto in circolo dal battito del cuore. Venule e vene raccolgono il sangue a basso contenuto di ossigeno dai tessuti, convogliandolo nelle vene pi\u00f9 grandi fino a raggiungere la vena cava superiore e inferiore, che drenano il sangue nella parte destra del cuore. Da qui, il sangue viene pompato nei polmoni dove riceve l'ossigeno e torna indietro nel lato sinistro del cuore. Il sangue viene poi pompato nell'arteria pi\u00f9 grande del corpo, l'aorta, e poi progressivamente alle arterie pi\u00f9 piccole e alle arteriole fino a raggiungere i tessuti. Qui il sangue passa ai capillari, poi alle piccole vene e il processo ricomincia. Il sangue trasporta ossigeno, prodotti di scarto e ormoni da un posto all'altro del corpo a un altro. Il sangue viene filtrato ai reni e al fegato.\nFisiologia.\nLa fisiologia umana \u00e8 lo studio del funzionamento del corpo umano, che comprende le funzioni meccaniche, fisiche, bioelettriche e biochimiche di tutti gli esseri umani in buona salute. Il corpo umano \u00e8 costituito da molti sistemi interagenti di organi che interagiscono fra loro per mantenere l'omeostasi, ovvero uno stato stabile in cui tutte le sostanze presenti nell'organismo, ad esempio zucchero e ossigeno, rimangono entro livelli non patologici.\nOgni sistema contribuisce alla sua omeostasi, ma anche a quella degli altri sistemi e dell'intero organismo. Alcuni sistemi combinati vengono indicati con nomi comuni. Ad esempio, il sistema nervoso e il sistema endocrino operano insieme come sistema neuroendocrino. Il sistema nervoso riceve informazioni dal corpo e le trasmette al cervello tramite impulsi nervosi e neurotrasmettitori. Il sistema endocrino rilascia ormoni utili per regolare la pressione e il volume del sangue. Insieme, questi sistemi regolano l'ambiente interno del corpo, mantenendo il flusso sanguigno, la postura, l'apporto energetico, la temperatura e il PH.\nSviluppo.\nLo sviluppo umano \u00e8 il processo di crescita di un essere umano nel corso della vita. Col termine \"et\u00e0\" si indica il tempo trascorso dal momento della misurazione a quello della sua nascita. Durante il suo sviluppo l'individuo passa attraverso diversi stadi di maturazione, caratterizzate da diverse fasi di sviluppo fisico e di abilit\u00e0.\nCultura e societ\u00e0.\nScienze sociali.\nLe scienze sociali si concentrano sugli aspetti sociali del corpo umano. Gli umani, coscientemente o incoscientemente, mandano e ricevono segnali non verbali tutto il tempo. Il linguaggio del corpo \u00e8 parte della comunicazione non verbale.\nArte.\nIl corpo umano \u00e8 anche un importante tema per il disegno, la pittura e la fotografia. L'anatomia umana ha assunto un ruolo centrale nelle arti visive fin dai tempi dell'antica Grecia, quando lo scultore Policleto del V secolo a.C. scrisse il suo canone sulle proporzioni ideali del nudo maschile. Nel Rinascimento italiano, artisti come Leonardo da Vinci, studiarono approfonditamente il corpo e le sue proporzioni. Una delle opere pi\u00f9 importanti di Leonardo, raffiguranti il corpo umano, \u00e8 l'Uomo vitruviano che \u00e8 anche stampato sulla moneta da un euro italiana."}
{"id": "703342", "revid": "367445", "url": "https://it.wikipedia.org/wiki?curid=703342", "title": "Guyana francese", "text": "La Guyana francese o Guiana francese (: ; in francese \"Guyane\" o \"Guyane fran\u00e7aise\", pron. ; in creolo guianese \"Lagwiyan\") \u00e8 una regione e un dipartimento d'oltremare della Francia nell'America meridionale, a codice INSEE 973, e una regione ultraperiferica dell'Unione europea. Confina a sud e a est con il Brasile, a ovest con il Suriname e si affaccia a nord sull'Oceano Atlantico. Con una superficie di circa 83.846\u00a0km\u00b2, la Guyana rappresenta il pi\u00f9 grande dei dipartimenti francesi per estensione, nonch\u00e9 il meno densamente popolato e quello con maggiore copertura boschiva (pi\u00f9 del 96%). Il dipartimento guianese costituisce una delle nove regioni ultraperiferiche dell'Unione europea, della quale costituisce l'unico territorio in Sud America. Il capoluogo della Guyana francese \u00e8 Caienna, sede della prefettura nonch\u00e9 della regione e del dipartimento, nell'ambito del quale rappresenta sia la citt\u00e0 pi\u00f9 popolosa che quella con minore estensione territoriale.\nEtimologia.\nIl nome deriva dal termine arawak \"Wayana\", dal significato di \"terra ricca d'acqua\".\nSebbene il nome ufficiale del dipartimento sia \"Guyana\", senza altre specificazioni, l'uso dell'aggettivo \"francese\" spesso \u00e8 reso necessario per evitare confusione con altri Stati come la Guyana (in passato nota come Guyana britannica), il Suriname (in passato conosciuto come Guyana olandese), le regioni della ex Guayana brasiliana (in passato Guyana portoghese) e della Guayana venezuelana, o la regione storica francese della Guienna (\"Guiana\" in guascone e occitano).\nStoria.\nLe prime tracce di presenza umana in Guyana francese risalgono all'incirca al VI millennio a.C. e consistono in alcune pitture rupestri e vasellame, appartenute a popoli vicini alle attuali trib\u00f9 dei Waj\u00e3pi e degli Emerillon: alle stesse genti \u00e8 ascrivibile l'inizio del processo di creazione delle aree fertili cosiddette di \"Terra preta\", tipiche del bacino amazzonico, al fine di aumentare la produttivit\u00e0 del terreno e quindi la densit\u00e0 abitativa.\nVerso il III secolo, per motivi ancora poco chiari, si assistette a una migrazione da sud e da ovest di genti di lingua arawak (antenati degli attuali Arawak e Palikur), che s'insediarono lungo la fascia costiera scacciandone le popolazioni residenti, di lingua tupi-guaran\u00ed. Essi vennero a loro volta ricacciati verso l'interno dall'arrivo di popolazioni di lingua caribe (antenati degli attuali Caribe, Wayana e Galibi) verso la fine dell'VIII secolo: ultimamente, in base a ritrovamenti archeologici e resoconti storici, si \u00e8 ipotizzato che il processo di migrazione delle genti di etnia Caribe in Guyana possa essere avvenuto molto pi\u00f9 recentemente o almeno possa essere durato molto pi\u00f9 a lungo di quanto si pensasse, in quanto ancora nel XVI e fino al 1720 i portoghesi attestarono la presenza di trib\u00f9 di etnia Wayana e Wayampi lungo il rio Xingu e nel nord dell'Amazzonia. Probabilmente la migrazione di questi popoli verso nord \u00e8 stata una scelta dettata dall'espansione coloniale verso l'interno dell'Amazzonia, con il carico di malattie e armi sconosciute agli indigeni che essa portava.\nIl primo contatto con gli europei avvenne il 5 agosto 1498, quando le navi al comando di Cristoforo Colombo durante il terzo viaggio del navigatore genovese costeggiarono la regione, che venne denominata \"la terra dei paria\" e la cui popolazione litoranea fu stimata in 25.000-30.000 indigeni.Verso la fine dell'anno 1500, l'esploratore iberico Vicente Y\u00e1\u00f1ez Pinz\u00f3n reclam\u00f2 per il Portogallo l'intera fascia costiera della Guyana fino all'Orinoco: tuttavia, questa regione non venne menzionata dal Trattato di Tordesillas sulla spartizione del continente americano fra Spagna e Portogallo, sicch\u00e9 gi\u00e0 nel 1503 la Francia v'invi\u00f2 un piccolo gruppo di coloni, insediatosi sull'isola della Caienna, ma che fece ritorno in patria dopo pochi anni.\nPer circa un secolo l'area, piuttosto inospitale, rest\u00f2 poco battuta, e si dovette attendere il 1604 prima che la regione venisse esplorata dal capitano Daniel de La Touche, che le diede il nome di \"France \u00e9quinoxiale\" (Francia equinoziale).\nNel 1608 la costa guyanese venne visitata da una spedizione promossa dal granduca Ferdinando I di Toscana, nell'ambito di un ambizioso progetto di colonizzazione italiana delle Americhe: per l'anno successivo era prevista la fondazione una colonia commerciale e di un insediamento di coloni toscani nella zona della Caienna, che tuttavia non avvenne a causa della scomparsa del granduca, i cui discendenti trascurarono i progetti di espansione coloniale.\nNel 1616 e fino al 1626 gli olandesi fondano alcuni insediamenti permanenti alle foci dei fiumi della zona, come Essequibo, Berbice e Demerara.\nNel 1624 venne registrato il primo tentativo francese di creare avamposti commerciali nella zona, patrocinato dal re Luigi XIII, che autorizz\u00f2 l'insediamento di coloni originari della Normandia, e dalla delibera alla colonizzazione francese della Guyana di due anni dopo da parte del cardinale Richelieu. Questo tentativo venne per\u00f2 presto smorzato dalle truppe lusitane, che impugnarono il trattato di Tordesillas: la Francia tuttavia non perse le speranze e nuovi tentativi di colonizzazione si ebbero nel 1630 (quando venne fondata una colonia sul fiume Sinnamary presieduta da Constant d'Aubign\u00e9, futuro suocero di Luigi XIV) e nel 1643, quando Charles Poncet de Br\u00e9tigny giunse in Guyana alla testa di quattrocento coloni, comprando dai Galibi una collina alla foce del fiume Caienna alla quale diede il nome di \"Mont C\u00e9p\u00e9rou\" in onore del capotrib\u00f9 locale, e sulla quale venne edificato un forte (per l'appunto denominato \"Fort C\u00e9p\u00e9rou\") e un insediamento stabile, con alcune piccole piantagioni, dal quale ebbe origine la Caienna, attuale capitale del dipartimento. Anche questi ultimi tentativi, tuttavia, si rivelarono poco fruttuosi, con i coloni costretti ad abbandonare la zona a causa dell'ostilit\u00e0 delle trib\u00f9 locali (che si ribellarono in pi\u00f9 riprese ai soprusi da parte dei coloni, la cui intenzione era di ridurle in schiavit\u00f9) e dell'insalubrit\u00e0 del clima, tant'\u00e8 vero che gi\u00e0 nel 1648 a Fort C\u00e9p\u00e9rou non rimanevano che venticinque coloni. Contemporaneamente, gli inglesi fondano Paramaribo, con il nome di \"Fort Willoughby\".\nIl 29 settembre 1652 i \"dodici signori\" della Compagnia della Francia Equinoziale sbarcarono alla foce del fiume Mahury con 800 uomini, trovandovi i pochi superstiti dell'insediamento di Br\u00e9tigny: il mese successivo venne catturato un barcone con a bordo quattordici neri lusofoni, che vennero insediati a Remire-Montjoly e rappresentano il primo caso di tratta degli schiavi africani in Guyana. Sempre nel 1652 venne organizzata una nuova spedizione comprendente 650 coloni e capeggiata da Balthazar de Royville, i quali, mal equipaggiati e falcidiati da malattie e indigeni, dopo appena un anno furono costretti a fuggire in Suriname.\nNel 1654 un gruppo di profughi del Brasile olandese, in maggioranza ebrei, visitando la zona scopr\u00ec ci\u00f2 che rimaneva dell'insediamento abbandonato di \"Fort C\u00e9p\u00e9rou\", scegliendo d'insediarvisi. Nell'insediamento, situato dove oggi sorge Remire-Montjoly, sorgono piantagioni di canna da zucchero e mulini per la produzione di zucchero di canna, e nel 1658 vi giunsero anche un certo numero di ebrei livornesi, mentre non \u00e8 noto se oltre alla comunit\u00e0 ebraica vi fossero degli schiavi. Contemporaneamente, anche la Gran Bretagna cerc\u00f2 di espandersi sul territorio, che venne per\u00f2 rilevato il 12 settembre 1659 dalla Compagnia olandese delle Indie occidentali. Un missionario francese, padre Labat, descrisse la zona come \"un forte, una sinagoga, una piantagione di canna da zucchero, alcuni mulini molto buoni e fra i 300 e i 400 ebrei\". La maggior parte dei coloni, tuttavia, decise di spostarsi in Suriname (allora colonia inglese), mentre solo 60-80 di essi rimasero nell'insediamento, al fine di continuare a far funzionare i mulini.\nNel 1662 si registr\u00f2 un nuovo arrivo in Guyana di circa ottocento coloni francesi, ma solo un anno dopo gli olandesi non trovarono nessun abitante europeo e vi si insediarono nuovamente.Nel 1664 i francesi fondarono un nuovo insediamento nei pressi di Sinnamary con ben 1200 coloni: la colonia parve prosperare grazie alla produzione di achiote, indaco, cotone, canna da zucchero, caff\u00e8, vaniglia e spezie, tuttavia essa sub\u00ec l'attacco degli olandesi a circa un anno dalla fondazione. Nel 1667 l'area venne invasa dalla Gran Bretagna, con Remire-Montjoly completamente rasa al suolo per ordine del generale Willoughby: contemporaneamente, gli olandesi invasero Paramaribo, rinominandola \"Fort Zeelandia\". Con il Trattato di Breda, firmato il 31 luglio dello stesso anno, gli inglesi annessero \"Nieuw Amsterdam\" ribattezzandola New York, mentre gli olandesi guadagnarono il Suriname: l'ammiraglio Jean II d'Estr\u00e9es, frattanto, riconquist\u00f2 la Guyana per conto della Francia. Gli olandesi occuparono nuovamente la zona nel 1676, salvo poi ritirarsi e lasciarla alla Francia.\nNel 1713, con il Trattato di Utrecht, il fiume Marowijne divenne ufficialmente la frontiera occidentale della colonia della Guyana francese: contemporaneamente, la Francia rinunci\u00f2 a ogni rivendicazione sul bacino amazzonico, lasciandolo al Portogallo, tuttavia le dispute territoriali fra i due Paesi sulle zone di confine continuarono fino ai giorni nostri.A partire dal 1750 numerose trib\u00f9 amerindie amazzoniche si stabilirono in Guyana, mentre nel 1762 avvenne l'espulsione dei Gesuiti dalla colonia per decreto del re Luigi XV.\nCon la pace di Parigi dell'anno seguente, la Francia si vide privata della maggior parte delle proprie colonie americane, a eccezione proprio della Guyana e di alcune isole minori: Luigi XV e il primo ministro Choiseul cercarono di favorire l'insediamento massiccio di coloni nella zona soprattutto attraverso la propaganda, in cui questi luoghi venivano descritti come un paradiso ricco di risorse (soprattutto minerarie) e di opportunit\u00e0. Tale martellante propaganda fece s\u00ec che nel 1764 part\u00ec da Rochefort un contingente di circa 15000 coloni, dei quali la maggior parte (12000) era costituita da persone originarie dell'Alsazia-Lorena, diretto a Kourou, dove i coloni giunsero nel pieno della stagione delle piogge. Delle migliaia di persone giunte in Guyana, la maggior parte per\u00ec in poco tempo a causa della durezza delle condizioni di vita, delle malattie tropicali (malaria, dissenteria, febbre gialla, sifilide) e degli attacchi dei nativi: le poche centinaia di superstiti (circa sessanta famiglie), a un anno e mezzo dall'arrivo, si rifugiarono su un gruppo di isolette poco al largo, che vennero denominate \"\u00cele du Salut\" (\"isole della salvezza\" in lingua francese), salvo poi fare ritorno verso la madrepatria.Dopo questo grave smacco per il governo francese, con la nomina a governatore della colonia di Pierre-Victor Malouet, coadiuvato dall'ingegnere di origini svizzere Jean Samuel Guisan (che aveva gi\u00e0 lavorato in Suriname), la Guyana conobbe un periodo di prosperit\u00e0 e di sviluppo urbanistico, basato sulla riforma dell'agricoltura, che dur\u00f2 fino alla rivoluzione francese.\nA partire dal 1792 la Caienna divenne un luogo di confino per i nemici politico-religiosi e per i personaggi scomodi della Rivoluzione. Sebbene il ruolo ufficiale di colonia penale vera e propria verr\u00e0 preso solo mezzo secolo pi\u00f9 tardi, e la fondazione del primo bagno penale non avvenne prima del 1805, a Sinnamary, gi\u00e0 nel 1794, 193 dei seguaci di Robespierre vennero deportati nella colonia dopo la decapitazione del proprio \"leader\". Tre anni dopo, essi (o almeno i 54 rimasti a causa dell'alto tasso di mortalit\u00e0 e delle undici evasioni) verranno raggiunti dal generale repubblicano Jean-Charles Pichegru e da numerosi ex-deputati e giornalisti. Anche Pichegru riusc\u00ec a fuggire, raggiungendo gli Stati Uniti e facendo successivamente ritorno in Francia, dove per\u00f2 venne catturato nuovamente e giustiziato per alto tradimento verso Napoleone Bonaparte.Di fatto i deportati in Guyana sostituirono gli schiavi neri (liberati dall'abolizione della schiavit\u00f9) durante la Prima Repubblica francese, la cui assenza rischiava di fare collassare l'economia locale, che proprio sulla schiavit\u00f9 si basava: gi\u00e0 nel 1802, il console Jean-Jacques R\u00e9gis de Cambac\u00e9r\u00e8s ristabil\u00ec la schiavit\u00f9 (sotto forma di \"coscrizione di quartiere\") per coloro i quali nelle colonie non se n'erano affrancati precedentemente all'abolizione: buona parte della popolazione di colore non accett\u00f2 questo stato di cose, decidendo di rifugiarsi nella foresta dell'entroterra, dove diede vita alle comunit\u00e0 di cimarroni, le prime delle quali sorsero sulle rive del fiume Maroni).\nNel 1809, durante le guerre napoleoniche, dopo la sconfitta francese nella battaglia di Trafalgar, la Guyana francese venne occupata da un contingente navale anglo-portoghese e annessa al Brasile, salvo poi essere formalmente riconsegnata alla Francia con il primo trattato di Parigi, con le truppe lusitane che sgomberarono l'area solo tre anni pi\u00f9 tardi, senza peraltro turbare nel frattempo la vita quotidiana della colonia, che in seguito conobbe una grande prosperit\u00e0 grazie all'esportazione di prodotti pregiati e al piano di sviluppo promosso dal governatore Joseph Guisan.\nA partire dal 1828 cominci\u00f2 l'opera delle suore di San Giuseppe di Cluny, che sotto l'egida di Anne-Marie Javouhey cercano di riscattare gli schiavi neri e di trovare loro un lavoro da uomini liberi nella regione di Mana: l'opera delle religiose venne favorita dal deputato repubblicano Victor Schoelcher, che con il decreto del 27 aprile 1848, approvato il 4 novembre dello stesso anno, sanc\u00ec l'abolizione definitiva della schiavit\u00f9 da parte della Francia. L'editto, che dichiarava liberi anche gli schiavi stranieri che mettevaano piede su suolo francese, provoc\u00f2 una massiccia immigrazione di schiavi provenienti dalle piantagioni del Brasile, che caus\u00f2 tensioni fra i due Paesi, culminate nel 1851 con lo sconfinamento in territorio francese di alcuni proprietari terrieri brasiliani decisi a riprendere circa duecento schiavi in fuga.\nLa fine della schiavit\u00f9, pratica che riguardava in precedenza almeno 13000 persone a fronte dei circa 19000 abitanti totali della colonia, rischi\u00f2 di provocare il collasso dell'economia della colonia a causa alla carenza di manodopera nelle piantagioni (che in quel period\u00f2 caus\u00f2 la rovina di numerosi proprietari terrieri): per questo motivo, venne incoraggiata a partire dal 1853 l'immigrazione di manodopera proveniente da India e sud-est asiatico (i cosiddetti \"coolie\").\nNel 1852, per lo stesso motivo, la Guyana francese venne inoltre adibita da Napoleone III a colonia penale: a partire dal 1854, cominci\u00f2 la costruzione dei bagni penali alla Caienna, sull'Isola del Diavolo e a Saint-Laurent-du-Maroni, che divenne il centro amministrativo del sistema di deportazione, dove giungevano le navi cariche di detenuti e dove avveniva il loro smistamento verso i vari campi di lavoro forzato. Mentre l'entroterra veniva riservato ai criminali comuni, le \u00cele du Salut divennero tristemente famose come destinazione dei prigionieri politici e degli internati in isolamento, e nel corso della loro storia (conclusasi solo nel 1951) ospitarono fra gli altri personaggi divenuti celebri come Alfred Dreyfus ed Henri Charri\u00e8re.\nNel 1855, in un affluente del fiume Approuague, nell'entroterra, venne scoperto l'oro da F\u00e9lix Couy: questo evento port\u00f2 a un massiccio flusso migratorio proveniente principalmente dalle Antille francesi, che dur\u00f2 fino alla seconda guerra mondiale e che port\u00f2 all'estrazione di alcune tonnellate del prezioso metallo, ma anche alla decimazione della popolazione amerindia e a dispute territoriali su vaste regioni di confine con il Brasile e la Guyana olandese. Tali dispute vennero quasi completamente risolte (sebbene permanga una disputa con il Suriname su una piccola regione occidentale) con vari arbitrati nel 1891 (presieduto dallo zar di Russia e con il quale la Guyana perse una regione aurifera di circa 25.000\u00a0km quadrati), nel 1899, nel 1915 e nel 1935 (quando venne assegnato al dipartimento un bacino aurifero di circa 6.000\u00a0km quadrati dal Suriname). Sul finire del XIX secolo si ebbe la creazione della Repubblica della Guyana Indipendente (\"R\u00e9publique de la Guyane ind\u00e9pendante\", conosciuta anche con il nome della capitale Counani), stato filo-francese dalla vita molto breve che conflu\u00ec in massima parte nel Brasile con un arbitrato definitivo nel 1900, presieduto dal governo svizzero, che fiss\u00f2 la frontiera franco-brasiliana sul fiume Oyapock. Nel 1938 una commissione mista francese, olandese e brasiliana stabil\u00ec il punto di confine fra i tre Stati.\nNel 1860 venne stabilita la libert\u00e0 di navigazione sul fiume Maroni. Nel 1885, al duplice scopo di alleggerire le carceri della madrepatria e di incrementare la popolazione nella colonia, il parlamento francese approv\u00f2 una legge che dichiarava \"rel\u00e9gu\u00e9\" ciascun cittadino, maschio o femmina, il quale aveva o avesse ricevuto pi\u00f9 di tre condanne per furto di pi\u00f9 di tre mesi cadauna: i \"rel\u00e9gu\u00e9s\", dopo sei mesi di prigionia, erano liberi d'insediarsi sul territorio guianese. Questo espediente tuttavia si risolse in un fallimento quasi totale, in quanto i detenuti non erano generalmente in grado di guadagnarsi da vivere in un ambiente cos\u00ec ostile una volta liberi, e molti di essi venivano uccisi rapidamente dalle malattie. Si stima che nel corso dell'attivit\u00e0 della colonia penale, siano giunti in Guyana francese circa 90000 uomini e 2000 donne, almeno un terzo dei quali deceduto prima del termine della pena.Le condizioni dei deportati vennero denunciate dal giornalista Albert Londres e dal deputato Gaston Monnerville a partire dal 1923, colpendo l'opinione pubblica e portando all'emissione nel 1938 di una legge che proibiva la deportazione e il lavoro forzato, attivit\u00e0 che cessarono tuttavia solo nel 1946, dopo la fine della seconda guerra mondiale, e con l'ultimo prigioniero rimpatriato in Francia il 1\u00ba aprile 1953: la chiusura delle carceri caus\u00f2 una nuova stagnazione dell'economia locale e un'ondata migratoria verso la madrepatria.\nNel 1930 venne creato il territorio dell'Inini, corrispondente alla stragrande maggioranza della regione, a eccezione della fascia costiera: esso venne tuttavia abolito nel 1946.Durante la seconda guerra mondiale, sebbene vasti strati della popolazione parteggiassero per Charles de Gaulle, il governo guyanese rimase formalmente fedele al Governo di Vichy fino al marzo del 1943.Il 19 marzo 1946 la Guyana francese divenne un dipartimento della Francia, e vennero varate importanti riforme sanitarie per fare fronte all'elevatissimo tasso di mortalit\u00e0. L'economia della regione rimase largamente deficitaria, il flusso migratorio verso la Francia metropolitana era imponente e nel 1961 si contavano in Guyana 33.000 abitanti in tutto.\nNel 1963 prese piede l'idea di costruire in Guyana un centro spaziale in sostituzione di quello algerino di Colomb-B\u00e9char: la decisione definitiva venne presa da Charles de Gaulle nel 1964 considerando numerosi fattori (posizione a cavallo dell'Equatore, assenza di cicloni e di attivit\u00e0 sismica rilevante, prossimit\u00e0 al mare, scarsa densit\u00e0 di popolazione), e un anno dopo venne posta nei pressi di Kourou la prima pietra del Centre spatial guyanais (CSG), che divenne operativo nel 1968 e che ancora oggi rappresenta il pi\u00f9 importante centro spaziale europeo e una fonte primaria d'introiti per la Guyana francese.\nNel 1976 venne varato il \"Plan Vert\" (\"piano verde\"), con l'obiettivo di incrementare la produzione e creare posti di lavoro, obiettivo centrato solo parzialmente. A partire dal 1982, nell'ambito di un progetto di decentralizzazione delle competenze statali, la Guyana ottiene maggiore autonomia e divenne dipartimento d'oltremare.Nello stesso periodo si \u00e8 assistito all'ascesa del \"Parti Socialiste Guyanais\" di stampo prettamente socialista, parallelamente allo sviluppo di un movimento autonomista (ma in genere non indipendentista) sempre pi\u00f9 radicato, che ha portato a numerose manifestazioni, alcune delle quali anche violente (1996, 1997 e 2000).Durante gli anni novanta e con l'entrata nell'Unione europea la Guyana ha raggiunto una certa prosperit\u00e0, attraendo flussi migratori dai Paesi circostanti e incrementando la propria popolazione fino a circa 230.000 unit\u00e0.\nGeografia fisica.\nGeografia fisica.\nLa Guyana francese \u00e8 situata nella porzione nord-orientale dell'America meridionale, fra il 2\u00ba e il 6\u00ba parallelo nord di latitudine e fra il 51\u00ba e il 53\u00ba meridiano ovest di longitudine.\nIl territorio guyanese pu\u00f2 essere diviso in due zone topografiche distinte:\nLa massima elevazione della Guyana francese \u00e8 rappresentata dal Monte Bellevue de l'Inini (851 m), nel comune di Maripasoula: altri rilievi sono il Sommet Tabulaire (830 m), il Massiccio del Mitaraka (690 m) e il Monte Saint-Marcel (635 m).\nA poca distanza dalla costa sono presenti alcune piccole isole perlopi\u00f9 disabitate, distinte nel gruppo delle \u00cele du Salut, nel gruppo delle \u00celes du Conn\u00e9table, nel gruppo degli \u00celets de R\u00e9mire e in alcune altre isole minori.\nIdrografia.\nLe abbondanti precipitazioni e la relativa impermeabilit\u00e0 del suolo fanno s\u00ec che la Guyana francese sia ricchissima di fiumi, corsi d'acqua e aree paludose.\nI fiumi maggiori sono il Marowijne (lungo 520\u00a0km, che delimita il confine occidentale con il Suriname), l'Oyapock (che delimita il confine orientale con il Brasile), l'Approuague e il Mana, che per secoli hanno rappresentato le uniche vie di penetrazione verso l'interno del Paese.\nIl lago di maggiori dimensioni \u00e8 il bacino artificiale di Petit-Saut, con un'estensione di 350\u00a0chilometri quadrati.\nClima.\nLa posizione praticamente a cavallo dell'equatore e l'accesso al mare fanno s\u00ec che la Guyana francese presenti, secondo la classificazione dei climi di K\u00f6ppen, un clima di tipo equatoriale umido molto stabile, con variazioni di temperatura legate alle oscillazioni della zona di convergenza intertropicale: la temperatura media annuale \u00e8 di circa 26\u00a0\u00b0C, con differenze fra le medie del mese pi\u00f9 caldo e di quello pi\u00f9 freddo inferiori ai 2\u00a0\u00b0C. Generalmente l'escursione termica \u00e8 pi\u00f9 evidente nelle zone dell'interno che sulla costa.\nIn Guyana francese possono essere distinte quattro stagioni:\nLe precipitazioni medie fra i 2000 e i 4000\u00a0mm annui fanno della Guyana francese uno dei luoghi pi\u00f9 umidi del mondo e uno dei posti in cui la disponibilit\u00e0 d'acqua dolce \u00e8 maggiore (dopo Groenlandia e Alaska): il picco delle piogge cade generalmente fra maggio e giugno.\nGeografia politica.\nLa Guyana francese confina a ovest con il Suriname (dal quale \u00e8 separata dal fiume Marowijne), a sud e a est con lo stato brasiliano dell'Amap\u00e1 (dal quale \u00e8 separata a sud dai monti Tumuk Humak e a est dal fiume Oyapock), mentre a nord si affaccia sull'Oceano Atlantico.\nLa Guyana francese \u00e8 allo stesso tempo una regione e un dipartimento d'oltremare della Francia, rappresentando peraltro il pi\u00f9 esteso dei dipartimenti francesi in assoluto: assieme alla Guadalupa e a Martinica, essa va a formare il Dipartimento francese d'America (\"DFA\", \"D\u00e9partement fran\u00e7ais d'Am\u00e9rique\").\nEssa si divide in due \"arrondissement\", 19 cantoni e 22 comuni, alcuni dei quali suddivisi a loro volta in villaggi:\nArrondissement di Saint-Laurent-du-Maroni\n1. Awala-Yalimapo\n2. Mana\n3. Saint-Laurent-du-Maroni\n4. Apatou\n5. Grand-Santi\n6. Papa\u00efchton\n7. Sa\u00fcl\n8. Maripasoula\nArrondissement di Caienna\n9. Camopi\n10. Saint-Georges-de-l'Oyapock\n11. Ouanary\n12. R\u00e9gina\n13. Roura\n14. Saint-\u00c9lie\n15. Iracoubo\n16. Sinnamary\n17. Kourou\n18. Macouria\n19. Montsin\u00e9ry\n20. Matoury\n21. Caienna, capoluogo\n22. R\u00e9mire-Montjoly\nArrondissement di Caienna\nArrondissement di Saint-Laurent-du-Maroni\nIl capoluogo nonch\u00e9 la citt\u00e0 pi\u00f9 popolosa \u00e8 la Caienna, con circa 60000 abitanti, mentre il comune con maggiore estensione (non solo nel dipartimento, ma nell'intera Francia) \u00e8 Maripasoula, con 18.761\u00a0km\u00b2.\nGeologia.\nLa Guyana francese sorge per la massima parte sul massiccio della Guiana, antichissima catena montuosa quasi totalmente spianata dall'erosione, che ha quasi completamente rimosso gli strati di roccia sedimentaria (presente perlopi\u00f9 lungo la fascia costiera), lasciando affiorare dolci colline o bassipiani di roccia metamorfica e plutoni granitici o di shale, risalenti al precambriano.\nLa particolare geologia del luogo spiega la ricchezza di minerali nel sottosuolo (oro, bauxite, tantalite).\nPopolazione.\nEvoluzione demografica.\nNel gennaio 2012, la Guyana francese aveva una popolazione stimata di 239.450 persone, la maggior parte delle quali concentrate nelle citt\u00e0 costiere (met\u00e0 della popolazione del dipartimento si concentra nella sola Caienna) e in parte anche lungo il corso dei fiumi principali: a questi, si somma un numero di clandestini che varia a seconda delle fonti fra i 30.000 e i 60.000. La densit\u00e0 abitativa media dell'intero dipartimento \u00e8 di circa 2,8 persone per chilometro quadrato, la pi\u00f9 bassa fra le regioni della Francia: nell'area della Caienna essa s'impenna raggiungendo i 2725 abitanti per km\u00b2, e in generale i valori di densit\u00e0 di popolazione lungo la fascia costiera sono all'incirca decuplicati (19 abitanti/km\u00b2) rispetto alla media regionale, tanto ancora largamente inferiore rispetto alla media nazionale francese.\nSecondo un censimento del 2010 solo il 56,8% degli abitanti della Guyana francese vi era anche nato: il 9,3% dei restanti era originario della Francia metropolitana, il 3% nelle Antille francesi e il 30% in altri Paesi (principalmente Suriname, Haiti e Brasile).\nLa composizione etnica del territorio si rivela estremamente eterogenea e conta circa una cinquantina di gruppi etnici differenti: tuttavia, risulta piuttosto arduo fare stime precise, in quanto i sondaggi francesi non tengono conto di fattori come etnia e colore della pelle.Fra questi, si segnalano:\nLa popolazione guianese appare in costante aumento, al punto che alcune stime prevedono l'aumento della popolazione fino a 425.000-600.000 persone entro il 2030: ci\u00f2 \u00e8 dovuto sia grazie all'alto tasso di crescita (il pi\u00f9 alto dell'intera Francia dopo Mayotte, con un tasso di fecondit\u00e0 totale di 3,44 figli per donna) che all'altrettanto alto tasso d'immigrazione dai Paesi confinanti.\nCome conseguenza di un tasso di natalit\u00e0 molto alto (26,4\u2030) la popolazione guianese \u00e8 perlopi\u00f9 di giovane et\u00e0, con un'et\u00e0 media di 28,6 anni e il 43,3% della popolazione di et\u00e0 inferiore ai 20 anni e solo l'1,7% dei guianesi ha pi\u00f9 di 75 anni.Per contro il tasso di mortalit\u00e0 infantile \u00e8 maggiore in Guyana francese rispetto che nella Francia metropolitana, pur essendo diminuito negli ultimi 5 anni dal 12 al 10,1\u2030.\nLa speranza di vita alla nascita \u00e8 di 76,2 anni per gli uomini e 82,8 anni per le donne.\nReligione.\nLa religione pi\u00f9 diffusa \u00e8 il cattolicesimo romano, che in seguito al concordato del 1801 viene retribuito direttamente dal Consiglio Generale del dipartimento, per un ammontare annuo di circa \u20ac800.000 distribuite fra le 27 parrocchie. Il cattolicesimo \u00e8 diffuso soprattutto fra la popolazione creola, fra gli immigrati dell'America Latina e fra gli hmong.\nA Kourou \u00e8 inoltre presente fin dal 1970 una chiesa protestante, mentre nella capitale vi \u00e8 una moschea con imam, oltre a una sinagoga: vi \u00e8 presente anche una comunit\u00e0 induista piuttosto nutrita, tuttavia il cattolicesimo resta largamente maggioritario. I cimarroni e parte degli amerindi conservano i loro culti tradizionali.\nLingue e dialetti.\nTrattandosi di un dipartimento francese la Guyana adotta come unica lingua ufficiale il francese, che \u00e8 la lingua predominante nella comunicazione, nei \"media\" ed \u00e8 conosciuto dalla stragrande maggioranza della popolazione.\nOltre al francese nel territorio viene parlata anche una lingua creola, il creolo della Guyana francese, piuttosto simile al creolo antillano e utilizzato soprattutto dai creoli.Si contano inoltre sei lingue native americane, parlate dagli amerindi in base al proprio gruppo di appartenenza (arawak, palikur, caribe, wayana, wayampi e emerillon), oltre a quattro dialetti cimarroni (saramaccano, paramaccano, aluku, ndyuka). Le varie comunit\u00e0 d'immigrati tendono a parlare in ambiente familiare la propria lingua di appartenenza.\nOrdinamento.\nAmministrazione.\nCome parte integrante della Francia la Guyana francese \u00e8 parte anche dell'Unione europea, della quale rappresenta la porzione esterna all'Europa dall'estensione maggiore dal 1984 (quando la Groenlandia opt\u00f2 per l'uscita dalla UE) e uno dei tre territori speciali non insulari, assieme a Ceuta e Melilla.Per lo stesso motivo il capo di Stato e il capo del governo del territorio sono rispettivamente il Presidente della Repubblica francese e il Primo ministro francese, i quali vengono rappresentati da un prefetto con sede alla Caienna.A livello nazionale la Guyana francese \u00e8 rappresentata nell'Assemblea Nazionale da due deputati e due senatori, dei quali uno rappresenta i comuni di Caienna e Makuria e l'altro i rimanenti.A livello di regione la Guyana francese \u00e8 presieduta da un consiglio regionale di 34 membri, mentre a livello di dipartimento essa conta 19 consiglieri provinciali (uno per cantone), che si riuniscono nel consiglio generale: ambedue i consigli sono elettivi e hanno una durata di mandato di sei anni. In virt\u00f9 della particolare condizione amministrativa della Guyana francese (regione e dipartimento allo stesso tempo), il 24 gennaio 2010 si \u00e8 tenuto un \"referendum\" volto a fondere i due consigli in un'unica assemblea, denominata \"collectivit\u00e9 unique\" (\"collettivit\u00e0 unica\"), \"referendum\" approvato con il 57,49% dei voti (tasso di partecipazione del 27,44%).Ciascuno dei 22 comuni \u00e8 diretto da un sindaco; nel caso di comuni particolarmente estesi (come Maripasoula e Camopi) esiste un'ulteriore suddivisione in villaggi, retti da un capitano (\"capitaine de village\").\nPolitica.\nLa scena politica guianese \u00e8 dominata dal PSG (Partito Socialista Guianese): altri partiti rappresentati sono l'UMP (Union pour un Mouvement Populaire, Walwari, l'FDG (Forze Democratiche di Guiana), i Verdi e il MDES (Movimento di decolonizzazione ed emancipazione sociale) a base indipendentista.\nA partire dal primo gennaio del 2012 \u00e8 stata inoltre rimessa in funzione la Corte d'appello della Caienna, soppressa nel 1947: durante il periodo 1947-2012, per le questioni concernenti questa istituzione, era necessario rivolgersi alla corte di Fort-de-France a Martinica. Anche il tribunale amministrativo guianese \u00e8 attualmente del tutto autonomo, con la presenza di due (in passato uno) magistrati.\nForze armate e pubblica sicurezza.\nAttualmente in Guyana francese sono presenti circa 1900 militari, con un aumento previsto degli effettivi a 2800 entro l'ottobre del 2014.\nFra le forze presenti sul territorio si segnalano:\nSono inoltre presenti distaccamenti di altri corpi d'armata:\nSanit\u00e0.\nIn virt\u00f9 della posizione equatoriale della Guyana francese nel dipartimento sono frequenti malattie tipiche di climi umidi e tropicali, come la malaria, la dengue, la febbre gialla (per la quale \u00e8 necessario il vaccino da parte di aspiranti visitatori) e la tubercolosi.\nLe difficolt\u00e0 d'accesso a fonti d'acqua potabile trattata da parte di numerose comunit\u00e0, con il conseguente rifornimento da acque fluviali, sono inoltre alla base di aumenti periodici dell'incidenza di malattie enteriche.\nGli indici di mortalit\u00e0 perinatale, materna e infantile rimangono ancora molto alti, paragonabili a quelli osservabili in alcuni Paesi in via di sviluppo.\nLa Guyana francese vanta inoltre il triste primato di dipartimento con maggiore incidenza dell'AIDS, che qui \u00e8 quasi decuplo rispetto alla media nazionale francese.\nCriminalit\u00e0.\nNel 2013 \u00e8 emerso da alcuni rapporti che il tasso di delinquenza comune (violenza, teppismo) in Guyana francese \u00e8 il pi\u00f9 alto dell'intera Francia, con un tasso di omicidi paragonabile a quello di altri paesi come Brasile e Guyana e un numero di reati di tipo economico/finanziario secondo solo alla Corsica.\nMedia e comunicazioni.\nIn ambito radio-televisivo \u00e8 molto forte la presenza di \"Guyane 1\u00e8re\", branca locale di \"France T\u00e9l\u00e9visions\": sono inoltre presenti i canali televisivi tipici della Francia metropolitana (\"France 2\", \"France 3 Toutes R\u00e9gions\", \"France 4\", \"France 5\", \"France 24\", \"France \u00d4\", \"arte\"), anche adattati al fuso orario locale (\"Canal+ Guyane\"), oltre ad altri canali indipendenti locali (\"KTV Guyane\", \"CanalSat Cara\u00efbes\", fino al 2010 anche \"Antenne Cr\u00e9ole Guyane\") e alcuni canali stranieri (come i programmi della rete brasiliana \"Globo\").\nPer quanto riguarda la radio oltre alla gi\u00e0 citata Guyane 1\u00e8re sono presenti anche \"NRJ Guyane\" e \"Trace.FM\".\nPer quanto riguarda la stampa il principale quotidiano locale \u00e8 \"France-Guyane\", mentre molto venduto \u00e8 anche \"La semaine guyanaise\", settimanale che concede molto spazio anche alla programmazione TV e agli annunci. \u00c8 presente anche un bimestrale d'informazione sulle istanze della comunit\u00e0 amerindia, denominato \"OKRA.MAG\".\nL'area litorale ha accesso a internet tramite linea ADSL: attualmente, \u00e8 in progetto l'accesso a internet per tutti i comuni del dipartimento, grazie all'utilizzo di satelliti e di punti wi-fi. Il dominio di primo livello nazionale locale \u00e8 .gf, tuttavia la maggior parte dei siti locali tende a utilizzare il dominio .fr.\nLa rete telefonica \u00e8 presente e ben diffusa anche a livello domestico nell'area litorale, mentre nelle zone interne ci si affida a cabine telefoniche (assenti a Montsin\u00e9ry-Tonnegrande e Sa\u00fcl, oltre che nelle comunit\u00e0 amerindie e di cimarroni) e alla telefonia satellitare, la cui presenza \u00e8 obbligatoria negli istituti scolastici.\nEconomia.\nL'economia guianese \u00e8 giudicata in via di sviluppo, in quanto ampiamente dipendente dagli aiuti economici della madrepatria e dal Centre Spatial Guyanais di Kourou, che produce da solo quasi un quarto del PIL del dipartimento e impiega oltre l'1% della sua forza lavoro: il settore pi\u00f9 sviluppato rimane il primario.\nIl PIL della Guyana francese \u00e8 stimato in 3,145 miliardi di euro (14.100 \u20ac \"pro capite\", ventisettesima regione francese per PIL e undicesima in America meridionale), in crescita del 3,2%.\nLa manodopera conta 70.701 persone. Dal 2004 la Guyana \u00e8 oggetto di una certa crescita dell'occupazione, specialmente nel settore estrattivo e delle costruzioni: ciononostante il tasso di disoccupazione rimane estremamente alto (oltre il 21%, in calo per\u00f2 rispetto ai primi anni 2000 quando sfiorava il 30%).\nSettore primario.\nAgricoltura e allevamento.\nIl suolo della Guyana francese \u00e8 molto acido ed estremamente povero di sostanze organiche e di nutrienti, fattori questi che limitano fortemente l'agricoltura su larga scala e hanno portato gli abitanti a praticare tradizionalmente l'addebbiatura per fertilizzare almeno parzialmente le aree da adibire alla piantumazione. Soprattutto nella zona di confine con il Brasile, sono stati scoperti siti di \"terra preta\" in cui la fertilit\u00e0 \u00e8 assai maggiore per motivi antropogenici, e sono in corso studi per verificare il motivo di tale accresciuta fertilit\u00e0 e di replicabilit\u00e0 del sistema di arricchimento del suolo.\nLa superficie agricola utilizzata \u00e8 stimata in 24.570 ettari: circa un terzo di essa viene coltivata in maniera tradizionale, mentre il restante viene coltivato in maniera meccanizzata, soprattutto da parte della minoranza hmong, per la produzione di frutta e legumi, principalmente nelle regioni costiere. A Saint-Laurent-du-Maroni sussiste una piantagione di canna da zucchero per la locale distilleria.La risicoltura si concentra nei polder situati nella zona di Mana, per un totale di circa 4000 ettari e una resa di 4-5 tonnellate per ettaro: il riso viene anche esportato nell'area caraibica e in Suriname, tuttavia la produzione di questo cereale appare in neta flessione a causa di problemi fitosanitari.\nLa produzione di carne suina \u00e8 stimata in 441 tonnellate (pari al 24% della richiesta totale), mentre quella vaccina si attesta attorno alle 303 tonnellate (20% del totale): gli allevamenti si concentrano a Macouria, mentre l'unico mattatoio della Guyana francese si trova a R\u00e9mire-Montjoly, con un secondo in fase di costruzione a Mana e un terzo (dedicato essenzialmente al pollame) in fase di progettazione.\nRisorse boschive.\nLo sfruttamento delle risorse boschive \u00e8 una delle principali risorse della Guyana francese. Oltre il 95% del dipartimento (oltre 8 milioni di ettari), infatti, \u00e8 coperto dalla foresta pluviale e la quasi totalit\u00e0 del patrimonio boschivo \u00e8 di propriet\u00e0 del demanio, che si riserva la gestione del Parco amazzonico della Guyana francese e d\u00e0 in gestione il rimanente (2,4 milioni di ettari) all'ONF che ne gestisce e ne regolamenta lo sfruttamento.La filiera conta 210 imprese censite, dando impiego a un migliaio di persone, e dimostra di essere in crescita costante.\nPesca.\nLa pesca produce da sola i tre quarti delle esportazioni della Guyana francese, \u00e8 essenzialmente di tipo marittimo e riguarda soprattutto lutiani e gamberi (quest'ultima in flessione a causa dell'abbandono da parte di alcune grandi compagnie del settore): le flotte di pescherecci salpano dal porto di Larivot, che rappresenta il nono porto dell'intera Francia per tonnellaggio di pescato.\nRisorse minerarie.\nL'estrazione aurifera rappresenta la seconda voce per importanza nell'economia guianese, con un volume di oltre 50 milioni di euro di prodotto esportati annualmente. L'estrazione mineraria viene gestita da una trentina di societ\u00e0 riconosciute: esiste inoltre una vasta comunit\u00e0 (stimata in 5000-8000 persone) di \"garimpeiros\", cercatori d'oro clandestini provenienti perlopi\u00f9 dal Brasile o dal Suriname che operano illegalmente nelle aree interne del territorio, spesso utilizzando metodi di sfruttamento estremamenti dannosi per l'ecosistema e sottraendo fra le 5 e le 10 tonnellate annue del prezioso metallo all'estrazione legale, per un totale di 120-220 milioni di dollari. Per contrastare i cercatori d'oro illegali, il governo francese ha dato il via a una serie di operazioni di sorveglianza e repressione (\"Operation Harpie\", \"Operation Anaconda\"), a volte anche in sinergia con forze di altri Paesi.\nNel settembre del 2011, inoltre, a circa 150\u00a0km al largo della Caienna, in direzione nord-est, \u00e8 stato individuato un pozzo di petrolio: il pozzo, situato a circa 8\u00a0km di profondit\u00e0 (2000 m d'acqua e 5711 m di roccia), \u00e8 stato battezzato \"Zaedyus\" e contiene attorno ai 300 milioni di barili di petrolio del tipo \"non convenzionale\". Le prime trivellazioni effettuate dalla Royal Dutch Shell nel dicembre del 2012 e nell'aprile del 2013, tuttavia, non hanno ancora dato modo di confermare questi dati, e anzi sono emersi presunti brogli nei procedimenti per l'ottenimento dei visti necessari da parte della compagnia petrolifera, che sono costati le dimissioni al ministro dell'ecologia Nicole Bricq\nElettricit\u00e0.\nLa diga di Petit-Saut ospita una centrale idroelettrica che alimenta molti comuni del litorale: Kourou, Sinnamary, Iracoubo, Saint-Laurent-du-Maroni e la Caienna, la quale riceve energia anche dalla centrale termoelettrica di D\u00e9grad-Des-Cannes. Il comune di Saint-Georges-de-l'Oyapock riceve energia dalla vicina centrale idroelettrica di Saut-Maripa, mentre i comuni dell'interno raggiungono l'autosufficienza energetica attraverso l'utilizzo di gruppi elettrogeni e pannelli fotovoltaici: alcuni villaggi periferici, infine non sono affatto serviti da rete elettrica.\nSettore secondario.\nCostruzioni.\nIl settore delle costruzioni \u00e8 in rapida ascesa in Guyana francese, grazie alla continua richiesta di nuovi alloggi dovuta alla forte crescita demografica del dipartimento negli ultimi anni e all'espansione dell'attivit\u00e0 spaziale.\nAttivit\u00e0 spaziale.\nIl Centre spatial guyanais, ubicato a Kourou, fin dalla sua costruzione (avvenuta nel 1979) \u00e8 stato utilizzato per l'assemblaggio e il lancio dei razzi Ariane e Vega. Nonostante il settore sia in crescita (complice anche il progetto di costruzione di una nuova rampa di lancio del Sojuz a Sinnamary) il suo peso sull'economia del dipartimento \u00e8 in diminuzione, grazie alla diversificazione in atto delle attivit\u00e0 economiche: se infatti nel 1994 il CSG copriva da solo il 26% del PIL, nel 2003 esso ne rappresentava il 16%.\nSettore terziario.\nAmministrazione e servizi pubblici.\nLa maggior parte dei guyanesi trova impiego nell'amministrazione pubblica: il solo centro ospedaliero Andr\u00e9e Rosemon impiega 1.467 persone.\nSul territorio guyanese sono presenti diciotto discariche, delle quali solo due autorizzate dal governo francese: questa situazione \u00e8 costata al governo francese richiami e sanzioni da parte della Corte di giustizia dell'Unione europea.\nI servizi postali sono presenti in tutte le citt\u00e0 della zona costiera, mentre in alcuni comuni dell'interno (Ouanary, Saint-\u00c9lie, Apatou, Grand-Santi, Papa\u00efchton) non \u00e8 presente un ufficio postale e in altri, sempre nell'entroterra (Awala-Yalimapo, Mana, Montsin\u00e9ry-Tonnegrande, R\u00e9gina), manca anche l'Automated Teller Machine.\nCommercio.\nIl settore commerciale \u00e8 dominato dalla ristorazione e dalla distribuzione alimentare ed \u00e8 in mano alla comunit\u00e0 asiatica, tant'\u00e8 vero che nel gergo locale i piccoli negozi di alimentari vengono chiamati familiarmente \"chinois\" (\"cinesi\"). Negli ultimi anni, a questi piccoli esercizi commerciali si sono sommati alcuni centri commerciali: il primo aperto nel 2005 alla Caienna, il secondo a Remire-Montjoly nel 2008, un ipermercato Carrefour nel 2011 in zona Collery, e un polo commerciale denominato \"Family Plaza\" nel 2013, munito di un cinema multisala (sei sale, delle quali due munite di tecnologia 3D), numerosi negozi in franchising e di una zona palestra di circa 1000 metri quadrati.Entro il 2015 \u00e8 prevista la costruzione a Kourou di un secondo ipermercato Carrefour, con annesso un centro medico e un hotel Ibis.\nNel complesso gli esercizi commerciali in Guyana francese sono cos\u00ec ripartiti:\nNonostante in Guyana francese non vi sia IVA i prodotti risultano comunque mediamente pi\u00f9 cari rispetto alla Francia metropolitana in virt\u00f9 del fatto che la stragrande maggioranza di essi \u00e8 di importazione.\nTurismo.\nLa Guyana francese \u00e8 fuori dal circuito del turismo di massa: negli ultimi anni si \u00e8 cercato d'investire sul potenziale turistico del dipartimento, valorizzando le \u00cele du Salut e la creazione di aree protette (Parco amazzonico della Guyana francese, Riserva naturale delle paludi di Kaw-Roura) per attrarre l'ecoturismo.\nInfrastrutture e trasporti.\nIl sistema dei trasporti guianese appare piuttosto arretrato e poco efficiente, concentrandosi nella zona costiera del territorio, mentre i comuni dell'entroterra appaiono mal collegati e sono spesso difficilmente raggiungibili.\nSistema stradale.\nIn Guyana francese sono presenti circa 2200\u00a0km di strade, che si suddividono in:\nNonostante esistano numerosi progetti di riqualificazione e asfaltamento di alcune strade (come la gi\u00e0 citata \"piste B\u00e9lizon\" o l'asse Apatou-Maripasoula-Sa\u00fcl), spesso osteggiati dai movimenti ecologisti per la frammentazione ambientale e i problemi alle comunit\u00e0 amerindie e di cimarroni a essi collegati, a tutt'oggi numerosi comuni guianesi (Ouanary, Camopi, Sa\u00fcl, Saint-\u00c9lie, Grand-Santi, Papa\u00efchton, Maripasoula, Apatou) sono di fatto sprovvisti di accesso stradale.\nSistema ferroviario.\nAttualmente la Guyana francese \u00e8 sprovvista di un sistema di strade ferrate, fatta eccezione per un piccolo tratto nel Centre Spatial Guyanais adibito al trasporto dei componenti: quando il territorio era una colonia penale, esistevano alcuni tratti di ferrovia fatti costruire ai detenuti stessi per collegare i vari bagni fra loro, i cui resti (attualmente in disuso e in massima parte inghiottiti dalla foresta) sono ancora visibili in alcune aree. Fra le linee si ricorda il tratto che da Montsin\u00e9ry-Tonnegrande raggiungeva il cosiddetto \"bagne des Annamites\", il tratto che da Saint-\u00c9lie raggiungeva il campo di lavoro di Saut du Tigre (attualmente sommerso dal lago artificiale creato dalla diga di Petit-Saut) e il tratto Saint-Laurent-du-Maroni-Mana-Saint-Jean-du-Maroni.\nPorti.\nIl trasporto su barca \u00e8 piuttosto diffuso in Guyana francese: fra i porti pi\u00f9 importanti si annoverano D\u00e9grad-Des-Cannes, situato alla foce del fiume Mahury sul comune di R\u00e9mire-Montjoly, attraverso il quale transita la maggior parte delle merci che vengono importate o esportate dal territorio e nel quale \u00e8 ospitato il distaccamento locale della Marine nationale, e il porto di Larivot, situato a Matoury, nel quale si concentra la flotta peschereccia guyanese. Il porto di D\u00e9grad-Des-Cannes, ultimato nel 1969 per fare fronte all'impossibilit\u00e0 del vecchio porto della Caienna di decongestionare il crescente traffico marittimo, ha tuttavia un pescaggio piuttosto limitato, e spesso le imbarcazioni a maggiore tonnellaggio preferiscono approdare presso le \u00cele du Salut per sbarcare persone e merci (che vengono poi trasportate sulla terraferma da imbarcazioni di minori dimensioni) per evitare di arenarsi. Il porto di Pariacabo, a Kourou, ospita le imbarcazioni \"Colibri\" e \"Toucan\", addette al trasporto dei componenti dei missili Ariane.I fiumi dell'interno vengono intensamente percorsi tramite piroghe e altre piccole imbarcazioni, che collegano fra loro i villaggi sui fiumi Marowijne, Oyapock e Approuague, spesso non raggiungibili in altro modo; anche il lago creato dalla diga di Petit-Saut viene frequentemente attraversato, sebbene l'attraversamento del corpo d'acqua sia ufficialmente interdetto.\nNel dipartimento vengono considerati navigabili 460\u00a0km di ambiente acquatico.\nAeroporti.\nLa Guyana francese \u00e8 servita dall'Aeroporto di Caienna-Rochambeau, situato a Matoury: sono presenti inoltre numerose piste d'atterraggio nel dipartimento, situate a Camopi, Maripasoula, Ouanary, Saint-Georges-de-l'Oyapock, Saint-Laurent-du-Maroni e Sa\u00fcl, per un totale di undici centri (quattro asfaltati e sette sterrati).Dall'aeroporto principale partono due voli giornalieri diretti a Parigi (Aeroporto di Parigi Orly, per una durata media dei voli di circa 8 ore e 25 minuti dalla Guyana alla capitale e di 9 ore e 10 minuti per il percorso inverso), offerti da Air France e Air Cara\u00efbes, oltre ad altri voli per Fort-de-France, Pointe-\u00e0-Pitre, Port-au-Prince, Miami e Bel\u00e9m: la compagnia regionale Air Guyane Express offre inoltre voli giornalieri per Maripasoula e Sa\u00fcl, oltre a voli pi\u00f9 sporadici (legati essenzialmente alle consegne postali) per Saint-Georges-de-l'Oyapock e Camopi.\nTrasporti pubblici.\nEsiste un servizio di trasporto pubblico su autobus che copre attualmente esclusivamente il comune della Caienna, \u00e8 gestito dal SMTC (\"Syndicat Mixte de Transport en Commun\", attualmente cambiato in \"R\u00e9gie Communautaire des Transports\" - RCT) e consta di sette linee.\nPer i collegamenti fra le citt\u00e0 del litorale (tranne Montsin\u00e9ry-Tonnegrande) \u00e8 piuttosto diffuso il metodo dei \"taxi collettivi\" (\"Taxis Co\"), minibus della capienza di una decina di persone che partono non appena raggiunto un certo numero di utenti a bordo. Nel 2010 il consiglio generale ha trovato un accordo con alcuni gestori di questo servizio per renderlo almeno parzialmente pubblico sotto il nome di TIG (\"Transport Interurbain de la Guyane\"), con orari di partenza fissi e fermate predefinite.\nSui fiumi maggiori (Marowijne e Oyapock) sono presenti dei servizi di trasporto su piroga (denominati \"pirogues taxi\"), diretti sia verso i centri dell'interno che oltre frontiera (come Albina in Suriname o Oiapoque in Brasile).\nAmbiente.\nLa Guyana francese ospita al proprio interno una delle pi\u00f9 importanti ed estese porzioni di foresta amazzonica primaria, che specialmente nelle zone interne del territorio presenta un livello di frammentazione bassissimo e costituisce un importante hotspot di biodiversit\u00e0. Oltre alla foresta pluviale tropicale, nel dipartimento sono rappresentati anche numerosi altri habitat tropicali: mangroveti costieri, savana, zone umide e monadnock.\nNel dipartimento sono state finora contate 5500 specie vegetali (fra cui almeno un migliaio di forme arboree), 684 specie di uccelli, oltre 500 specie di pesci (di cui circa il 45% endemiche), 177 specie di mammiferi, 109 specie di anfibi: in totale, nella sola Guyana si concentrano oltre il 98% delle specie di vertebrati e il 96% delle specie di piante dell'intera Francia. Le spiagge della porzione nord-occidentale del dipartimento rappresentano uno dei pi\u00f9 importanti siti di nidificazione della tartaruga liuto, mentre le isole du Conn\u00e9table rappresentano un'importantissima zona di nidificazione di numerose specie di uccelli marini.\nLa protezione dell'ambiente \u00e8 affidata a un parco nazionale (il Parco amazzonico della Guyana francese, istituito nel 2007) e a sei riserve naturali: tuttavia la costruzione di strade e dighe, la scarsit\u00e0 di controlli efficienti del bracconaggio e dello sfruttamento delle risorse minerarie e lignee e la pressione demografica sono potenziali minacce per gli ecosistemi guyanesi. Nel 2009 \u00e8 stata proposta la creazione di un'unica entit\u00e0 preposta al controllo delle politiche di sviluppo e alla conservazione ambientale.\nCultura.\nLa Guyana francese rappresenta un mosaico culturale fra i coloni francesi, le comunit\u00e0 amerindie, di creolo e di cimarroni e il bagaglio di culture e tradizioni portate dalle numerose etnie giunte sul territorio.\nEdifici.\nSono diffuse le abitazioni tradizionali dette case cr\u00e9ole.\nCucina.\nLa cucina guianezi \u00e8 influenzata da quelle amerindie, creolo e cimarroni : essa \u00e8 caratterizzata dal largo utilizzo di manioca (sotto forma di couac o cassava), spezie (come il pepe di Caienna), pesce e carne di pollo e maiale, spesso affumicati.\nIl piatto creolo per eccellenza \u00e8 il \"brodo di awara\", uno stufato di carne, verdure e frutti di \"Astrocaryum vulgare\" cotto anche per 36 ore e accompagnato generalmente con riso bianco: tradizionalmente servito durante la domenica di Pasqua, secondo la leggenda esso venne preparato per la prima volta da una principessa amerindia il cui amore per un giovane colono veniva osteggiato dai genitori, con i quali essa concord\u00f2 che, qualora l'amato avesse gradito un piatto nel quale si fossero trovati tutti gli ingredienti tipici della sua terra, allora avrebbe potuto sposarlo. Un proverbio locale recita: \"si tu manges du Bouillon d'Awara, en Guyane tu reviendras\" (\"se mangi il \"brodo di awara\", tornerai in Guyana\").Durante il periodo del carnevale, invece, viene consumata la \"galette des rois\".\nAltri piatti tipici della cucina creola sono:\nFra le bevande spicca il rum, in particolare quello della marca locale Saint-Maurice, anche aromatizzato con vari tipi di frutta e spezie (in questo caso viene definito \"rhum arrang\u00e9\") o sotto forma di \"Ti'punch\".\nMusica.\nIn Guyana francese \u00e8 molto popolare kas\u00e9k\u00f2, \u00e8 di origine creolo. Altri generi locali sono il bigi pokoe, al\u00e9k\u00e9, awasa, graj\u00e9, b\u00e9liya, d\u00e9bot, kanmougw\u00e9, l\u00e9r\u00f2l, songh\u00e9.\nCarnevale.\nMolto sentito in Guyana francese \u00e8 il carnevale, che viene celebrato con eventi e sfilate in costume, similmente a quanto avviene in Brasile durante il carnevale di Rio de Janeiro.\nIl carnevale guianese dura dall'Epifania al Mercoled\u00ec delle ceneri, vedendo per\u00f2 il suo culmine fra il venerd\u00ec e il luned\u00ec antecedenti a quest'ultimo, quando avvengono le premiazioni dei gruppi, delle orchestre, dei carri e dei costumi.\nDurante la colonizzazione del territorio i festeggiamenti per il carnevale venivano interdetti agli schiavi, i quali tuttavia spesso festeggiavano clandestinamente la ricorrenza, ricorrendo a canti, balli e travestimenti per celebrare riti propiziatori di origine africana e per prendersi gioco dei bianchi. Attualmente, alle sfilate partecipano anche gruppi provenienti dal Brasile, cos\u00ec come gruppi costituiti da esponenti della comunit\u00e0 orientale.\nEsistono numerose maschere tradizionali, fra le quali si ricordano:\nTutte le domeniche, di pomeriggio, fra le strade della Caienna, di Kourou e di Saint-Laurent-du-Maroni hanno luogo sfilate di differenti gruppi che mettono in mostra costumi elaborati e carri decorati, muovendosi a ritmo di musica e percussioni. Fra i gruppi pi\u00f9 importanti, si annovarano Kassialata, Caimite, Kalajirou, Piraye, Reno Band, Chir\u00e9 Ban'n, OsBand, Belles de la Madeleine, Junior City, Wanted, Mayouri Tch\u00f4-N\u00e8G e Patawa Folia, alle quali si sommano gruppi di origine brasiliana.\nBallo in maschera.\nGioved\u00ec, venerd\u00ec e sabato sera i locali (per l'occasione denominati \"universit\u00e9s\") rimangono aperti fino a tarda ora, consentendo alle persone di riunirsi e di essere invitate a ballare dalle Touloulou. Fra le \"universit\u00e9s\" si annoverano Polina, Lido e Kalinana a Matoury, Grand Blanc a Macouria, Nana alla Caienna e Matado a Kourou: al loro interno suonano delle orchestre (M\u00e9c\u00e8nes all'universit\u00e9 Polina, Blues Stars all'universit\u00e9 Nana, Karnivor), che il giorno di carnevale si affrontano fra loro nella sala dell'universit\u00e9 Grand Blanc."}
{"id": "703349", "revid": "2212704", "url": "https://it.wikipedia.org/wiki?curid=703349", "title": "Tinamus major", "text": "Il tinamo gigante (\"Tinamus major\" ) \u00e8 un uccello della famiglia Tinamidae, diffuso in America centrale e nella parte settentrionale dell'America meridionale.\nDescrizione.\nIl tinamo gigante \u00e8 una grande specie di tinamo, che misura in lunghezza da circa 38 a 46 cm (da 15 a 18 pollici), con una media di 44 cm (17 pollici) e pesa da 700 a 1.142 g (da 1,543 a 2,518 libbre) nei maschi, con una media di 960 g (2,12 lb), e da 945 a 1.249 g (2,083-2,754 lb) nelle femmine, con una media di 1.097 g (2,418 lb). Nonostante il nome e le grandi dimensioni e forma, che possono suggerire un grande fagiano o un piccolo tacchino, non \u00e8 necessariamente la specie pi\u00f9 grande di tinamo, in quanto \u00e8 eguagliato o superato da altre specie del genere \"Tinamus\" . Ha un colore verde oliva chiaro o scuro con gola e ventre biancastri, fianchi barrati di nero e sottocoda cannella. Corona e collo rossicci, cresta occipitale e sopracciglio nerastri. Le sue zampe sono di colore grigio-blu. Tutte queste caratteristiche consentono al tinamo gigante di essere ben mimetizzato nel sottobosco della foresta pluviale.\nIl tinamo gigante ha un richiamo caratteristico, tre note di pigolii brevi, tremuli ma potenti che possono essere ascoltate nel suo habitat della foresta pluviale in prima serata. \nIl tinamo gigante ha la pi\u00f9 alta percentuale di muscolo scheletrico dedito alla locomozione tra tutti gli uccelli, con il 56,9% del suo peso corporeo totale (il 43,74% del suo peso corporeo \u00e8 muscolo scheletrico dedito al volo), allo stesso tempo il suo cuore \u00e8 il pi\u00f9 piccolo di tutti gli uccelli, in confronto relativo (0,19%).\nTassonomia.\nSono state descritte le seguenti sottospecie:"}
{"id": "703356", "revid": "768068", "url": "https://it.wikipedia.org/wiki?curid=703356", "title": "Abbellimento", "text": "Un abbellimento, nella notazione musicale, \u00e8 una nota o un gruppo di note, dette \"accessorie\", \"di fioritura\", \"ornamentali\" o \"ausiliarie\", inseriti nella linea melodica con funzione non strutturale, ma decorativa e/o espressiva. Il termine \u00e8 passato poi a designare il complesso delle note aggiunte per variare una frase musicale in forma di melisma, avendo tutti gli abbellimenti come origine comune l'imitazione della voce. Dagli \"accenti\" (M. Marsenne, 1637) \u00abinflessioni o modificazioni della voce o della parola con cui si esprimono le passioni e gli affetti naturalmente o con artifizio\u00bb. Le origini risultano essere molto antiche e spesso non correlate da precisa documentazione. Nel 1700 raggiunsero nella musica, specie clavicembalistica, il massimo splendore.\n\u00c8 per lo pi\u00f9 indicato mediante note pi\u00f9 piccole rispetto a quelle facenti parte di un brano o ponendo dei simboli sopra la nota reale alla quale si appoggiano. L'interpretazione degli abbellimenti presenta difficolt\u00e0 di comprensione dei simboli, il cui significato pu\u00f2 variare in relazione alle varie epoche e ai diversi autori, nonch\u00e9 di ordine estetico, in quanto lasciano all'esecutore un certo margine di discrezionalit\u00e0.\nFin dal loro uso in tempo barocco in Italia furono anche chiamati \"fioriture\" e \"aggraziature\", in Francia \"agr\u00e9ments\", in Germania \"ornamenti\".\nLe principali tipologie ornamentali sono: l\"acciaccatura\", l\"appoggiatura\", il \"gruppetto\", il \"mordente\", il \"trillo\", l\"arpeggio\", il \"glissando\", il \"tremolo\", la \"cadenza\" e la \"fioritura\".\nIntroduzione.\nLa maggior parte degli abbellimenti menzionati sopra risale al periodo barocco (XVII e XVIII secolo), epoca nella quale sono stati pi\u00f9 copiosamente impiegati.\nDal punto di vista storico la pratica di \"ornare\" le note lunghe della melodia con trilli e mordenti pi\u00f9 o meno lunghi, in particolare nelle conclusioni delle frasi musicali, ha una funzione specifica negli strumenti a corde pizzicate o percosse (come il clavicembalo o il clavicordo), dove il rapido smorzamento delle note non permetterebbe di mantenere a lungo l'effetto di \"tensione emotiva\" dato da dissonanze prolungate che risolvono sull'accordo di cadenza (il cosiddetto \"ritardo armonico\"). Tuttavia la pratica degli abbellimenti risponde anche ad esigenze stilistiche pi\u00f9 generali, tanto che le medesime formule di abbellimento delle cadenze si ritrovano anche nella letteratura organistica e per gli strumenti melodici come il violino, il flauto e l'oboe, e finanche nella musica vocale.\nAncor pi\u00f9 dei segni di espressione, di dinamica e di fraseggio, gli abbellimenti, a causa della loro variet\u00e0 e dell'associazione a uno o all'altro strumento musicale, sfuggono a qualsiasi tentativo di classificazione esaustiva. Ogni segno pu\u00f2 avere diverse interpretazioni, che variano secondo l'epoca, il compositore o la forma della composizione. Lo studio di ciascuno strumento musicale include generalmente la conoscenza dei principali segni di abbellimento che sono ad esso associati.\nCome conseguenza di tutto questo, qualsivoglia significato dei segni di abbellimento non ha mai \"valore assoluto\", ma corrisponde grosso modo alle convenzioni oggi prevalentemente usate nelle edizioni musicali, convenzioni che si sono stabilizzate nella seconda met\u00e0 del XVIII secolo e nelle epoche successive. L'esecuzione di ciascun abbellimento, comunque, \u00e8 affidata alla competenza e alla sensibilit\u00e0 dell'interprete e non pu\u00f2 essere solo il risultato di una traduzione meccanica. \nLe indicazioni e le proposte di risoluzione degli abbellimenti, pi\u00f9 che alla prassi esecutiva contemporanea o storica, si riferiscono in genere alle norme impartite nei corsi dei conservatori, che rappresentano una forma sintetica e semplificata della prassi del periodo classico-romantico.\nStoria.\nNascita delle prime fioriture.\nGli abbellimenti (in senso lato) esistono fin dall'epoca ellenico-romana. Il loro utilizzo si trova anche nelle musiche provenienti dall'Asia e nel canto gregoriano, cos\u00ec come nelle musiche sacre dell'XI e XII secolo.\nL'epoca rinascimentale e barocca.\nFra la fine del XIV secolo e l'inizio del XV compaiono nella polifonia vocale (Ars subtilior) e nelle sue trascrizioni strumentali (ad es. nel Codice di Faenza) fioriture assai elaborate, sia melodicamente che ritmicamente. Nel XVI secolo la capacit\u00e0 di improvvisare fioriture di melodie preesistenti era considerata parte integrante del bagaglio tecnico di ogni strumentista: queste fioriture, dette \"passaggi\", erano costruite a partire da un repertorio di schemi di \"diminuzione\" per ciascun intervallo melodico (per \"diminuzione\" si intende in questo contesto il \"riempimento di un intervallo melodico con note di valore pi\u00f9 piccolo\"). Una delle prime opere che affronta in modo sistematico, attraverso esempi, la tecnica delle fioriture per gli strumenti a tastiera \u00e8 il \"Fundamentum organisandi\" di Conrad Paumann (1452).\nLa sempre maggiore diffusione delle tecniche di fioritura in tutta Europa si manifesta nell'apparizione, fra la met\u00e0 del XVI secolo e l'inizio del XVII secolo, di opere didattiche come la \"Fontegara\" (1535) e la \"Regula rubertina\" (1542) di Silvestro Ganassi (rispettivamente dedicati al flauto e alla viola da gamba); il \"Tratado de glosas\" di Diego Ortiz (per viola da gamba, 1553); il \"Transilvano\" (1593), trattato sulla diteggiatura dell'organo di Girolamo Diruta; la \"Selva de' varii passaggi\" di Francesco Rognoni Taeggio (per cantori e violinisti, 1620).\nTuttavia, ancora nelle prime sonate per strumento solo e basso continuo e nelle prime cantate solistiche, di area italiana (intorno al 1630), gli abbellimenti erano sporadicamente indicati nota per nota, e per il resto affidati all'improvvisazione dell'esecutore, senza alcuna indicazione. A quell'epoca i segni convenzionali di abbellimento erano pochissimi: nella musica per tastiera (ad esempio nelle raccolte inglesi per virginale) compaiono con grande frequenza due segni, consistenti in una o due barre oblique sul gambo della nota (simili alla moderna notazione del tremolo), di significato non univoco (il primo potrebbe rappresentare una sorta di acciaccatura di due note ascendenti, in battere; il secondo un mordente inferiore). Nella musica italiana si ritrova invece frequentemente una \"T\" indicante il \"tremolo\", abbellimento allora consistente nella ripetizione pi\u00f9 o meno rapida della stessa nota: il tremolo veloce riproduce l'abbellimento vocale detto \"ribattuta di gorgia\" (o semplicemente \"gorgia\"), ma esiste anche un tremolo lento su note lunghe, tipicamente violinistico, che consiste invece in una modulazione di intensit\u00e0 ottenuta variando ritmicamente la pressione dell'arco nel corso dell'arcata. Negli strumenti a fiato il tremolo veloce era ottenuto con una sorta di trillo lungo.\nSolo verso la fine del XVII secolo inizia la codifica minuziosa delle forme \"classiche\" di abbellimento e l'introduzione di notazioni abbreviate, soprattutto in area francese: si vedano ad esempio \"L'Art de Toucher le Clavecin\" (1716) di Fran\u00e7ois Couperin, i \"Principes de la fl\u00fbte \u00e0 bec ou fl\u00fbte d'Allemagne, de la fl\u00fbte traversi\u00e8re et du hautbois\" (1707) e \"L'art de pr\u00e9luder sur la fl\u00fbte traversi\u00e8re\" (1719), entrambi di Jacques Hotteterre. Lo stile barocco italiano, viceversa, continua pi\u00f9 a lungo ad affidare all'estro dell'esecutore l'impiego degli abbellimenti.\nIl concetto di abbellimento, in epoca rinascimentale e barocca, include due categorie ben distinte. Le diminuzioni rinascimentali, incluse le formule di cadenza, si applicano a \"intervalli melodici\", non a singole note. Gi\u00e0 nel Rinascimento erano tuttavia in uso alcuni abbellimenti, detti \"galanterie\" (simili al \"mordente\" o al \"flattement\" di epoca barocca), che si applicano a singole note indipendentemente dal contesto melodico. Nel corso del periodo barocco le formule di abbellimento codificate \"migrano\" progressivamente dalla prima categoria alla seconda. Ad esempio l'abbellimento oggi noto come \"trillo\" (detto \"groppo\" o \"gruppo\" - cio\u00e8 \"nodo\" - nel Rinascimento e nel primo barocco italiano, e semplicemente \"cadence\" nel barocco francese) nasce come formula di diminuzione di una cadenza melodica (quindi di un tono discendente oppure di un semitono ascendente), ma nella codifica del XVIII secolo tende ad allinearsi alle altre forme convenzionali di abbellimento di una nota (anche perch\u00e9 l'uso del \"trillo\" si sovrappone a quello del \"tremolo\"); lo stesso vale per il \"gruppetto\" e per l\"appoggiatura\" (nello stile barocco francese del Settecento resistono ancora alcune eccezioni, come l'abbellimento detto \"tierce coul\u00e9e\", che si applica alle terze discendenti). Viceversa, le fioriture libere largamente presenti nella pratica barocca (in genere improvvisate dagli esecutori, ma talvolta fornite come \"versioni alternative\" dagli stessi autori, cfr. le Sarabande delle prime tre \"Suites inglesi\" di Johann Sebastian Bach) conservano il concetto rinascimentale di \"abbellimento di una successione melodica\" e non di singole note. \u00c8 anche interessante notare che il vibrato (fr. \"flattement\") era considerato in epoca barocca un abbellimento, non una tecnica sistematica di emissione. Al contrario, negli strumenti cordofoni a tastiera e a pizzico (come il clavicembalo o la tiorba) era uso corrente arpeggiare pressoch\u00e9 tutti gli accordi per graduarne l'impatto sonoro a fini dinamici ed espressivi, non come abbellimento: nella letteratura clavicembalistica, l'indicazione esplicita di \"arpeggio\" su una sequenza di accordi significava invece che ciascun accordo doveva essere spezzato in una successione di note veloci, secondo uno schema a scelta dell'esecutore.\nVerso la met\u00e0 del XVIII secolo la pratica degli abbellimenti \u00e8 approfonditamente trattata, per gli strumenti a tastiera, nel \"Versuch \u00fcber die wahre Art das Clavier zu spielen\" di Carl Philipp Emanuel Bach (1753); per il violino, nelle \"Regole per arrivare a saper ben suonare il violino\" di Giuseppe Tartini - ripreso da Leopold Mozart nel \"Versuch einer gr\u00fcndlichen Violinschule\" del (1756) - e in \"The art of playing on the violin\" (1751), di Francesco Geminiani; per il flauto, nel \"Versuch einer Anweisung die Fl\u00f6te traversiere zu spielen\" (1752) di Johann Joachim Quantz.\nNella musica romantica.\nA partire dal XIX secolo l'utilizzo degli abbellimenti diviene progressivamente pi\u00f9 sporadico, ad esempio le \"notine\" che erano parte dell'abbellimento ridiventano note ordinarie, inserite nella melodia e nella misura della battuta, senza tuttavia scomparire del tutto. L'uso dell'abbellimento come tecnica di variazione di una melodia, ancora largamente presente nel periodo classico, viene progressivamente abbandonato anche in relazione a una nuova visione dei rapporti fra compositore, esecutore e brano musicale. Sul piano tecnico, inoltre, ragioni estetiche e motivi acustici legati alle crescenti dimensioni delle sale da concerto e dei teatri d'opera determinano l'adattamento di tutti gli strumenti musicali (e della tecnica vocale) nella direzione di una maggiore ampiezza dinamica, a scapito dell'agilit\u00e0 e della chiarezza di articolazione necessarie all'esecuzione di molti abbellimenti.\nA causa di questo declino la tecnica dell'abbellimento ebbe successo alterno tra i grandi compositori ottocenteschi: se da una parte autori come Paganini, Beethoven e Liszt continuarono ad usarli, altri come Schumann e Mendelssohn ne limitarono l'uso a casi sporadici.\nUn caso a parte merita Fryderyk Chopin: il compositore polacco ne fece un uso larghissimo, anche se strettamente \"personale\": con questo si intende che nelle sue scritture melodiche gli abbellimenti acquistarono un senso che fino a quel momento nessuno gli aveva mai conferito. Valzer, mazurche, polacche e opere quali i notturni furono esempi di uso copioso degli abbellimenti in una prospettiva pienamente romantica.\nGli abbellimenti nell'opera lirica.\nFin dal XVII secolo, fra i cantanti d'opera si diffuse la pratica di esibire il proprio virtuosismo e conquistarsi l'ammirazione del pubblico mediante l'aggiunta di abbellimenti (le cosiddette \"fioriture\"), soprattutto nella forma dell'aria col da capo, che imper\u00f2 nel corso del XVIII secolo. Il \"pamphlet\" satirico \"Il teatro alla moda\" di Benedetto Marcello (1720) stigmatizza fra l'altro la pratica di introdurre tali fioriture (\"passi\", cio\u00e8 diminuzioni, e \"belle maniere\", cio\u00e8 abbellimenti) senza minimamente tener conto del carattere e dello stile dell'aria:\nFra la fine del XVIII secolo e l'inizio del XIX furono gli stessi compositori a inserire nelle arie d'opera lunghe fioriture e passaggi virtuosistici, anche nel tentativo di ricondurre il canto d'agilit\u00e0 entro criteri di coerenza stilistica, sottraendo spazio all'improvvisazione dei cantanti. Fu una tendenza che si afferm\u00f2 progressivamente nelle opere di Rossini, Bellini, Donizetti.\nIn seguito gli abbellimenti furono impiegati con crescente parsimonia e sempre pi\u00f9 finalizzati a mettere a fuoco la psicologia dei personaggi. Cos\u00ec, ad esempio, in \"Mefistofele\" di Boito, gli abbellimenti sono riservati alla pazzia di Margherita (\"L'altra notte in fondo al mare\").\nDal XX secolo ad oggi.\nDall'inizio del XX secolo gli abbellimenti tradizionali pian piano scomparvero dalla scrittura musicale, tranne alcune eccezioni quali alcune Sonate per pianoforte di Stravinskij, che, rifacendosi ad uno stile neoclassico, ne ricercavano l'utilizzo.\nIn questo periodo, inoltre, gli abbellimenti sono stati oggetto di studio storico da parte della musicologia.\nPrincipali tipi di abbellimenti.\nAcciaccatura.\nL'acciaccatura (o \"appoggiatura breve\" in quanto definibile anche come un'appoggiatura dalla durata brevissima) \u00e8 disegnata con una o pi\u00f9 note di valore breve. Quando \u00e8 una sola nota, essa \u00e8 tagliata da una linea in diagonale, per distinguerla dall'appoggiatura. Nell'acciaccatura multipla invece le note sono due o pi\u00f9 e vengono scritte con delle semicrome, biscrome, semibiscrome o fuse senza taglietto, legate alla nota reale. Il termine acciaccatura deriva dal verbo \"acciaccare\" che significa \"schiacciare\"; la nota piccola infatti toglie una frazione molto breve della durata della nota da essa preceduta o succeduta, la durata dell'esecuzione \u00e8 quindi molto breve.\n\u00c8 possibile trovare acciaccature \"semplici\", \"doppie\", \"triple\" o \"intermedie\"; segni di appoggiature o acciaccature sono spesso frequenti, inoltre, prima degli accordi.\nLe acciaccature erano eseguite per lo pi\u00f9 in battere nel 1600, mentre prevalentemente in levare nel 1800.\nAppoggiatura.\nL'appoggiatura \u00e8 una notina di espressione che precede la nota reale e prende il suo valore da essa. Pu\u00f2 essere di qualsiasi valore purch\u00e9 minore della nota reale. Se l'appoggiatura \u00e8 superiore pu\u00f2 trovarsi a distanza di un semitono o un tono. Se \u00e8 inferiore, solo a distanza di un semitono. Il valore di durata dell'appoggiatura \u00e8 esattamente corrispondente alla figura con la quale \u00e8 segnata.\nNei tempi composti quando l'appoggiatura si trova davanti all'unit\u00e0 di movimento prende, generalmente, 2/3 del valore della nota puntata. Fa eccezione il caso in cui in una misura composta la nota reale \u00e8 costituita da una minima col punto. In questo caso, l'appoggiatura prende la met\u00e0 del valore della nota reale.\nDescrizione.\nL'appoggiatura \u00e8 un tipo di abbellimento che consiste in una nota (di dimensioni ridotte) anteposta ad un'altra nota, o ad un accordo.\nL'appoggiatura pu\u00f2 essere:\nLa nota piccola toglie alla nota successiva un valore all'incirca uguale al proprio. Nel caso, per\u00f2, in cui un'appoggiatura si trovi davanti ad una nota puntata, che rappresenti unit\u00e0 di tempo o di misura, quest'ultima viene sottratta generalmente di 2/3 del proprio valore.\nL'appoggiatura viene praticamente sempre eseguita in battere (legando con la nota successiva); in tal modo, alla sua evidente funzione ornamentale melodica, si aggiunge una funzione di arricchimento armonico, poich\u00e9 essa costituisce in genere un elemento estraneo all'armonia della nota successiva. Ci\u00f2 spiega anche il motivo per cui l'appoggiatura procede il pi\u00f9 delle volte per grado congiunto; \u00e8 questo, infatti, il movimento melodico tipico per la risoluzione di una dissonanza.\nIn molti casi le edizioni moderne di partiture barocche, o anche classiche (come nel caso della diffusissima edizione delle sonate per pianoforte di Mozart curata da Casella) presentano direttamente la risoluzione delle appoggiature originali, il che, se da un lato alleggerisce la lettura, dall'altro comporta un'evidente perdita di informazioni sulla struttura della linea melodica.\nOrigine storica.\nL'origine del fioretto denominato appoggiatura trae le sue origini da alcune forme ornamentali che vennero introdotte verso l'XI secolo dai cantori medievali nei canti gregoriani, spesso anche di difficile esecuzione. Da due di queste, dette \"epiphonus\" e \"cephalicus\", deriv\u00f2 la \"plica\", che a sua volta dette origine all'appoggiatura.\nGruppetto.\nLa prima apparizione del gruppetto risale alla seconda met\u00e0 del XIII secolo, nelle opere del compositore francese Adam d'Arras.\nIl gruppetto \u00e8 un abbellimento che alterna alla nota reale la sua nota superiore e inferiore. Se viene eseguita prima la nota superiore il gruppetto \u00e8 detto \"diritto o diretto\", viceversa se viene eseguita prima la nota inferiore il gruppetto \u00e8 detto \"rovesciato\".\nIl gruppetto pu\u00f2 partire dalla nota reale o dalle note contigue, consistendo nei due casi rispettivamente di cinque o quattro note.\nIl simbolo per il gruppetto rovesciato \u00e8 la riflessione speculare di quello per il gruppetto diretto.\nIl gruppetto pu\u00f2 essere:\nIn base al ritmo, il gruppetto pu\u00f2 avere le seguenti caratterizzazioni:\nMordente.\nIl mordente \u00e8 un abbellimento il cui effetto \u00e8 la rapida alternanza di tre, quattro o cinque note, per grado congiunto. L'esecuzione \u00e8 in genere effettuata con la figura che rappresenta l'unit\u00e0 di suddivisione di terzo grado nel tempo del brano, ci\u00f2 non esclude che si possa eseguire anche con quella di quarto grado, soprattutto nei tempi lenti. Deve essere eseguito sempre in battere.\nIl mordente pu\u00f2 essere:\nSopra o sotto i mordenti \u00e8 possibile trovare delle alterazioni (bemolle formula_1, diesis formula_2 o bequadro formula_3) che si riferiscono alla seconda nota ausiliaria del mordente (e anche alla quarta nel caso di mordente doppio).\nAppena prima del mordente ci pu\u00f2 essere un'ulteriore nota ausiliaria superiore o inferiore che serve in genere per far s\u00ec che l'andamento della melodia non si interrompa. A seconda della durata di questa nota iniziale e dello stile con cui viene suonata esistono due varianti:\nNella musica moderna e romantica il mordente semplice pu\u00f2 essere eseguito come se fosse una terzina.\nTrillo.\nIl trillo \u00e8 il rapido alternarsi della nota reale con l'ausiliaria superiore (mai inferiore, a differenza del mordente), per grado congiunto. La durata di ogni nota dell'abbellimento \u00e8 conforme all'andamento del brano (pi\u00f9 lenta se in un \"Adagio\" e pi\u00f9 veloce in un \"Allegro\").\nSecondo le convenzioni moderne (in uso a partire dalla fine del XVIII secolo) il trillo pu\u00f2 essere:\nNel caso che la nota successiva a quella abbellita sia dello stesso nome e suono di quella precedente si evita di ripetere la nota reale prima della nota successiva.\nIl trillo \u00e8 l'abbellimento di uso pi\u00f9 frequente nelle cadenze delle frasi musicali in tutta la musica strumentale e vocale dei secoli XVII e XVIII. Gli esecutori non storicamente informati si scontrano spesso con l'interrogativo se il trillo, nella musica barocca, debba iniziare dalla nota reale o dalla nota superiore. Si ritiene correntemente che nello stile barocco il trillo debba cominciare dalla nota superiore, ma la questione \u00e8 pi\u00f9 sottile. Nella prima met\u00e0 del XVII secolo, il trillo compare come una modalit\u00e0 di esecuzione del \"tremolo\", e pertanto inizia dalla nota reale. La formula di cadenza che si afferma nella letteratura barocca successiva, tuttavia, consiste in un trillo preceduto da un'appoggiatura, generalmente superiore (e concluso da una o pi\u00f9 \"notine di risoluzione\"). Questa forma di abbellimento, pertanto, inizia prevalentemente dalla nota superiore (che \u00e8 in realt\u00e0 l'appoggiatura preparatoria del trillo, e pu\u00f2 essere anche molto lunga), o pi\u00f9 raramente dalla nota inferiore, ma non dalla nota reale:\nArpeggio.\nIl termine arpeggio deriva dalla parola arpa, poich\u00e9 \u00e8 un abbellimento derivante dalla tecnica di questo strumento; \u00e8 utilizzato negli strumenti a tastiera.\nL'arpeggio, anche noto come arpeggiato o arpeggiamento, \u00e8 un abbellimento che si applica a un accordo, detto quindi \"arpeggiato\" o \"spezzato\", in cui le note vengono eseguite in successione pi\u00f9 o meno rapida anzich\u00e9 simultaneamente. L'arpeggio viene suonato generalmente dalla nota pi\u00f9 bassa a quella pi\u00f9 alta; nel caso occorra suonarlo alla rovescia (viene allora detto \"rovesciato\"), ci\u00f2 pu\u00f2 essere indicato da una lineetta trasversale sull'accordo. Nel caso in cui la lineetta sia dal basso verso l'alto, l'andamento dell'arpeggio va dalla nota pi\u00f9 grave alla pi\u00f9 acuta; viceversa nel caso in cui la lineetta sia dall'alto verso il basso l'andamento dell'arpeggio va dalla nota pi\u00f9 acuta alla pi\u00f9 grave. Nel caso in cui non sia posto questo segno l'arpeggio pu\u00f2 essere eseguito a libera interpretazione di chi lo suona, seguendo generalmente l'andamento della melodia.\nNelle partiture pianistiche se il segno dell'arpeggio si trova su tutti e due i pentagrammi (in chiave di basso e di violino) alla stessa posizione di una certa battuta ci possono essere due tipi di esecuzioni:\nTra le varianti di esecuzione di un accordo, ce ne sono anche alcune riguardanti la durata delle singole note facenti parte dell'accordo. Le note dell'accordo infatti, oltre ad essere eseguite in successione, possono essere anche pizzicate, legate (e quindi non mantenute), o mantenute una dopo l'altra per tutta la durata dell'accordo. In genere se quest'ultima risoluzione ha una certa importanza l'autore lo specifica realizzando le note dell'accordo con legature di valore che si trascinano fino all'ultima nota.\nGlissando.\nIl glissando o glissato (dal francese \"glisser\", \"slittare, scivolare\") consiste nell'innalzamento o nell'abbassamento costante e progressivo dell'altezza di un suono, ottenuto a seconda dei vari strumenti in diversa maniera.\nIl glissando viene segnato facendo seguire alla nota iniziale una linea nella direzione voluta e corredata spesso dall'abbreviazione \"gliss.\"; a volte \u00e8 utilizzata una linea a serpentina. Nella notazione per voce, inizialmente fu utilizzata una legatura non dissimile dalle legature di frase, ma limitata a due note adiacenti di altezze diverse.\nIl glissando propriamente detto \u00e8 quello che pu\u00f2 produrre la voce umana, uno strumento ad arco come il violino (facendo strisciare il dito su una corda) o il trombone a \"coulisse\"; in questo caso, infatti, non si percepisce il passaggio fra le note perch\u00e9 la transizione avviene senza soluzione di continuit\u00e0. Spesso, per\u00f2, il termine \"glissando\" si applica anche ad alcuni effetti che vi si avvicinano, come quelli ottenibili con gli ottoni o anche con l'arpa e con i cordofoni a tasto. In realt\u00e0, l'arpa o il pianoforte non permettono di eseguire un \"vero\" glissando, dato che essi possono produrre solo note con intervalli (toni e semitoni) predefiniti.\nTremolo.\nIl nome tremolo \u00e8 usato per abbellimenti diversi a seconda degli strumenti che ne fanno uso. Generalmente consiste nella ripetizione molto rapida di una nota per la durata della nota stessa (a differenza del trillo, in cui si alterna la nota reale con quella superiore).\nIl segno grafico del tremolo \u00e8 dato da tre strisce spesse e oblique. Se si tratta di un tremolo eseguito sulle stessa nota allora il segno sta sul gambo della nota stessa, se il tremolo \u00e8 eseguito con due note allora il segno viene posto tra le due; la notazione antica riguardo al tremolo eseguito con due note prevedeva anche che si mettessero le due note sotto forma di bicordo e poi che si applicasse il segno del tremolo sopra di esso.\nNegli strumenti ad arco consiste nella veloce ripetizione della stessa nota e si ottiene con movimenti molto rapidi dell'arco verso il basso e l'alto. Questa tecnica fu usata per la prima volta nel Seicento da Claudio Monteverdi nel \"Combattimento di Tancredi e Clorinda\" (1624).\nSempre con gli archi \u00e8 possibile applicare la tecnica del \"diteggiato\", che consiste nel tremolo applicato a due diverse note ripetute su una stessa corda.\nGli strumenti a tastiera imitano il tremolo degli archi; fu molto usato nel XIX secolo. Il tremolo \u00e8 simile al trillo e pu\u00f2 essere anche qui eseguito su una singola nota o su due note che si ripetono ad un intervallo disgiunto (minimo una terza). Le note rapidamente alternate possono essere singole, bicordi o interi accordi. Il tremolo crea una sonorit\u00e0 piena ed \u00e8 usato nei brani pianistici per imitare i massicci ripieni orchestrali (specie nelle riduzioni pianistiche e nelle trascrizioni, ma non solo) o per sostenere a lungo un'armonia. Gi\u00e0 presenti nelle sonate di Beethoven, passaggi a tremolo furono molto usati nella musica pianistica romantica; un esercizio di tremolo pianistico \u00e8 il brano n. 60 di \"Hanon - Il pianista virtuoso\". Celebri studi sul tremolo Franz Liszt sono lo studio n.1 dei \"6 studi d'esecuzione trascendentale da Paganini\" e lo studio n.12 \"Chasse-neige\" dei 12 Studi d'esecuzione trascendentale, entrambi di Franz Liszt. Il tremolo su due note \u00e8 spesso utilizzato anche nella musica moderna, per esempio nel blues.\nAnche gli strumenti a fiato usano il tremolo che, quando \u00e8 indicato su una sola nota, viene eseguito tramite la tecnica del \"frullato\": questa tecnica consiste nel soffiare pronunciando contemporaneamente le consonanti \"tr\", \"dr\" o \"vr\" per far vibrare la parte anteriore della lingua oppure la consonante \"r\" (pronunciata come la \"r\" moscia francese) per far vibrare la parte posteriore della lingua.\nLa figura del tremolo era caratteristica anche nella musica vocale del XVII-XVIII secolo.\nCadenza.\nIl termine cadenza, nella sua accezione di abbellimento, \u00e8 usato per esprimere una successione veloce di note di uno o pi\u00f9 accordi, dal carattere virtuosistico, che vengono eseguite solitamente prima della chiusura del brano.\nLa grafia delle note \u00e8 a caratteri piccoli e l'esecuzione \u00e8 liberamente interpretata dal suonatore. Pu\u00f2 essere considerata simile alla fioritura in quanto rappresenta un riempimento tra una nota o un accordo e la nota o accordo successivo; pu\u00f2 essere usata anche come abbellimento eseguito in contemporanea con un accordo alle ultime battute finali di un brano fino alla sua definitiva conclusione.\nOltre che per mettere in risalto le doti tecniche di un cantante o di uno strumentista, la cadenza serviva anche per rallentare un brano, per creare una sorta di pausa all'interno di una composizione.\nNel XVIII secolo era rappresentata da un punto coronato: il cantante o il musicista poteva sbizzarrirsi per tutta la durata della cadenza conformemente alla sua capacit\u00e0 di improvvisazione.\nJean-Jacques Rousseau nel suo \"Dictionnaire de musique\"\" (1767) spiega cos\u00ec la cadenza:\nL'uso smodato che ne facevano gli esecutori port\u00f2 ben presto ad una trascrizione su carta della cadenza scritta dal compositore e non pi\u00f9 liberamente interpretabile dall'esecutore. Il primo fu Gioachino Rossini che obblig\u00f2 i cantanti ad eseguire esattamente ci\u00f2 che trovavano scritto, abolendo cos\u00ec l'improvvisazione di tale abbellimento.\nLo stesso Rossini in una lettera del 1851 rivolta a Ferdinando Guidicini scrisse:\nEra raro trovare abusi da parte degli strumentisti nelle cadenza, poich\u00e9 quasi sempre queste erano riservate a strumenti solistici, i quali erano suonati dagli autori stessi.\nFioritura.\nLa fioritura \u00e8 una successione di note veloci, che non di rado contengono passaggi cromatici, inserita in qualsiasi punto del brano. Le note della fioritura sono pi\u00f9 piccole e sono eseguite quasi improvvisando, senza rigide regole ritmiche.\nLa fioritura pu\u00f2 presentarsi come:\nL'impiego della fioritura assunse il suo massimo tra il XVII e il XVIII secolo anche se precedentemente fu usata anche da altri compositori come Claudio Monteverdi; durante questi due secoli la sua funzione era prevalentemente ornamentale e virtuosistica. \nIn ambito strumentale, l'uso della fioritura si incontra nel XIX secolo soprattutto nella letteratura pianistica."}
{"id": "703358", "revid": "297745", "url": "https://it.wikipedia.org/wiki?curid=703358", "title": "Vinaio", "text": ""}
{"id": "703361", "revid": "729019", "url": "https://it.wikipedia.org/wiki?curid=703361", "title": "Porta Tufilla", "text": "Porta Tufilla \u00e8 una delle porte della citt\u00e0 di Ascoli Piceno.\nSi trova sul lungotronto ed un suo fianco costeggia il vicino corso del fiume attraversato in quel tratto dal ponte Nuovo e dal ponte Tufillo.\nStoria.\nVenne cos\u00ec denominata per un piccolo sperone di roccia tufacea che si trova alla base dell'apertura del fornice. Fu costruita tra il 1552 e il 1555, come testimonia l'epigrafe della linea marcapiano \u201cPAULO IIII PONT MAX MDLV\u201d, dall'architetto Camillo Merli sulle fondamenta di una pi\u00f9 antica.\nStruttura.\nIl corpo di fabbrica si compone di un solo arco a tutto sesto cui \u00e8 sovrapposta una pittoresca loggetta di guardia a tre luci, con basi e capitelli.\nFra la sommit\u00e0 dell'arco e le caditoie, uno spazio incorniciato e rettangolare mostra le tracce di un affresco votivo, recentemente restaurato.\nSi nota la presenza di strutture atte alla difesa piombante che erano superate al momento della realizzazione dell'opera."}
{"id": "703364", "revid": "729019", "url": "https://it.wikipedia.org/wiki?curid=703364", "title": "Russula torulosa", "text": "\"Russula torulosa\" Bres., \"Iconographia Mycologica\" 9: pl. 433 (1929).\nLa Russula torulosa \u00e8 una delle specie pi\u00f9 comuni nelle pinete italiane, ma non \u00e8 commestibile perch\u00e9 trattasi di fungo tossico e dal sapore acre.&lt;br&gt;\nFungo micorrizico, si trova spesso in associazione a \"Pinus nigra\" (pino nero), \"Pinus halepensis\" (pino d'aleppo), \"Pinus pinea\" (pino domestico), \"Pinus pinaster\" (pino marittimo) e \"Pinus sylvestris\" (pino silvestre) e pi\u00f9 raramente con \"Cedrus atlantica\" (cedro atlantico) e \"Cupressus sempervirens\" (cipresso).\nDescrizione della specie.\nCappello.\n5-10 cm di diametro, prima irregolarmente convesso, poi spianato e depresso al centro. \nLamelle.\nBiancastre, poi bianco crema quasi ocra, mediamente fitte, spesse, ottuse, abbastanza fragili, forcate al gambo, intercalate da numerose lamellule, attenuate al gambo o un po' decorrenti.\nGambo.\n2-6 cm, cilindrico o leggermente clavato, svasato verso il cappello, pieno, asciutto, rugoloso, di colore rosa violetto, bianco alla base, coperto da una fugace pruina bianca.\nCarne.\nAbbondante, compatta, soda, gessosa, bianca, ma rosseggiante sotto la cuticola del cappello.\nHabitat.\nFruttifica in gruppi anche molto numerosi, sotto aghifoglie, in tarda estate-autunno.&lt;br&gt;\nA volte \u00e8 possibile reperirlo perfino nelle pinete dei centri urbani, anche in gruppi numerosi.\nCommestibilit\u00e0.\nTossico, anche se incostante.\nSecondo voci non confermate, viene spesso consumata nel misto anche se tale pratica non deve essere assolutamente seguita in quanto estremamente pericolosa.\nEtimologia.\nDal latino \"torulosus\" = muscoloso."}
{"id": "703365", "revid": "45891", "url": "https://it.wikipedia.org/wiki?curid=703365", "title": "La panzanella", "text": ""}
{"id": "703369", "revid": "484362", "url": "https://it.wikipedia.org/wiki?curid=703369", "title": "Dromaius novaehollandiae baudinianus", "text": "L'em\u00f9 dell'Isola dei Canguri (\"Dromaius novaehollandiae baudinianus\") \u00e8 un uccello estinto della famiglia Dromaiidae. Era una sottospecie endemica dell'Isola dei Canguri, in Australia Meridionale, dalla quale prende il nome.\nEra molto simile all'em\u00f9 del continente australiano, dal quale differiva principalmente per la taglia minore.\nFu scoperto nel 1802 da Matthew Flinders, che lo descrisse come abbastanza comune nella zona di Nepean Bay.\nLe prime ossa di questa sottospecie furono scoperte nel 1903 in una zona sabbiosa a ovest di Cape Gantheaume. Tuttavia, a causa della confusione fra questa specie ed una specie molto simile, l'em\u00f9 di King Island (\"Dromaius ater\"), ricevette il suo status scientifico attuale solo nel 1984, dopo un'attenta revisione tassonomica delle specie estinte di em\u00f9.\nLe uniche notizie sulla specie si basano su osservazioni storiche e sulle ossa ritrovate.\nNel museo di Ginevra, si troverebbe un esemplare impagliato di questo animale, che per\u00f2 i pi\u00f9 considerano come un semplice esemplare giovane di em\u00f9.\nL'estinzione della specie, avvenuta nel 1827, \u00e8 stata attribuita alla caccia indiscriminata ed alla distruzione dell'habitat tramite il fuoco."}
{"id": "703372", "revid": "33921", "url": "https://it.wikipedia.org/wiki?curid=703372", "title": "Orfeu negro", "text": ""}
{"id": "703374", "revid": "1705737", "url": "https://it.wikipedia.org/wiki?curid=703374", "title": "Leni Riefenstahl", "text": "Fu celebre soprattutto come autrice di film e documentari che esaltavano il regime nazista e che le assicurarono una posizione di primo piano nella cinematografia tedesca del suo tempo. In seguito si propose come autrice di opere sulle culture tradizionali africane e sulla biologia marina.\nLa sua adesione al nazionalsocialismo fu caratterizzata dall'amicizia e reciproca stima con Adolf Hitler e dalla condivisione dell'estetica nazista, che contribu\u00ec a sviluppare e alla quale diede espressione visiva. I contrasti con alcuni gerarchi nazisti, soprattutto con il ministro della propaganda Joseph Goebbels, la spinsero a una progressiva autonomia dal Partito nazista.\nBiografia.\nBallerina e attrice.\nLeni Riefenstahl nacque a Berlino nel 1902. Il padre, Alfred Theodor Paul Riefenstahl, era un imprenditore di successo e avrebbe voluto per lei un futuro nell'azienda di famiglia. La madre, Bertha Scherlach, ne intu\u00ec presto il talento artistico e l'avvi\u00f2 alla danza, alla pittura e al teatro di nascosto dal marito, che non riteneva l'arte e lo spettacolo dei \u201cmestieri seri\u201d. A 16 anni la Riefenstahl si iscrisse alla \"Grimm-Reiter School\" di Berlino: la sua passione non pot\u00e9 pi\u00f9 essere nascosta, causando una grave crisi coniugale. Il padre non credeva nel talento della figlia e la iscrisse alla \"Kunstakademie\" (Accademia di belle arti) di Berlino, una delle pi\u00f9 prestigiose della citt\u00e0, sperando che ne mettesse in luce le lacune, inducendola a seguire la volont\u00e0 paterna. Al contrario, la Riefenstahl si rivel\u00f2 una delle allieve pi\u00f9 promettenti e nel 1921 decise di lasciare la sua casa a causa dei contrasti con il padre. Studi\u00f2 il balletto russo con Eugenie Eduardova e la danza contemporanea sotto la direzione di Mary Wigman.\nDivenne un'affermata ballerina: tra il 1923 e il 1924 fu ingaggiata da Max Reinhardt per il \"Deutsches Theater\" (dove ebbe modo di conoscere il \"Kammerspiel\") e partecip\u00f2 a tourn\u00e9e in diverse citt\u00e0 europee. La fragilit\u00e0 articolare la rendeva per\u00f2 soggetta a frequenti infortuni: uno al ginocchio durante una \"tourn\u00e9e\" a Praga nel 1924 interruppe la sua carriera. L'infortunio non le imped\u00ec di fare la sua prima esperienza cinematografica, apparendo nel film finlandese \"Wege zu Kraft und Sch\u00f6nheit - Ein Film \u00fcber moderne K\u00f6rperkultur\" (\"Le vie della forza e della bellezza - Un film sull'educazione fisica moderna\") del 1925.\nTornata a Berlino per visite mediche, la Riefenstahl assistette alla proiezione del film \"Der Berg des Schicksals\" (\"La montagna del destino\"), un film sulle Dolomiti del regista tedesco Arnold Fanck, un pioniere del \"cinema di montagna\". Rimase affascinata dalle possibilit\u00e0 di questo genere cinematografico che all'epoca riscuoteva un buon successo. Per circa un anno fece un lungo viaggio sulle Alpi nella speranza di incontrare Fanck e ottenere un ruolo nel suo successivo film. Incontr\u00f2 invece Luis Trenker, un attore italiano altoatesino che aveva lavorato con Fanck e che la segnal\u00f2 al regista.\nNel 1926 ottenne il suo primo ruolo da protagonista nel film \"La montagna dell'amore\" (\"Der Heilige Berg\") e divenne rapidamente la star di numerosi film diretti da Fanck, presentandosi come una giovane donna atletica e avventurosa dotata di un suggestivo \"appeal\". La sua carriera di attrice di film muti fu prolifica, tanto da guadagnarle in Germania una discreta fama e la considerazione di registi e appassionati di cinema. Nel 1930 concorse al ruolo di protagonista per \"L'angelo azzurro\" (\"Der Blaue Engel\"), ma il regista Josef von Sternberg le prefer\u00ec Marlene Dietrich. Si trov\u00f2 a suo agio anche con il cinema sonoro.\nLa collaborazione con Fanck le permise un utile apprendistato nella regia, nel montaggio e nella fotografia. \"La bella maledetta\" (\"Das blaue Licht\") del 1932 fu il primo film diretto dalla Riefenstahl in un periodo nel quale la regia era affidata quasi esclusivamente a uomini. Fu anche coautrice della sceneggiatura, attrice protagonista e produttrice, tramite la casa di produzione cinematografica, Leni Riefenstahl Productions, di sua propriet\u00e0. \"La bella maledetta\" fu menzionato nel 1934 tra i migliori film stranieri dell'anno dal National Board of Review of Motion Pictures.\nL'ultima interpretazione nel \"cinema di montagna\" fu come protagonista di \"S.O.S. iceberg\" (\"SOS Eisberg\"). Girato nel 1933 contemporaneamente nella versione tedesca diretta da Fanck e in quella inglese diretta da Tay Garnett, distribuito da Universal Studios, \u00e8 l'unico film in cui la Riefenstahl recit\u00f2 in una lingua diversa dal tedesco. Rifiut\u00f2 la proposta di trasferirsi a Hollywood preferendo rimanere in Germania.\nNel 1928 la Riefenstahl aveva accompagnato Fanck ai II Giochi olimpici invernali di St. Moritz, interessandosi alla fotografia e cinematografia sportiva.\nRegista del nazismo.\n\"Der Sieg des Glaubens\".\nDurante la lavorazione de \"La bella maledetta\" (\"Das blaue Licht\"), la Riefenstahl lesse il \"Mein Kampf\" rimanendone profondamente colpita e nel 1932 ebbe modo di partecipare a un raduno elettorale del NSDAP, il partito nazista: la violenta oratoria di Hitler ebbe su di lei un effetto travolgente. Scrisse a Hitler chiedendogli un incontro. Dal canto suo Hitler assistette a una proiezione di \"La bella maledetta\" e ne rimase favorevolmente impressionato. Il \"Cancelliere\" si reputava un artista, ma era ignorato dai circoli culturali tedeschi e vide in lei chi avrebbe potuto creare l'immagine di una Germania wagneriana che emanasse bellezza, potenza e forza, da utilizzare a fini propagandistici in Germania e all'estero.\nIl reciproco interesse port\u00f2 a un incontro tra i due: Hitler chiese alla Riefenstahl di girare un cortometraggio in occasione del congresso del partito (\"Reichsparteitag\") che si sarebbe tenuto a Norimberga nel settembre 1933 per celebrare l'ascesa al potere dei nazisti (\"Machtergreifung\"). Il film, dal titolo \"Der Sieg des Glaubens\" (\"La vittoria della fede\"), fu reputato un capolavoro dallo stesso committente che per\u00f2, dopo la \"Notte dei lunghi coltelli\", ordin\u00f2 il ritiro e la distruzione di tutte le copie in quanto la pellicola presentava molte scene con Ernst R\u00f6hm, la vittima pi\u00f9 illustre dell'epurazione, spesso ripreso insieme ad Hitler: la \"damnatio memoriae\" cui fu sottoposta la figura del \"leader\" delle SA non risparmi\u00f2 il lavoro della Riefenstahl. L'unica copia esistente di \"Der Sieg des Glaubens\" \u00e8 conservata presso il Bundesarchiv-Filmarchiv di Berlino; fu lasciata dalla Riefenstahl nel Regno Unito, probabilmente nell'aprile del 1934, durante una sua visita alle maggiori universit\u00e0 per delle conferenze sulle tecniche cinematografiche.\n\"Il trionfo della volont\u00e0\".\nHitler propose alla Riefenstahl di girare un nuovo film in occasione del successivo raduno del settembre 1934. La Riefenstahl inizialmente non fu disponibile: non voleva girare un altro film per la NSDAP e preferiva lavorare alla trasposizione cinematografica di \"Tiefland\", un'opera del 1903 di ambientazione spagnola del compositore tedesco Eugen d'Albert (tra le preferite di Hitler), per la cui produzione aveva gi\u00e0 ricevuto finanziamenti da privati. Quando la Riefenstahl dovette abbandonare il progetto a causa della difficile situazione politica della Spagna, che di l\u00ec a poco sarebbe sfociata nella guerra civile, Hitler riusc\u00ec a convincerla, a condizione che fosse l'ultimo film per il partito. La Riefenstahl temeva che la sua identificazione con la propaganda nazista divenisse un ostacolo alla sua carriera di attrice.\n\"Il trionfo della volont\u00e0\" (\"Triumph des Willens\", titolo scelto da Hitler) \u00e8 considerato un classico dei film di propaganda politica per l'efficacia nel glorificare la figura del F\u00fchrer, nuovo messia del popolo tedesco. L'innovativa regia della Riefenstahl, che pot\u00e9 disporre della quasi totalit\u00e0 degli operatori cinematografici tedeschi e si avvalse di teleobiettivi e grandangoli, riusc\u00ec a trasmettere agli spettatori un epico senso di potenza attraverso inquadrature panoramiche di sterminate masse d'uomini marcianti in formazioni rigidamente inquadrate, accompagnate da una musica wagneriana travolgente.\nEstratti dei discorsi tenuti da Hitler e dagli altri gerarchi nazisti si intervallano e si fondono con l'incalzare delle immagini, che enfatizzano le scenografie imponenti realizzate per il congresso dall'architetto Albert Speer, destinato a diventare negli anni successivi uno dei pi\u00f9 importanti leader nazisti.\nLodato da Hitler come \u00abincomparabile glorificazione della potenza e della bellezza del nostro movimento nazionalsocialista\u00bb, \"Il trionfo della volont\u00e0\" vinse tra gli altri il Gran Premio all'Esposizione internazionale \"Arts et Techniques dans la Vie moderne\" di Parigi del 1937: la Riefenstahl fu la prima regista donna a ricevere riconoscimenti internazionali.\n\"Tag der Freiheit - Unsere Wehrmacht\".\nLa Riefenstahl torn\u00f2 a Norimberga anche per il raduno della NSDAP del settembre del 1935, che aveva per tema la libert\u00e0 del popolo tedesco, intesa come reintroduzione della coscrizione obbligatoria e creazione di un nuovo potente esercito tedesco, la \"Wehrmacht\", istituita il 16 marzo di quell'anno in violazione alle clausole del trattato di Versailles del 1919. \"Il trionfo della volont\u00e0\" aveva provocato il risentimento dei generali del \"Reichswehr\", che si erano sentiti esclusi dalle riprese: in effetti il film contiene solo un breve spezzone relativo alle manovre dell'esercito. Hitler, desideroso di smorzare le polemiche, propose alla Riefenstahl di montare alcune scene aggiuntive che avrebbero dovuto mostrare la potenza del \"nuovo\" esercito tedesco. La Riefenstahl rifiut\u00f2 il consiglio di Hitler e gir\u00f2 un nuovo cortometraggio interamente dedicato alle forze armate che prese il titolo di \"Tag der Freiheit - Unsere Wehrmacht\" (\"I giorni della libert\u00e0 - Il nostro esercito\").\nIn occasione del raduno del 1935 vennero promulgate le leggi razziali antisemite, che presero appunto il nome di leggi di Norimberga e che rappresentarono una fondamentale tappa nel processo che condusse all'Olocausto negli anni successivi. Forse per questo la Riefenstahl neg\u00f2 l'esistenza del cortometraggio, finch\u00e9 una sua copia non fu scoperta nel 1971.\n\"Olympia\".\nNel 1936 Hitler affid\u00f2 alla Riefenstahl la realizzazione di un film celebrativo delle Olimpiadi di Berlino. Timorosa di eventuali interferenze creative da parte del potente ministro della Propaganda Goebbels, con cui i rapporti, inizialmente buoni, si erano guastati dai tempi di \"Triumph des Willens\", ella chiese e ottenne di poter produrre direttamente il film - a differenza di quanto era avvenuto con quelli precedenti girati a Norimberga e prodotti dalla NSDAP.\nLa Riefenstahl dedic\u00f2 quasi due anni di lavoro alla selezione delle scene e al montaggio, visionando oltre 400.000 metri di pellicola. Il risultato finale \u00e8 quello che \u00e8 considerato il film pi\u00f9 importante della regista e uno dei migliori film dedicati allo sport: \"Olympia\".\nIn \"Olympia\" vengono ripresi i temi cari alla Riefenstahl: le grandi masse, l'esaltazione della corporeit\u00e0 e della bellezza dello sportivo, la musica travolgente, l'espressione della forza e della dinamicit\u00e0 del gesto atletico catturato dal dolly montato su rotaie e dal rallentatore. Sono temi tipici anche dell'estetica nazista e il film, nonostante riguardi la storia e lo svolgimento dei Giochi della XI Olimpiade di Berlino del 1936, aveva anche scopi propagandistici in favore del regime hitleriano, che peraltro sfrutt\u00f2 l'intero evento olimpico come cassa di risonanza per mostrare al mondo gli aspetti pi\u00f9 benevoli e presentabili della \"nuova\" Germania (durante le Olimpiadi cessarono le persecuzioni antisemite). La Riefenstahl scart\u00f2 tutti i filmati, ancora conservati, in cui appariva un'immagine di Hitler diversa da quella della propaganda del Partito.\nLa relativa libert\u00e0 creativa che la Riefenstahl pretese le permise di riprendere atleti di ogni nazione e di dedicare all'afroamericano Jesse Owens, l'atleta pi\u00f9 rappresentativo delle Olimpiadi del 1936, una cospicua parte del girato, nonostante i richiami di Goebbels che avrebbe voluto celebrare i trionfi della razza ariana e non certo quelli di un atleta di colore. \n\"Olympia\" vinse la Coppa Mussolini come miglior film alla 6\u00aa Mostra internazionale d'arte cinematografica di Venezia del 1938, ma vanno segnalate le forti pressioni del regime fascista sulla giuria internazionale. Il tour promozionale negli Stati Uniti inizi\u00f2 poco dopo la Notte dei cristalli (il pogrom condotto dai nazisti tra il 9 e il 10 novembre 1938) e la Riefenstahl dovette affrontare l'ostilit\u00e0 della stampa, della Anti-Nazi League e di Hollywood, alimentate da Fritz Lang e dagli altri cineasti tedeschi espatriati a causa del nazismo. Le contestazioni non le impedirono di incontrare Walt Disney (che in seguito si giustific\u00f2 dicendo di non sapere esattamente chi ella fosse) e di organizzare una proiezione privata per una cinquantina tra critici e addetti ai lavori. Nonostante la critica entusiasta del \"Los Angeles Times\", Leni Riefenstahl non riusc\u00ec a far distribuire il film negli Stati Uniti d'America.\nTra guerra e cinema.\nAllo scoppio della seconda guerra mondiale (1\u00ba settembre 1939) Leni Riefenstahl stava lavorando al progetto di \"Penthesilea\", un film tragico basato sull'opera del drammaturgo tedesco Heinrich von Kleist. Un progetto molto costoso, di cui Hitler aveva garantito personalmente il finanziamento, assicurando alla regista una totale indipendenza da Goebbels. Il conflitto port\u00f2 all'accantonamento del film, che prevedeva scene in paesi ormai in guerra con la Germania. Tra questi la Libia: per le scene nel deserto la Riefenstahl aveva gi\u00e0 preso accordi con il governatore generale, il gerarca fascista Italo Balbo, che conosceva dal 1932.\nSi trasfer\u00ec in Polonia come corrispondente di guerra al seguito delle truppe tedesche, per documentarne la vittoriosa avanzata. Il 12 settembre assistette all'eccidio di Ko\u0144skie: 30 civili ebrei furono uccisi per rappresaglia a un presunto attacco a soldati tedeschi. Ne fu sconvolta, ma il 5 ottobre film\u00f2 ugualmente Hitler e la Wehrmacht che sfilavano vittoriosi a Varsavia. Lasci\u00f2 la Polonia poco dopo con il desiderio di tornare al suo cinema.\nAll'inizio del 1940 riprese la produzione di \"Tiefland\" (\"Bassopiano\"). Gir\u00f2 gli esterni a Kr\u00fcn, e gli interni nei dintorni di Berlino (1942) e a Praga (1944), ma la sconfitta della Germania le imped\u00ec di montare e distribuire il film.\nIl 14 giugno 1940 la Wehrmacht occup\u00f2 Parigi, dichiarata citt\u00e0 aperta dal governo francese. La Riefenstahl invi\u00f2 a Hitler un telegramma di felicitazioni. L'amicizia della Riefenstahl con il F\u00fchrer dur\u00f2 12 anni, sollevando voci di una relazione tra i due o di una sua attrazione sentimentale per Hitler. L'ultimo loro incontro avvenne il 30 marzo 1944: il rapporto s'incrin\u00f2 pochi mesi dopo, quando il fratello della regista, Heinz, mor\u00ec sul fronte russo.\nIl 21 marzo 1944 la Riefenstahl spos\u00f2 il maggiore Peter Jacob, da cui divorzi\u00f2 nel 1946.\nDopo il crollo del fronte occidentale nella primavera del 1945, la Riefenstahl lasci\u00f2 Berlino nel tentativo di raggiungere la madre. Pi\u00f9 volte arrestata dalle truppe americane ed evasa, si consegn\u00f2 ai soldati americani che avevano circondato la sua casa materna. Trascorse tre anni fra la detenzione in carcere e gli arresti domiciliari, intervallati da un ricovero per depressione sotto la custodia prima degli americani e poi dei francesi.\nIl dopoguerra.\nNel gennaio del 1946 gli Alleati avviarono il programma di denazificazione (\"Entnazifizierung\"). La regista fu processata quattro volte per le sue attivit\u00e0 filonaziste e sempre assolta, perch\u00e9 giudicata non coinvolta in attivit\u00e0 di guerra o di sterminio. Dal 1949 il cancelliere tedesco Konrad Adenauer aveva comunque promosso la cosiddetta inversione del processo di denazificazione, varando una serie di leggi di amnistia.\nLa Riefenstahl non riusc\u00ec a giovarsi del nuovo clima per l'attenzione della stampa al suo passato nazista. Nel 1948 il quotidiano francese \"France Soir\" e quello tedesco \"Wochenende\" pubblicarono un presunto diario di Eva Braun, che conteneva dettagli imbarazzanti sul rapporto tra la Riefenstahl e Hitler. Era stato il suo vecchio amico e collega Luis Trenker a cedere il diario, assicurando che gli era stato affidato personalmente dalla defunta amante del F\u00fchrer. Una sentenza del tribunale di Monaco di Baviera stabil\u00ec che era un falso.\nNel 1949 la rivista tedesca \"Revue\" pubblic\u00f2 una foto delle riprese di \"Tiefland\" che mostrava l'impiego come comparse di internati nei campi di concentramento. La stessa rivista pubblic\u00f2, nel 1952, un articolo in cui attribuiva alla Riefenstahl un qualche ruolo nell'eccidio di Ko\u0144skie. La regista vinse entrambe le cause legali che intent\u00f2 contro \"Revue\", facendo valere i verdetti dei processi di denazificazione, ma la sua reputazione ne fu ulteriormente segnata.\nLe divenne molto difficile lavorare a nuovi film. Tra il 1950 e il 1952 scrisse la sceneggiatura e svilupp\u00f2 il progetto de \"I diavoli rossi\", per il quale contatt\u00f2 Vittorio De Sica - che avrebbe dovuto esserne il protagonista - e Roberto Rossellini. Nel 1952 lavor\u00f2 alla riedizione de \"La bella maledetta\" (\"Das blaue Licht\"), che riscosse un buon successo. Nel 1954 termin\u00f2 il montaggio di \"Tiefland\", i cui negativi le erano stati sequestrati dalle truppe francesi nel 1946 e che aveva riottenuto parzialmente danneggiati dopo anni di cause legali. Il film fu ammesso al 7\u00ba Festival Internazionale del Cinema di Cannes, ma solo fuori concorso e solo grazie all'amicizia e alle pressioni di Jean Cocteau, che presiedeva la giuria di quella edizione.\nNel 1959 la retrospettiva \"Cinema su Venezia, 1932-1939\" della 24\u00aa Mostra internazionale d'arte cinematografica di Venezia ripropose \"Olympia\" e altri suoi film.\nFotografa e documentarista.\nDurante gli anni sessanta viaggi\u00f2 pi\u00f9 volte in Africa, dove si dedic\u00f2 alla fotografia e allo studio della cultura Nuba in Sudan. Ne trasse due raccolte fotografiche, pubblicate nel 1974 e nel 1976 con grande successo, nonostante qualche critico riferimento al suo passato nazista. Nel 1972 fu una dei fotografi accreditati alla XX Olimpiade di Monaco e nel 1976 fu ospite d'onore ai Giochi della XXI Olimpiade di Montr\u00e9al. Nel 1973, a 71 anni, prese il brevetto di immersione subacquea e realizz\u00f2 una serie di reportage fotografici subacquei, dedicati in particolare alle barriere coralline, pubblicati nel 1978 e nel 1992.\nNel 1982 la regista tedesca Nina Gladitz gir\u00f2 il film \"Zeit des Schweigens und der Dunkelheit\" (\"Tempo del silenzio e della tenebra\"), un documentario dedicato alla realizzazione di \"Tiefland\". Negli anni quaranta, per le riprese del film (ambientato in Spagna, ma girato nei pressi di Salisburgo), la Riefenstahl ottenne come comparse alcuni bambini rom, per lo pi\u00f9 di etnia sinti, detenuti nel vicino lager di Maxlan-Leopoldskron e di Marzahn, ai quali furono restituiti dopo le riprese per essere avviati ad Auschwitz e in altri campi di sterminio, dove quasi tutti trovarono la morte. Dopo la guerra, la Riefenstahl dichiar\u00f2 di aver creduto che Maxglan-Leopoldskron fosse un campo di accoglienza per i nomadi, di ignorare la sorte che li attendeva, che a quei bambini non accadde nulla e che anzi ella stessa li aveva incontrati dopo la guerra in buona salute.\nNina Gladitz raccolse le testimonianze dei pochi sopravvissuti e document\u00f2 che la Riefenstahl era consapevole che Maxglan-Leopoldskron fosse un lager: i bambini le furono concessi tramite un contratto, nel quale figuravano le autorit\u00e0 delle SS adibite al controllo del campo. La Gladitz fu citata in giudizio dalla Riefenstahl per diffamazione: il processo, durato quattro anni, si concluse con la vittoria della Gladitz, che per\u00f2 fu a lungo ostracizzata dalla cinematografia tedesca.\nNel 2002 Leni Riefenstahl realizz\u00f2 il suo ultimo film, un documentario di riprese sottomarine: \"Impressionen unter Wasser\" (\"Meraviglie sott'acqua\"). All'inizio del 2003 spos\u00f2 il suo collaboratore Horst Kettner, di quarant'anni pi\u00f9 giovane di lei. Pochi mesi dopo, l'8 settembre 2003, mor\u00ec nella sua casa di P\u00f6cking in Baviera, all'et\u00e0 di 101 anni."}
{"id": "703376", "revid": "1573940", "url": "https://it.wikipedia.org/wiki?curid=703376", "title": "Demodex folliculorum", "text": "Il demodecio dei follicoli (\"Demodex folliculorum\" ) \u00e8 un artropode parassita dell'ordine degli Acarina."}
{"id": "703377", "revid": "33921", "url": "https://it.wikipedia.org/wiki?curid=703377", "title": "Black Orpheus", "text": ""}
{"id": "703383", "revid": "287204", "url": "https://it.wikipedia.org/wiki?curid=703383", "title": "Garaventa", "text": ""}
{"id": "703384", "revid": "124021295", "url": "https://it.wikipedia.org/wiki?curid=703384", "title": "Supersonic and Demonic Relics", "text": "Supersonic and Demonic Relics \u00e8 un album raccolta dei M\u00f6tley Cr\u00fce pubblicato il 29 giugno 1999 per l'etichetta discografica Hip-O Records.\nL'album contiene molte tracce inedite incise negli anni '90 e le cinque bonus-tracks pubblicate nell'album Decade of Decadence del 1991."}
{"id": "703385", "revid": "838137", "url": "https://it.wikipedia.org/wiki?curid=703385", "title": "Reticolo illuminato", "text": "Il reticolo illuminato \u00e8 uno strumento astronomico utile in astrofotografia.\nEsso viene inserito all'oculare di un telescopio e consta di un piccolo reticolo interno visibile grazie ad un led che ne permette la visione. Puntando una stella luminosa, \u00e8 possibile posizionare il reticolo del campo visivo dell'oculare facendolo combaciare con la stella di riferimento. Il reticolo cos\u00ec diviene il mezzo con cui \u00e8 possibile correggere le piccole derive della stella all'interno del campo visivo, consentendo una grande precisione nell'esecuzione delle fotografie del profondo cielo.\nAd oggi questo strumento \u00e8 parzialmente soppiantato da altre tecniche, quale l'uso di webcam o CCD autoregolanti, i quali correggono automaticamente gli scostamenti del telescopio rispetto alla stella di riferimento."}
{"id": "703388", "revid": "33921", "url": "https://it.wikipedia.org/wiki?curid=703388", "title": "Orfeo Negro", "text": ""}
{"id": "703389", "revid": "287204", "url": "https://it.wikipedia.org/wiki?curid=703389", "title": "Audi A3", "text": "L'Audi A3 \u00e8 un'autovettura di segmento C prodotta dalla casa automobilistica tedesca Audi AG dal 1996. Attualmente questo modello \u00e8 arrivato alla sua quarta generazione: la prima generazione (8L) \u00e8 stata prodotta dal 1996 al 2003, la seconda (8P/8PA) dal 2003 al 2013, la terza (8V) dal 2012 al 2019 e la quarta (8Y) a partire dal 2020.\nPresentazione.\nL'Audi \"A3\" \u00e8 stata in assoluto la prima Audi di segmento C della storia, se si esclude la sfortunata esperienza della casa di Ingolstadt con la Audi Typ P del 1931, una vettura equipaggiata con un motore da 1,1 litri di derivazione Peugeot e che quindi annoverava il modello fra le vetture di fascia medio-bassa. La \"A3\" fu invece un progetto nato e sviluppato interamente in casa Volkswagen, sfruttando inizialmente il pianale della futura Golf IV e successivamente i pianali successivi che via si sarebbero avvicendati come basi meccaniche per le future segmento C del gruppo VAG. Lo stesso pianale venne poi utilizzato anche per le varie Seat L\u00e9on e \u0160koda Octavia.\nPrima generazione (8L).\nL'idea di un'Audi compatta costruita su base Volkswagen Golf nacque gi\u00e0 ad inizio anni novanta ma vide ufficialmente la luce nel 1996 con la presentazione della Audi A3.\nEssa utilizzava gi\u00e0 il pianale e la base meccanica della Golf serie IV, che sarebbe stata messa sul mercato un anno dopo. Inizialmente la carrozzeria era disponibile solo in versione 2 volumi/3 porte, ma la versione 5 porte sar\u00e0 commercializzata dal 1999.\nLa gamma di motorizzazioni era composta dal gi\u00e0 noto propulsore a benzina 4 cilindri di cilindrata pari a 1600 cm\u00b3, erogante 101 CV e dal nuovo 4 cilindri a 20 valvole da 1800\u00a0cm\u00b3 erogante 125 CV (disponibile in versione con turbocompressore erogante 150 o 180 CV); mentre due erano i motori diesel, entrambi di cilindrata pari a 1900\u00a0cm\u00b3 con tecnologia TDI (turbodiesel iniezione diretta), per potenze di 90 o 110 CV. Le due unit\u00e0 diesel erano gi\u00e0 montate su alcuni modelli Volkswagen e sulla berlina Audi A4.\nRestyling 2001.\nNel 2001 il restyling, effettuato nella fanaleria (i proiettori diventano polielissoidali e non integrano pi\u00f9 i fendinebbia, spostati nel paraurti anteriore), in alcuni altri particolari estetici (cerchi, specchietti) e negli interni. Inoltre venne introdotto in listino il nuovo motore TDI da 130 CV che presto trover\u00e0 spazio anche in altre vetture del marchio Volkswagen.\nSotto il punto di vista della sicurezza automobilistica la A3 \u00e8 stata sottoposta al crash test dell'Euro NCAP nel 1998 totalizzando il punteggio di 4 stelle.\nLa vettura riscosse un buon successo, pur essendo proposta a prezzi pi\u00f9 alti rispetto alla Golf, questa scelta commerciale fu azzeccata e si riusc\u00ec a collocare la vettura in una nuova fascia di mercato, diventando la capostipite del cosiddetto segmento delle compatte premium, poich\u00e9 fra le dirette potenzial rivali, la Mercedes-Benz era assente da quel segmento e lo sarebbe stata fino al 2012, mentre BMW tentava di presidiare tale segmento con la Serie 3 Compact, praticamente una Serie 3 E36 a coda corta.\nNel 2003 lascia il posto alla 8P/8PA.\nAudi S3.\nSul medesimo pianale della A3, fu prodotta la versione del reparto corse \"S\" della casa di Ingolstadt, la \"S3\", in motorizzazione 1.8 turbo, con trazione a quattro ruote motrici. Della S3 8L vennero prodotte nel tempo due versioni, pre-restyling e post-restyling, e due potenze, 210 e 225 CV. Le differenze furono pi\u00f9 importanti tra la versione pre-restyling e post-restyling.\nIl propulsore presentava alcune importanti modifiche rispetto alla versione da 150 CV: turbina (la S3 montava una KKK 04); impianto di scarico; iniettori e, differenza fondamentale, il circuito intercooler. La S3 montava, infatti, due intercooler laterali al posto dell'intercooler singolo della 180 CV. Rivisto e modificato anche l'assetto. Quanto alla trazione, sulla S3 era di serie la trazione quattro Haldex, con frizione elettroidraulica gestita dalla centralina Haldex posta a monte del differenziale posteriore.\nSeconda generazione (8P/8PA).\nLa seconda serie della A3 fu presentata dalla casa tedesca all'inizio del 2003 e commercializzata a partire da maggio dello stesso anno. Nella vettura esord\u00ec il nuovo pianale Volkswagen PQ35 (previsto per essere utilizzato anche sulle VW Golf, SEAT Le\u00f3n e \u0160koda Octavia degli anni seguenti), dalle sospensioni posteriori (ora multi-link in luogo del pi\u00f9 tradizionale ponte interconnesso) e da una rivista gamma di motori (tra gli altri, da notare il debutto del propulsore diesel a 4 cilindri di 1968\u00a0cm\u00b3, con tecnologia TDI a 16 valvole, erogante 140 CV e 320 Nm di coppia motrice massima, omologato Euro 4), per finire con carrozzeria ed interni totalmente ridisegnati.\nSottoposta nuovamente al test dell'Euro NCAP, la seconda versione dell'A3, pur mostrando dei miglioramenti, ha nuovamente totalizzato il punteggio di 4 stelle.\nEvoluzione.\nVerso la fine del 2004 alla classica versione 3 porte viene affiancata anche la versione station wagon/hatchback a 5 porte, chiamata \"Sportback\" con un leggero aumento della lunghezza della vettura, piccole modifiche di carattere tecnico ed estetico, di cui la pi\u00f9 rilevante, l'introduzione della nuova calandra single frame comune a tutte le nuove produzioni Audi.\nNel 2006 \u00e8 stata presentata la versione sportiva, solo a 5 porte, dotata di un motore 2.0 TFSI erogante 265 CV. Nel dicembre 2007 \u00e8 stata presentata al Motor Show di Bologna la versione cabriolet, che riprende i gruppi ottici posteriori della A5. Infatti \u00e8 iniziata la sua apparizione nelle concessionarie nel maggio 2008.\nRestyling 2008.\nNel 2008 \u00e8 stato presentato il restyling della seconda serie con modifiche ai fari anteriori, in cui sono stati ripresi i gruppi ottici della cabrio, e ai fari posteriori. Inoltre la S3 \u00e8 diventata disponibile anche in versione Sportback.\nNello stesso anno \u00e8 stata presentata la versione TDI Clubsport Quattro presso il W\u00f6rthersee Tour austriaco. La vettura, costruita in un solo esemplare, \u00e8 dotata di un propulsore TDI che sviluppa 224 CV di potenza e una coppia di 450 Nm. Esso viene gestito da un cambio manuale a sei marce. L'accelerazione da 0 a 100\u00a0km/h avviene in 6,6 s, con una velocit\u00e0 massima di 240\u00a0km/h. L'aerodinamicit\u00e0 della vettura \u00e8 stata migliorata con l'inserimento di nuovi elementi aerodinamici derivati dalle vetture da competizione mentre i sedili di serie sono stati sostituiti con modelli da corsa. I cerchioni sono da 20\". Gli ammortizzatori sfruttano per migliorare la manovrabilit\u00e0 il sistema AMR (Audi Magnetic Ride).\nI motori hanno tutti 4 cilindri in linea tranne il 3.2 che ne ha 6 a V. Pu\u00f2 essere sia a trazione anteriore che integrale (quattro), con cambi manuali a 5 o 6 marce, sequenziale a 6 marce (S tronic) o automatico; la Sportback ha anche un sequenziale a 7 marce. Si presenta negli allestimenti Attraction, Ambiente e Ambition. Gli accessori di serie sono: ABS, airbag (guida, laterali, passeggero, testa), appoggiatesta posteriori, chiusura centralizzata, controllo elettronico trazione, immobilizzatore, indicatore temperatura esterna, pretensionatore cinture, retrovisori elettrici termici e ripiegabili elettronicamente, sedile guida regolabile in altezza, sedile posteriore sdoppiabile, servosterzo, trasponder, vetri elettrici anteriori, volante regolabile, antifurto (S3), autoradio, cambio automatico (2.0 16V TFSI S tronic, 2.0 16V TFSI quattro S tronic, 3.2), cerchi in lega, climatizzatore, controllo elettronico stabilit\u00e0, fari allo xeno (3.2, S3), fendinebbia (Ambition, S3), filtro antiparticolato (motori con FAP), interni di materiale pregiato (3.2, S3). A pagamento si pu\u00f2 avere: l'antifurto, i fari allo xeno, i fendinebbia, gli interni di materiale pregiato, il navigatore satellitare, i sensori di parcheggio posteriori, il tetto apribile e la vernice metallizzata. Per quanto riguarda gli accessori, sono gli stessi sulla Sportback tranne che per il fatto che non \u00e8 disponibile il tetto apribile. La versione Cabrio ha un bagagliaio di 260 dm3 e un serbatoio da 55 litri. Per quanto riguarda i suoi accessori, sia di serie che a pagamento, si deve fare un discorso analogo a quello fatto per la Sportback.\nNel novembre 2010 viene presentata la versione pi\u00f9 sportiva: la \"RS3 Sportback\" spinta dal 2.5 litri turbo che equipaggia anche la TT RS. Tale propulsore eroga 340 CV di potenza e 450 N\u00a0m di coppia ed \u00e8 abbinato alla trazione Quattro con giunto Haldex, cambio a 7 Marce Borg V-Wagner T denominato S-Tronic; il peso dichiarato \u00e8 di 1575 kg.\nFine produzione.\nNel 2012 inizia la cancellazione della A3 8P/8PA dai listini Audi.\nA met\u00e0 dello stesso anno esce di produzione la 3 porte, sostituita dalla nuova generazione, ma la 5 porte, la S3, la RS3 e la Cabrio rimangono in listino con una gamma ridotta.\nA fine 2012 sparisce la S3, sostituita dalla medesima versione basata sulla 8V. Verso la primavera 2013 spariscono le Sportback e le RS3, lasciando cos\u00ec la gamma con la sola Cabrio. Nel dicembre 2013, nei listini compare la nuova A3 Cabrio 8V al posto della A3 Cabrio 8P/PA, ponendo definitivamente fine alla seconda serie dell'A3.\nTerza generazione (8V).\nLa terza serie ha debuttato al Salone dell'automobile di Ginevra nel 2012 per essere disponibile in vendita pochi mesi dopo.\nRispetto al modello precedente, le dimensioni sono leggermente maggiori, tuttavia, il peso \u00e8 stato ridotto dai 40\u00a0kg fino agli 80\u00a0kg rispetto alla vecchia serie.\nTutti i motori della A3 sono dotati di turbocompressore. La Audi A3 \u00e8 la prima vettura del Gruppo Volkswagen basata sulla nuova piattaforma MQB. Questo base \u00e8 stata sviluppata per essere utilizzata per tutti i veicoli del Gruppo con il motore anteriore trasversale, a parte la categoria delle utilitarie. Le sospensioni anteriori sono di tipo MacPherson mentre al posteriore utilizza sospensioni del tipo multi-link.\nLa terza generazione \u00e8 disponibile come berlina a tre porte e come cinque porte denominata Sportback. Nel 2013, oltre alla versione cabriolet, \u00e8 disponibile anche una configurazione berlina a 3 volumi a 4 porte chiamata Sedan; \u00e8 la prima volta in assoluto che la A3 viene presentata in questa configurazione.\nCome per gli altri modelli, la casa tedesca ha deciso la realizzazione di una versione ibrida chiamata e-tron della l'A3. L'impianto propulsivo era composto da un propulsore 1.4 TFSI abbinato ad un motore elettrico, la cui potenza combinata era di 204 CV con coppia di 350 Nm, il che garantiva un'accelerazione da 0 a 100\u00a0km/h in 7,6 secondi, con velocit\u00e0 massima di 222\u00a0km/h. Il motore a combustione interna aveva un consumo di 1,5 litri di carburante per 100\u00a0km, mentre quello elettrico aveva un'autonomia di 50\u00a0km. Il cambio che gestisce entrambi i motori \u00e8 un S tronic a sei rapporti. Esiste anche una versione a metano chiamata g-tron che usa il 1.4 turbo che eroga 110 cavalli. Oltre a questa versione, vennero lanciate le sportive \"S3\" ed \"RS3\", rispettivamente con motori di 310 e 367 CV, quest'ultima passata in seguito a 400 CV.\nRestyling 2016.\nNell'aprile 2016 Audi ha annunciato un restyling dei modelli della gamma A3. Oltre a lievi modifiche, nuove linee esterne per i paraurti e ai cambiamenti dei gruppi ottici per le luci anteriori e posteriori che ora sono simili alla Audi A4 con una linea pi\u00f9 squadrata dal profilo a \"z\", sono disponibili altri sistemi di assistenza alla guida e un nuovo cruscotto completamente digitale simile alle pi\u00f9 recenti Audi. I fari alogeni non sono pi\u00f9 disponibili e i fari allo xeno sono inclusi come equipaggiamento standard; sono disponibili inoltre dei nuovi fari LED Matrix. Inoltre, Audi ha annunciato motori aggiornati e un nuovo motore per la prima volta a 3 cilindri 1.0 TFSI da 115 CV di potenza e 200 Nm di coppia.\nQuarta generazione (8Y).\nLa quarta generazione dell'Audi A3 \u00e8 stata presentata online nell'aprile del 2020.\nIl nuovo stile interno ed esterno \u00e8 fortemente ispirato alla Lamborghini, con dotazione di fari anteriori e fanali posteriori a LED, con l'opzione dei fari a LED Matrix e Laser. Condivide la piattaforma MQB evo con altri modelli Audi, e con la Volkswagen Golf Mk8, la SEAT Leon Mk4 e la \u0160koda Octavia Mk4.\n\u00c8 3 centimetri pi\u00f9 lunga e pi\u00f9 larga rispetto al modello prececente, mantenendo invariata la lunghezza del passo, lo spazio di carico del bagagliaio \u00e8 di 380 litri con i sedili alzati e di 1200 litri con i sedili abbassati. Ha un coefficiente di resistenza aerodinamica di 0,28, ed \u00e8 alimentata da un motore a benzina turbo da 1,5 litri con 150 CV, un 3 cilindri da 1,0 litri con 110 CV, un TDI da 2,0 litri con 116 CV o 150 CV, o la S3 con un 4 cilindri da 2,0 litri con 310 CV.\nSono disponibili cambio manuale a sei marce, e automatico S-Tronic a doppia frizione a sette marce o un cambio elettrico sui modelli ibridi. Sulla motorizzazione 40 TDI quattro 200 CV, la trazione integrale con frizione elettroidraulica a lamelle \u00e8 gestita da un software dedicato mentre la gestione elettronica della ripartizione della coppia tra gli assali \u00e8 integrata nel controllo della dinamica di marcia Audi drive select. Il sistema rileva il comportamento dell'auto e lo stile di guida, adeguando in tempo reale la distribuzione della spinta tra avantreno e retrotreno.\nCome per le nuove vetture di casa Audi anche la A3 viene dotata del nuovo sistema di infotainment MMI, con un quadro strumenti digitale da 10,25 o 12,3 pollici e uno schermo secondario da 10,1 pollici.\nLa nuova A3 Sedan \u00e8 stata svelata il 21 aprile 2020, con la fascia anteriore simile a quella della A3 Sportback. Rispetto alla precedente, la nuova A3 Sedan \u00e8 pi\u00f9 lunga di 4\u00a0cm (4,50 metri), pi\u00f9 larga di 2\u00a0cm (1,82 metri) e pi\u00f9 alta di 1\u00a0cm (1,43 metri), l'interasse rimane invariato.\nLe Audi all'estero.\nDal 1999 al 2006 la brasiliana \"Audi Senna\" ha messo in vendita sul mercato interno la A3 prima serie, proseguendone la produzione anche dopo il ritiro della stessa dal mercato europeo avvenuta nel 2003."}
{"id": "703393", "revid": "400694", "url": "https://it.wikipedia.org/wiki?curid=703393", "title": "Guido Tampieri", "text": "Biografia.\nLaureato in giurisprudenza all'Universit\u00e0 di Bologna, ha aderito alla CGIL di cui \u00e8 stato segretario provinciale del settore trasporti a Ravenna e della Federbraccianti nonch\u00e9 membro della segreteria regionale. Dal 1983 al 1990 \u00e8 stato assessore all'agricoltura della Provincia di Ravenna con il Partito Comunista Italiano.\nNel 1992 \u00e8 stato eletto consigliere regionale dell'Emilia-Romagna, dove \u00e8 stato componente delle Commissioni \u201cBilancio e programmazione\u201d e \u201cAttivit\u00e0 produttive\u201d. Della Regione Emilia-Romagna \u00e8 stato assessore all'agricoltura dal 1993 al 2005 e assessore all'agricoltura, ambiente e sviluppo sostenibile dal 2000 al 2005.\nNel 2005 \u00e8 stato tra gli esperti de L'Unione che hanno curato il programma di governo della coalizione, proprio per ci\u00f2 che concerne il sistema agricolo.\nSi \u00e8 iscritto ai Democratici di Sinistra e nel marzo del 2001 il ministro Alfonso Pecoraro Scanio, componente del Governo Amato II lo ha nominato membro del Consiglio di amministrazione del CRA, Consiglio per la ricerca e la sperimentazione in agricoltura.\nDal 17 maggio 2006 al 6 maggio 2008 ha fatto parte del Governo Prodi II in qualit\u00e0 di Sottosegretario di Stato al Ministero delle politiche agricole alimentari e forestali con delega al rapporto con le Regioni e al CIPE. Ministro era Paolo De Castro (La Margherita).\n\u00c8 stato presidente della consulta nazionale del Partito Democratico per l'agricoltura.\nDal 4 luglio 2008 al 4 luglio 2010 \u00e8 stato presidente del centro di divulgazione agricola della Provincia di Bologna.\nDal luglio 2012 al 26 giugno 2013 \u00e8 stato direttore dell'Agenzia per le erogazioni in agricoltura (AGEA)."}
{"id": "703394", "revid": "1652635", "url": "https://it.wikipedia.org/wiki?curid=703394", "title": "Pane Toscano", "text": "Il Pane Toscano DOP \u00e8 una tipologia di pane tipica della regione Toscana, riconosciuta con il marchio di denominazione di origine protetta. Ci\u00f2 che lo contraddistingue maggiormente \u00e8 il fatto di essere completamente privo di sale e con un sapore della mollica leggermente acidulo.\nLa produzione di pane insipido, detto anche pane sciocco o sciapo, \u00e8 peraltro diffusa anche in altre zone d'Italia, tra cui l'Umbria, la Tuscia Viterbese, le Marche, il Teramano, la Romagna Toscana ed alcuni comuni dell'Appennino bolognese prossimi al confine con la Toscana.\nStoria.\nLa tradizione vuole che la mancanza di sale sia dovuta ad una disputa del XII secolo tra i pisani e i fiorentini. D'altra parte, nella zona umbra \u00e8 diffusa la leggenda di un simile scontro tra il Papa e i perugini, anche se una ricerca sul pane senza sale a Perugia sembra smentire queste leggende.\nNel diciassettesimo canto del Paradiso della Divina commedia di Dante Alighieri, messer Cacciaguida profetizz\u00f2 il futuro esilio del poeta toscano, descrivendo l'angoscia di chi dovr\u00e0 mangiare il pane altrui, prodotto con il sale. Una prima testimonianza scritta sulla produzione di pane \"sciocco\", cio\u00e8 senza sale, viene fornita gi\u00e0 nel Cinquecento da Pierandrea Mattioli. Uno scritto del 1765 di Saverio Manetti riporta notizie circa la consuetudine toscana di non usare il sale durante la preparazione di questo particolare tipo di pane, oltre all'uso del lievito naturale, detto in Toscana \"formento\", costituito da pasta inacidita che veniva conservata nella cosiddetta \"madia\" in mezzo alla farina. Non mancano, inoltre, testimonianze circa la centralit\u00e0, nell\u2019alimentazione dei mezzadri toscani dell\u2019Ottocento, del pane preparato senza sale. Tale scelta era la naturale conseguenza dell\u2019utilizzo del sale, visto il suo alto prezzo, principalmente per la conservazione della carne di maiale. Nel Novecento, Giuseppe Negri elogi\u00f2 le fatiche del panettiere, facendo riferimento \"all'insipido \u00abfilone\u00bb toscano\". Alcuni scrittori successivi hanno narrato la bont\u00e0 e la peculiarit\u00e0 di questo pane sciocco, dalla crosta croccante e dalla mollica morbida ma consistente.\nCon la direttiva europea 2016/58/UE, pubblicata sulla Gazzetta ufficiale della Unione europea il 4 marzo dello stesso anno, il pane toscano ha ottenuto il riconoscimento DOP.\nCaratteristiche.\nIl disciplinare del Pane Toscano DOP prevede una pasta convenientemente lievitata preparata con farina di grano tenero tipo \u201c0\u201d, contenente il germe di grano, acqua ed esclusivamente lievito naturale (o anche detto \"lievito madre\", conosciuto anche come \"pasta acida\" proveniente da una precedente lavorazione).\nAltres\u00ec, il disciplinare definisce proporzioni e tempi, ma soprattutto stila l\u2019identikit del pane toscano. La pezzatura denominata localmente \"filoncino\" ha forma romboidale ed un peso che varia da 450 a 550 grammi. La pezzatura denominata \"filone\" \u00e8 di forma rettangolare con angoli smussati; il peso varia da 0,9-1,1 Kg, oppure 1,8-2,2 Kg.\nLa farina da utilizzare \u00e8 quella di grano tenero. Per la preparazione \u00e8 prevista la \"tecnica della biga\" o \"primo impasto\", utilizzato per la moltiplicazione del \"lievito madre\" opportunamente rinfrescato. Una volta preparata la \"biga\" questa viene lasciata riposare per almeno 8 ore. Al termine di questa fase l'impasto ottenuto \u00e8 pronto per essere utilizzato quale agente lievitante per la produzione. \u00c8 vietata l\u2019aggiunta alla farina di qualsiasi tipo di additivo alimentare.\nHa crosta friabile e croccante che si riconosce per il colore nocciola scuro opaco. Al palato sapore sciapo e leggermente acidulo.\nIl pane sciocco \u00e8 spesso utilizzato anche sotto forma di \"crostini\", ovvero piccole fette o dadi di pane scaldato al forno, arrostito o fritto. I crostini vengono serviti prevalentemente come antipasto, insieme a salumi o pesce, o come accompagnamento a zuppe e a primi piatti."}
{"id": "703405", "revid": "122837566", "url": "https://it.wikipedia.org/wiki?curid=703405", "title": "Lingua franca mediterranea", "text": "La lingua franca mediterranea, detta anche sabir, fu un idioma pidgin \"di servizio\" parlato in tutti i porti del Mediterraneo tra il XI secolo e tutto il XIX secolo, anche se probabilmente dovettero esistere lingue franche in epoche precedenti. Sebbene avesse diverse varianti (sia diatopiche che diacroniche), la pi\u00f9 diffusa e persistente era costituita principalmente da un lessico al 65-70% italiano (con forti influenze venete e liguri) e per un 10% spagnolo, con parole di altre lingue mediterranee, come arabo, catalano, sardo, greco, occitano, siciliano e turco.\nStoria.\nEra chiamata anche \"Petit Mauresque\" (in francese \"piccolo moresco\"), \"Ferenghi\", \"'Ajnabi\" o \"Aljamia\". Il nome \"sabir\" \u00e8 forse una storpiatura del catalano \"saber\", cio\u00e8 'sapere'; lingua franca, invece, deriva dall'arabo \"lis\u0101n-al-faran\u011f\u012b\". Il secondo termine \u00e8 in seguito passato ad indicare qualsiasi idioma che metta in contatto parlanti di estrazione diversa.\nQuesta lingua ausiliaria serviva a mettere in contatto i commercianti europei con gli arabi e i turchi, la parlavano anche gli schiavi di Malta (nel cosiddetto \"bagnio\"), i corsari del Maghreb e i fuggitivi europei che trovavano riparo ad Algeri. La morfologia era molto semplice e l'ordine delle parole molto libero. Vi era un largo uso delle preposizioni per supplire alla mancanza di alcune classi di parole, tra cui gli aggettivi possessivi. Aveva inoltre un numero limitato di tempi verbali: il futuro si creava usando il modale \"bisognio\", il passato con il participio passato.\nIl primo documento in lingua franca risale al 1296: si tratta del pi\u00f9 antico portolano relativo alla totalit\u00e0 del Mediterraneo, intitolato \"Compasso da Navegare\". In seguito, nel 1891, \u00e8 stato trovato un importante documento proveniente da Djerba, in Tunisia. Nel 1830 viene pubblicato a Marsiglia il \"Dictionnaire de la langue franque ou Petit mauresque\", manuale scritto in lingua francese in occasione della spedizione francese in Algeria per la conquista di Algeri. Doveva servire ai soldati francesi per imparare e conoscere la lingua sabir.\nIl commediografo veneziano Carlo Goldoni rappresent\u00f2, ne \"L'impresario delle Smirne\", un personaggio che si esprimeva in lingua franca. Si chiamava Ali. Il tratto pi\u00f9 notevole \u00e8 l\u2019utilizzo del verbo \u201cstare\u201d in luogo del verbo \u201cessere\u201d.\nNe riporta due esempi anche Moli\u00e8re, nel \"Borghese gentiluomo\":\n e ne \"Il siciliano o l'amor pittore\", in cui rappresenta uno schiavo turco che incontra Don Pedre proponendogli di comprarlo dicendo: Don Pedre risponde: \nC'erano altre varianti, pi\u00f9 \u201cfrancesizzate\u201d, che sono state raccolte da esploratori e viaggiatori. Charles Farine riporta l\u2019incontro, avvenuto intorno alla seconda met\u00e0 del 1800 tra il generale francese Pierre Hyppolite Publius Renault e un rappresentante delle milizie algerine impiegate dai francesi. Questi, spiega il libro, preferivano intraprendere azioni militari anzich\u00e9 scavare le trincee. \u201c\"Trabajar barout bono, trabajar terra makach\"\u201d, ripetevano. \u201c\"Lavorare il barout [la polvere da sparo] \u00e8 buono, lavorare la terra \u00e8 male\"\u201d. \"Barout\" deriva dal francese \u201cpoudre\u201d e \"makach\" \u00e8 una forma per dire \u201cniente\u201d, cio\u00e8 \u201cno\u201d."}
{"id": "703406", "revid": "287204", "url": "https://it.wikipedia.org/wiki?curid=703406", "title": "Artico (romanzo)", "text": "Artico (\"Ice Hunt\"), \u00e8 un romanzo techno-thriller del 2003 scritto da James Rollins. \u00c8 stato pubblicato in italiano per la prima volta nel 2005.\nTrama.\nPolo Nord. Durante una missione di esplorazione scientifica, il sottomarino \"Polar Sentinel\" individua all'interno di un iceberg una base artica abbandonata, la \"Base Grendel\" russa, al cui interno si trovano decine di cadaveri e un sommergibile russo della seconda guerra mondiale congelato. Inizia cos\u00ec l'esplorazione, che dura quasi due mesi, mentre il governo di Mosca invia il suo pi\u00f9 potente sottomarino, il \"Drakon\".\nAlla base, per diversi motivi, giungono anche Craig, un giornalista, e Matthew, una guardia forestale dell'Alaska, ex Berretto Verde che ha partecipato a diverse missioni in Somalia. Assieme a loro giunge anche il \"Drakon\" per recuperare i corpi ritrovati nella base. Ma la verit\u00e0 viene ben presto a galla: i russi giungono alla base con intenzioni estremamente bellicose, attaccano il contingente statunitense uccidendo diversi marinai, pi\u00f9 che mai decisi a far sprofondare l'intera struttura in acqua per nascondere la verit\u00e0 su orribili esperimenti che i loro scienziati compivano su civili inuit.\nMa oltre ai russi, nella stazione si nascondono enormi creature predatrici, che sono state risvegliate dal loro letargo a causa dell'attivit\u00e0 degli americani. A complicare ulteriormente la situazione anche l'arrivo della Delta Force. I protagonisti si trovano cos\u00ec in un conflitto a fuoco incrociato, con un solo obiettivo in testa: fuggire dalla base, prima che diventi la loro tomba."}
{"id": "703409", "revid": "287204", "url": "https://it.wikipedia.org/wiki?curid=703409", "title": "Provincia di Kocaeli", "text": "La provincia di Kocaeli (in turco Kocaeli ili) \u00e8 una provincia della Turchia.\nEssa \u00e8 una delle tre province della Turchia che non prende il nome dal suo comune capoluogo.\nDal 2012 il suo territorio coincide con quello del comune metropolitano di Kocaeli (\"Kocaeli B\u00fcy\u00fck\u015fehir Belediyesi\").\nGeografia fisica.\nLa provincia di Kocaeli si trova nella parte asiatica della regione di Marmara. Confina con le province di Istanbul, Sakarya, Yalova e Bursa.\nStoria.\nIl 17 agosto 1999 la provincia \u00e8 stata colpita da un terremoto di magnitudo 7.4 che ha causato oltre 17.000 morti.\nDistretti.\nLa provincia \u00e8 divisa in 12 distretti:\nFanno parte della provincia 46 comuni e 269 villaggi.\nFino al 2012 il comune metropolitano di Kocaeli (altrimenti noto con il nome del suo centro, \u0130zmit) era costituito dai soli centri urbani di tutti i distretti della provincia."}
{"id": "703410", "revid": "1329076", "url": "https://it.wikipedia.org/wiki?curid=703410", "title": "Il capitano cow-boy del Cutty Sark", "text": "Il capitano cow-boy del Cutty Sark \u00e8 una storia del cartoonist americano Don Rosa. Pubblicata nel 1998, successivamente alla conclusione della \"Saga di Paperon de' Paperoni\", cronologicamente si pone fra il terzo e il quarto capitolo della saga di Rosa.\nStoria editoriale.\nLa storia - 24 tavole a colori - venne pubblicata per la prima volta nel dicembre 1998 contemporaneamente negli Stati Uniti d'America sul n. 318 di \"Uncle Scrooge\", in Danimarca sui numeri 52 e 53 della testata \"Anders And &amp; Co., in Svezia\" su \"Kalle Anka &amp; C:o\", in Norvegia su D\"onald Duck &amp; Co\".\nLa prima pubblicazione in Italia fu nel 1999 sul n. 122 del mensile Zio \"Paperone\".\nTrama.\nLa storia \u00e8 in realt\u00e0 un flashback; Paperone \u00e8 sempre un mandriano nel ranch di Murdo Mackenzie, per\u00f2 si imbarca sul Cutty Sark (noto veliero in funzione in quei tempi) per Giava, isola Indonesiana, a vendere dei tori lunghecorna. Ai tori sono interessati due sultani; quello di Djokja e quello di Solo. Per dimostrare le doti di corridori dei suoi tori ai sultani, Paperone si fa allestire una pista attorno al Grande Parco di Batavia e si lancia al galoppo a cavallo dei suoi tori; tuttavia, l'infido assistente del sultano di Solo posiziona un palo di legno lungo il tragitto, contro il quale Paperone si schianta rovinosamente, perdendo i sensi.\nPaperone riprende i sensi il giorno successivo, e scopre con sgomento di trovarsi nel folto della giungla. Spaventato dalle belve l\u00ec presenti, il giovane papero esce dalla foresta pluviale slanciandosi con le liane, come un novello Tarzan. Attratto poi dal fumo che si disperde dalla cima di un colle, Paperone vi si reca e rimane sbalordito nel trovarsi di fronte Cacciavite Pitagorico, fuochista del vecchio battello a vapore (il Ciccio Dollaro) di suo zio Angus e nonno di Archimede. Cacciavite sta mettendo a punto un esperimento per mettere in moto un veicolo tramite l'energia geotermica derivata dai vulcani di Giava. Paperone, che ha fretta di raggiungere Batavia per recuperare i suoi tori, acconsente a usare quello strano veicolo senza cavalli, che sfreccer\u00e0 velocissimo lungo il fianco della collina, attraverso la foresta e infine a Batavia, trascinando con s\u00e9 buona parte della fauna locale. L'automobile, cos\u00ec la battezza Cacciavite, conclude la sua folle corsa proprio all'interno del Cutty Sark. Impossibile non citare una gag di queste pagine, nel corso della quale un coccodrillo si mangia prima una scimmia, e poi addirittura un membro dell'equipaggio!\nPaperone viene a sapere dal capitano Moore che il sultano di Solo si sta allontanando da Batavia su un battello a vapore. Il papero convince allora il capitano a gettarsi all'inseguimento del battello. Nel corso della traversata si continuano a sentire dei botti, che gli equipaggi di entrambi i battelli scambiano per colpi di cannone dell'imbarcazione nemica. Tuttavia, poco dopo, una strana luce attira l'attenzione dei protagonisti: \u00e8 il 27 agosto del 1883, e l'isola di Krakatoa esplode a causa di un'eruzione vulcanica pliniana sotterranea, come ci informa Cacciavite stesso nella stupefacente quadrupla in apertura della quindicesima tavola, nella quale viene mostrata l'esplosione. Il veliero si trova ad affrontare, in sequenza, l'immane boato causato dall'esplosione, la nube ardente del vulcano, l'altissimo tsunami derivato da essa e una pioggia di lapilli e pomici.\nSenza le vele, bruciate dalla nube ardente, il Cutty Sark non pu\u00f2 proseguire; Paperone allora sella la sua cavalla Ortensia e si lancia all'inseguimento del battello a vapore, galoppando fra una pomice galleggiante e lo stupore generale. Non appena si imbarca nel battello a vapore, una pomice grande quanto un edificio precipita su di esso e lo spezza a met\u00e0. Paperone riesce per\u00f2 a guidare il battello sulla verticale della pomice, inabissatasi, e a salvarlo dall'affondamento grazie al ritorno a galla di questa, che lo solleva su di s\u00e9.\nIl giovane Papero fa aggiustare il battello da Cacciavite, e dopo due giorni torna a Batavia. Il sultano di Djokja compra i tori di Paperone pagandoli dieci volte l'offerta iniziale. Peccato per\u00f2 che egli non potr\u00e0 mai godere di quella ricchezza, in quanto gli verranno imposte le prime contravvenzioni al mondo, per \"eccesso di velocit\u00e0, guida pericolosa, mancata segnalazione, mancanza di patente\"!\nRiferimenti Storici.\nIn questa storia appaiono evidenti alcuni riferimenti a fatti e cose realmente accaduti: il Cutty Sark \u00e8 un veliero (clipper) realmente esistito (e l'ultimo tuttora esistente), Giava \u00e8 una reale isola, quanto \u00e8 altrettanto vero che il 27 agosto del 1883 il vulcano Krakatoa erutt\u00f2 provocando il suono pi\u00f9 potente udito al mondo.\nD.U.C.K..\nIl in questa storia \u00e8 presente nella prima tavola, prima vignetta, ed \u00e8 ottenuta dalle rivettature, nella parte laterale visibile, del baule di Paperone."}
{"id": "703413", "revid": "827882", "url": "https://it.wikipedia.org/wiki?curid=703413", "title": "Guida ambientale escursionistica", "text": "In Italia la Guida Ambientale Escursionistica, in acronimo GAE, \u00e8 una figura professionale del comparto del turismo che lavora in stretta interazione con l'ambiente naturale. Le guide ambientali escursionistiche accompagnano singoli o gruppi in visita alle aree di interesse ambientale, illustrandone gli aspetti naturalistici, antropici e culturali, ma senza l'uso di mezzi per la progressione alpinistica. A piedi, in bicicletta, a cavallo, canoa o kayak, con la tecnica dello snorkeling negli ambienti acquatici e in generale con qualsiasi mezzo non a motore. Svolgono la loro attivit\u00e0 in aree protette e non, spaziando dall'accompagnamento in natura alla divulgazione e alla realizzazione di progetti di educazione ambientale.\nContesto legislativo.\nLa normativa nazionale di riferimento \u00e8 la Legge n.4 del 14 gennaio 2013 \"Disposizioni in materia di professioni non organizzate\".\nPrima di tale legge spettava alle singole regioni legiferare in tema di professioni turistiche; per questa ragione, l'attivit\u00e0 di Guida Ambientale Escursionistica si svolge in Italia sotto diverse denominazioni (guida naturalistica ambientale, guida naturalistica, ecc.) facendo riferimento ai criteri e denominazioni non uniformi adottati a suo tempo dalle singole regioni.\n\u00c8 stata pubblicata il 27 agosto 2018 un'interpretazione autorevole di Carlo Alberto Graziani (giurista ed ex Presidente del Parco nazionale dei Monti Sibillini), che sta facendo da riferimento anche a circolari del Ministero dell'Ambiente agli organi di Pubblica Sicurezza, che afferma: \"Non \u00e8 esatto che In natura, a parte le guide del parco previste specificatamente dalla legge quadro sulle aree protette, possa fare da guida \u201cpraticamente chiunque\u201d: possono infatti essere guide solo quei professionisti in grado di offrire le garanzie previste dalla stessa legge 4/2013 o perch\u00e9 iscritti ad associazioni che rilasciano l\u2019attestato di qualit\u00e0 e di qualificazione professionale (art. 2 e seguenti)\" \"oppure, se non aderiscono ad alcuna associazione, perch\u00e9 esercitano l\u2019attivit\u00e0 in autoregolamentazione in conformit\u00e0 sia con la normativa tecnica UNI ai sensi della direttiva 98/34/CE sia con le linee guida CEN 14 del 2010 (art. 6). \"Laddove le garanzie previste, difficilmente conseguibili senza l'iscrizione a un'associazione di categoria professionale, sono: l'assicurazione di responsabilit\u00e0 civile specifica per attivit\u00e0 di accompagnamento professionale, l'aggiornamento professionale permanente attraverso un sistema di crediti formativi documentabile, poter fornire ai clienti finali uno \"sportello del consumatore\" esterno e indipendente.\nL'accompagnamento escursionistico a titolo professionale viene ritenuto dal Collegio Nazionale Guide Alpine Italiane (Conagai) un'attivit\u00e0 riservata ai propri aderenti e in particolare alla figura degli Accompagnatori di media Montagna (figura che \u00e8 possibile istituire facoltativamente da parte delle Regioni ai sensi della L.6/89 e infatti attualmente presente in sole 5 di esse). Ma la Sentenza 459/2005 della Corte Costituzionale, ribadita da una Sentenza del TAR Piemonte del maggio 2018, afferma con chiarezza che il limite di esclusivit\u00e0 pu\u00f2 essere individuato solo nella progressione alpinistica e cio\u00e8 quando questa avviene tramite l'utilizzo di \"corde, piccozze e ramponi\". Anche in presenza di terreno innevato. In tal senso \u00e8 stato redatto anche un parere particolarmente approfondito dall'Avvocatura della Regione Marche, che analizza anche le normative nazionali e comunitarie sulla concorrenza, oltre a citare le sentenze 315/2013 e 98/2013 della Corte Costituzionale e spiegando che \"\u201cle misure restrittive, per essere ammissibili, devono essere indispensabili, proporzionate e idonee\u201d\". Ne consegue l\u2019indicazione che il legislatore statale o regionale pu\u00f2 e deve mantenere forme di regolazione dell\u2019attivit\u00e0 economica volte a garantire il rispetto degli obblighi internazionali e comunitari. Per evitare \"che venga attribuita alla professione della guida alpina una condizione di privilegio cos\u00ec esclusivo da apparire di carattere sproporzionato e irragionevole rispetto all\u2019obiettivo di garantire la sicurezza e la tutela del destinatario della prestazione del servizio\".\nAssociazioni professionali di categoria.\nIn Italia, a livello numerico la pi\u00f9 importante associazione di categoria per Guide ambientali escursionistiche \u00e8 l'AIGAE (Associazione italiana guide ambientali escursionistiche), iscritta nell'elenco delle associazioni professionali del MISE (Ministero dello Sviluppo Economico) in merito a quanto disposto dalla legge 4/2013, fondata nel 1992, con sedi in ogni regione d'Italia, che associa circa 3000 guide in tutta Italia. \nA livello nazionale, inoltre, sono operative: la LAGAP (Libera Associazione Guide Ambientali-Escursioniste Professioniste) iscritta agli elenchi ricognitivi del MISE e AssoGuide, di pi\u00f9 recente fondazione e che annovera tra i soci anche Guide e Accompagnatori Turistici.\nA livello locale, sono presenti inoltre diverse associazioni di rappresentanza tra cui: l'AGAE (ex AGAT) in Toscana, l'AGENVA in Valle D'Aosta e la S\u00fcdtirol Wanderf\u00fchrer, in capo all'Alpenverein S\u00fcdtirol, nella provincia autonoma di Bolzano - Bozen. In Sicilia opera invece Federescursionismo Sicilia."}
{"id": "703414", "revid": "767487", "url": "https://it.wikipedia.org/wiki?curid=703414", "title": "Contea di Salem", "text": "La contea di Salem, in inglese Salem County, \u00e8 una contea del New Jersey sud-occidentale negli Stati Uniti.\nGeografia fisica.\nLa contea confina a nord-est con la contea di Gloucester, a sud-est con la contea di Cumberland, ad ovest il confine \u00e8 segnato dall'estuario del fiume Delaware che la separa dalla contea di New Castle nello Stato del Delaware.\nIl territorio \u00e8 pianeggiante. L'area meridionale che si affaccia sull'estuario del Delaware \u00e8 caratterizzata da ampie zone umide. I fiumi dell'area centro-occidentale sfociano nel Delaware. Al confine con la contea di Gloucester scorre l'Oldmans Creek. Nell'area centrale scorrono i fiumi Salem e Alloways. Al confine con la contea di Cumberland scorre il fiume Stow. All'estremo confine orientale scorre il fiume Maurice da nord a sud, verso la foce nella baia del Delaware.\nIl capoluogo di contea \u00e8 la cittadina di Salem, posta alla foce del fiume omonimo nel Delaware. Nel nord \u00e8 situata la citt\u00e0 industriale di Penns Grove che si affaccia sul Delaware.\nStoria.\nGli svedesi costruirono il forte di Helsingborg sulla riva orientale del fiume Salem nella prima met\u00e0 del XVII secolo.\nLa contea fu istituita nel 1694. A quel tempo comprendeva anche il territorio della contea di Cumberland che ne venne separato nel 1748.\nNel 1739 Caspar Wistar fond\u00f2 nei pressi di Alloway la prima importante vetreria delle colonie americane."}
{"id": "703418", "revid": "181699", "url": "https://it.wikipedia.org/wiki?curid=703418", "title": "T\u00e2rnava Piccolo", "text": "Il Tarn\u00e0va Piccolo (in rumeno \"T\u00e2rnava Mic\u0103\", in magiaro \"Kis-K\u00fck\u00fcll\u0151\" mentre in tedesco \"Kleine Kokel\") \u00e8 un fiume rumeno, che nasce nei Carpazi Orientali e scorre verso occidente attraverso la Transilvania. Nei pressi della citt\u00e0 di Blaj si unisce al Tarnava Grande che viene da sud, ed insieme formano il Tarnava che affluir\u00e0, dopo una trentina di chilometri, nel Mure\u0219. Attraversa i distretti rumeni di Harghita (dove nasce sulla catena dei Monti Gurghiu), il Mure\u0219 dove tra le citt\u00e0 attraversate ricordiamo Sovata e T\u00e2rn\u0103veni, ed infine il distretto di Alba fino a Blaj."}
{"id": "703421", "revid": "770685", "url": "https://it.wikipedia.org/wiki?curid=703421", "title": "Partito dei Verdi (Repubblica Ceca)", "text": "Il Partito dei Verdi (in ceco: \"Strana Zelen\u00fdch\" - SZ) \u00e8 un partito politico ecologista della ceco fondato nel 1990; \u00e8 membro del Partito Verde Europeo.\nStoria.\nIl partito si present\u00f2 alle elezioni parlamentari del 1990 ottenendo il 4,1%, senza conseguire alcun seggio. Le elezioni segnarono il trionfo del \"Forum Civico\" (49,5%), che raggruppava tutti i partiti che si era impegnati nella cosiddetta \"rivoluzione di velluto\", contro il regime comunista, che governava il paese dalla fine degli anni '40. SZ, decidendo di presentarsi da solo, si trov\u00f2 penalizzato nel confronto tra Civici e Comunisti. Nel 1992, si svolsero le nuove elezioni che videro SZ entrare a far parte dell\"'Unione Socialale Liberale\", composta anche dal Partito Socialista Cecoslovacco, dal Partito Agrario e dal Movimento dei Contadini: la coalizione ottenne il 6,5% dei voti ed elesse 16 seggi. L'assemblea parlamentare ceca, fino a quel momento detta \"Consiglio Nazionale Ceco\", al momento della divisione della Cecoslovacchia, divenne \"Camera dei Deputati\". Questo passaggio, per\u00f2, non coincise con nuove elezioni.\nAlle prime elezioni per la Camera ceca, nel 1998, SZ ottenne appena l'1,1% dei voti ed non conquist\u00f2 alcun seggio. Alle successive politiche del 2002, SZ raddoppi\u00f2 i propri consensi, ma non riusc\u00ec comunque ad ottenere deputati. Del resto, in nessuna competizione elettorale SZ era mai riuscita ad ottenere seggi neanche al Senato. Alle elezioni europee del 2004, SZ sal\u00ec al 3,4% dei consensi ed ottenne un seggio nelle contemporanee elezioni per il Senato. Le difficolt\u00e0 incontrate da SZ ad entrare in Parlamento erano dovute alle eccessive frammentazioni interne, soprattutto in materia sociale. I Verdi, infatti, a differenza degli altri partiti ambientalisti europei non si pongono come un partito espressamente di sinistra, ma si considerano un partito trasversale, che raccoglie ambientalisti di varie tradizioni culturali. Nel 2005 venne eletto leader del partito Martin Burs\u00edk, che riusc\u00ec a ricondurre ad unit\u00e0 il partito e che ne incarnava tutte le contraddizioni. Aveva, infatti, militato nel Forum Civico (OF) e nel Movimento Civico (OH), erede del primo. Una volta scioltosi l'OH ader\u00ec ai Democratici Liberi e divenne per pochi mesi, nel 1998, ministro dell'ambiente. Successivamente ader\u00ec all'Unione Cristiana e Democratica - Partito Popolare Cecoslovacco, ma la abbandon\u00f2 nel 2003 per aderire ai Verdi.\nAlle politiche del 2006, Burs\u00eck ha condotto i Verdi al 6,3% dei voti, ottenendo, cos\u00ec, 6 deputati. Una settimana dopo il voto alcuni esponenti della componente pi\u00f9 a sinistra del partito, tra cui Eva Holubov\u00e1, seconda candidata del partito nella regione Moravia-Slesia, sono stati espulsi dal partito perch\u00e9 avevano invitato a votare il Partito Socialdemocratico Ceco."}
{"id": "703424", "revid": "78273", "url": "https://it.wikipedia.org/wiki?curid=703424", "title": "T\u00e2rnava Mic\u0103", "text": ""}
{"id": "703428", "revid": "1632387", "url": "https://it.wikipedia.org/wiki?curid=703428", "title": "The Expedition", "text": "Expedition \u00e8 il quinto disco del gruppo power metal statunitense Kamelot, registrato nell'aprile 2000 in Grecia e in Germania durante un tour Europeo."}
{"id": "703433", "revid": "767487", "url": "https://it.wikipedia.org/wiki?curid=703433", "title": "Acetilcolinesterasi", "text": "L'acetilcolinesterasi (AChE) \u00e8 un enzima appartenente alla classe delle idrolasi che catalizza la seguente reazione:\n\"acetilcolina\" + H2O \u2192 colina + acetato\nL'enzima \u00e8 normalmente presente nell'organismo dei mammiferi localizzato nella membrana post-sinaptica delle giunzioni colinergiche. La sua funzione \u00e8 quella di idrolizzare l'acetilcolina scindendola in colina e acido acetico.\nL'attivit\u00e0 di questo enzima pu\u00f2 essere modificata sia da farmaci, nel trattamento di malattie quali Miastenia gravis e l'Alzheimer, sia da tossine naturali. Per esempio nella diagnosi della miastenia gravis al soggetto viene inoculato un farmaco, la piridostigmina, che con la sua inibizione dell'enzima porta un leggero potenziamento delle facolt\u00e0 motorie confermando l'ipotesi di diagnosi supposta."}
{"id": "703437", "revid": "287204", "url": "https://it.wikipedia.org/wiki?curid=703437", "title": "Contea di Bullock", "text": "La contea di Bullock, in inglese Bullock County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 11.714 abitanti. Il capoluogo di contea \u00e8 Union Springs. La contea deriva il suo nome dal colonnello Edward C. Bullock.\nGeografia fisica.\nLa contea si trova nella zona centro meridionale dello Stato. L'U.S. Center Bureau certifica che l'estensione della contea \u00e8 di 1.621 km\u00b2, di cui 1.619 km\u00b2 composti da terra e i rimanenti 2 km\u00b2 composti di acqua.\nIl fiume Conecuh attraversa il centro della contea e il fiume Pea, un affluente del fiume Choctawhatchee, scorre lungo il suo confine sud-orientale. Inoltre, numerose insenature come il Bughall Creek, un affluente del fiume Tallapoosa, l'Old Town Creek e il Line Creek intersecano l'area.\nContee confinanti.\nLa contea confina con:\nStoria.\nLa contea di Bullock fu creata da un atto legislativo dello stato il 5 dicembre 1866. Ricavata da parti delle contee di Macon, Pike, Montgomery e Barbour, prese il nome dal colonnello confederato e originario dell'Alabama Edward C. Bullock. Come gran parte del sud-est dell'Alabama, la contea di Bullock era una volta la casa degli indiani Creek. Durante il trattato di Fort Jackson nel 1814, questa popolazione cedette 23 milioni di acri di terra in Alabama e in Georgia al governo degli Stati Uniti. Il confine delle terre cedute dai Creeks attraversava l'odierna contea di Bullock da nord-est della stazione di Mitchell a sud-est di Pine Grove. In seguito al riconoscimento dell'Alabama come stato USA nel 1819 e dopo l'Indian Removal Act, i coloni si riversarono nell'attuale contea di Bullock. La ricchezza del suolo nella zona rese molto favorevole la produzione di cotone e la contea divenne rapidamente una delle pi\u00f9 ricche dello stato.\nCome molte contee in Alabama, la Contea di Bullock fu devastata dalla guerra civile. La contea di Bullock era stata una volta una delle principali aree di produzione agricola, con una popolazione pre-bellica di persone schiavizzate di circa il 70%, ma l'emancipazione e la ricostruzione causarono un forte calo della produzione.\nLa contea di Bullock elesse due afroamericani nella legislatura statale, ma le conseguenze della guerra ridussero notevolmente la ricchezza dell'area. All'inizio del XX secolo, diversi stabilimenti di cotone di propriet\u00e0 della famiglia Comer aprirono a Union Springs.\nSociet\u00e0.\nEvoluzione demografica.\nAl censimento del 2000, risultano 11.714 abitanti, 3.986 nuclei familiari e 2.730 famiglie residenti nella contea. La densit\u00e0 della popolazione \u00e8 di 7,23 ab./km\u00b2. Ci sono 4.727 alloggi con una densit\u00e0 di 3/km\u00b2. La composizione etnica della citt\u00e0 \u00e8 25,25% bianchi, 73,11% neri o afroamericani, 0,38% nativi americani, 0,18% asiatici, 0,02% isolani del Pacifico, 0,37% di altre razze, e 0,70% meticci. Il 2,75% della popolazione \u00e8 ispanica.\nDei 3.986 nuclei familiari, il 33,50% ha figli di et\u00e0 inferiore ai 18 anni che vivono in casa, il 35,50% sono coppie sposate che vivono assieme, il 28,20% \u00e8 composto da donne con marito assente, e il 31,50% sono non-famiglie. Il 28,90% di tutti i nuclei familiari \u00e8 composto da singoli e il 12,30% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,56 mentre la dimensione media di una famiglia \u00e8 di 3,13.\nLa suddivisione della popolazione per fasce d'et\u00e0 \u00e8 la seguente: 26,10% sotto i 18 anni, 10,30% dai 18 ai 24, 29,30% dai 25 ai 44, 21,20% dai 45 ai 64, e 13,20% oltre i 65 anni. L'et\u00e0 media \u00e8 35 anni. Per ogni 100 donne ci sono 110,20 uomini. Per ogni 100 donne sopra i 18 anni ci sono 113,40 uomini.\nIl reddito medio di un nucleo familiare \u00e8 di 20.605$, mentre per le famiglie \u00e8 di 23.990$. Gli uomini hanno un reddito medio di 22.560$ contro i 19.069$ delle donne. Il reddito pro capite della citt\u00e0 \u00e8 di 10.163$. Il 29,80% delle famiglie e il 33,50% della popolazione \u00e8 sotto la soglia di povert\u00e0. Sul totale della popolazione, il 44,70% dei minori di 18 anni e il 29,10% di chi ha pi\u00f9 di 65 anni vive sotto la soglia di povert\u00e0.\nCultura.\nIstruzione.\nIl sistema scolastico della contea di Bullock impiega attualmente 122 insegnanti e amministratori che guidano 1.952 studenti in sei scuole. Inoltre nella contea \u00e8 presente una scuola privata.\nEconomia.\nDurante il diciannovesimo secolo, la contea di Bullock era il centro dell'industria del cotone. I ricchi terreni della Black Belt erano eccellenti per la coltivazione del cotone e Bullock County divenne una delle contee pi\u00f9 ricche. Sulla scia della devastazione provocata dalla guerra civile, i contadini tentarono di diversificarsi con altre colture come il mais e l'erba medica. Inoltre, le terre agricole esaurite venivano vendute come terreni di caccia e addestramento di cani da caccia.\nSecondo il censimento, la contea di Bullock \u00e8 costantemente tra le contee pi\u00f9 povere dell'Alabama e tra le prime 25 pi\u00f9 povere della nazione, con il 33% della popolazione che vive sotto la soglia di povert\u00e0.\nOccupazione.\nLa forza-lavoro nell'attuale contea di Bullock \u00e8 suddivisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto sono:"}
{"id": "703438", "revid": "1005847", "url": "https://it.wikipedia.org/wiki?curid=703438", "title": "Strana Zelen\u00fdch", "text": ""}
{"id": "703439", "revid": "1005847", "url": "https://it.wikipedia.org/wiki?curid=703439", "title": "Elezioni presidenziali in Francia del 2007", "text": "Le elezioni presidenziali in Francia del 2007 si tennero il 22 aprile (primo turno) e il 6 maggio (secondo turno); Nicolas Sarkozy fu eletto Presidente della Repubblica al secondo turno."}
{"id": "703440", "revid": "1543377", "url": "https://it.wikipedia.org/wiki?curid=703440", "title": "Opera comica", "text": "Con il termine opera comica si intende un genere operistico in forma di commedia per musica, nato nel XVII secolo. Tale genere vede protagonisti personaggi di medio e basso rango che agiscono in un contesto pi\u00f9 o meno contemporaneo a quello del pubblico, diversamente dal dramma per musica che porta in scena storie e personaggi tratti dalla mitologia, dall'epica cavalleresca e dalla storia antica o medievale. Le trame dell'opera comica sono di solito basate su intrighi amorosi, di tono sentimentale, avventuroso o comico (\"ridicoloso\"). Nell'opera comica la scenografia \u00e8 ridotta all'essenziale. A differenza del dramma per musica, infatti, non erano previsti complessi macchinari per le mutazioni di scena, n\u00e9 lussuosi costumi, n\u00e9 azioni coreutiche. Nella prima met\u00e0 del XVIII secolo in Italia l'opera buffa venne a costituire un autonomo genere teatrale alternativo all'opera seria giungendo a sopravanzarla verso la fine del Settecento.&lt;br&gt;\nL'opera comica entr\u00f2 nelle pratiche di teatro musicale di altri paesi europei, ma in forme distinte da quella italiana. In Francia all'inizio del XVIII secolo nacque l\"'op\u00e9ra-comique\", consistente in dialoghi parlati intercalati da pezzi cantati, che nel secolo successivo divenne l'operetta francese, il cui rappresentante principale fu Jacques Offenbach. Sia la forma italiana che quella francese vennero poi esportate nelle altre parti d'Europa. Molti paesi svilupparono a loro volta degli stili specifici innestando alcuni elementi della tradizione italiana e francese nelle loro consuetudini teatrali: il \"singspiel\" tedesco e l'operetta viennese, la \"zarzuela\" spagnola, l'opera comica russa, la \"ballad\" e la \"Savoy Opera\" inglesi, l'operetta e il \"musical\" nordamericani.\nOpera buffa italiana.\nNella seconda met\u00e0 del XVII secolo delle commedie per musica di carattere galante o comico, ambientate negli ambienti della borghesia e del popolo del tempo, furono messe in scena in alternativa alla pi\u00f9 comune opera seria basata su argomenti mitologici, epico-cavallereschi o storici. Uno dei primi e pi\u00f9 importanti esempi di commedia per musica \u00e8 \"Il Trespolo tutore\", il cui libretto, tratto da una commedia di Giovanni Battista Ricciardi, fu scritto dal toscano Giovanni Cosimo Villifranchi, riscosse un particolare successo, prima nella versione messa in musica da Bernardo Pasquini, rappresentata a Roma nel 1677, e poi in quella di Alessandro Stradella a Genova nel 1679. L'opera aveva un tono decisamente comico e i caratteri ridicoli di Trespolo e Despina e degli altri comprimari incarnano i prototipi di quelli che si incontreranno pi\u00f9 tardi nell'opera buffa settecentesca. Negli ultimi due decenni del Seicento, diverse commedie per musica furono rappresentate nei teatri privati della nobilt\u00e0 di Roma, in quelli accademici della Toscana, e in altri centri italiani. Tra i principali compositori di commedie per musica di quel periodo si ricordano Alessandro Stradella, Bernardo Pasquini, Jacopo e Alessandro Melani.&lt;br&gt;\nL'opera comica, rimasta in posizione subalterna rispetto al dramma per musica, conobbe un enorme sviluppo a partire dall'inizio del XVIII secolo. A Napoli si diffuse il genere della \"commedeja pe' museca\", operina comica o sentimentale, in dialetto napoletano, di cui \"La Cilia\" (1706) di Michelangelo Faggioli \u00e8 il primo esempio, cui seguirono molti altri fino a met\u00e0 del secolo. Ciononostante Alessandro Scarlatti, compositore attivo a Napoli ma di formazione romana, compose la commedia per musica \"Il trionfo dell'onore\" (1718) su libretto in italiano. Esempi di teatro musicale comico si ritrovano nei \"divertimenti comici\", vale a dire commedie per musica, di Giuseppe Maria Buini, date a Bologna negli anni Venti del XVIII secolo, caratterizzate da una notevole vivacit\u00e0, alimentata pure dall'uso del dialetto bolognese mescolato.&lt;br&gt;\nPoco prima della met\u00e0 del XVIII secolo, il grande commediografo Carlo Goldoni trasform\u00f2 la commedia per musica nel dramma giocoso, caratterizzato da trame sentimentali o patetiche, sia pur accompagnate da scene comiche. Il dramma giocoso conquist\u00f2 un enorme successo nei teatri europei. Ne danno esempio capolavori come \"Il filosofo di campagna\" (1754) di Galuppi, \"La Cecchina\" (1760) di Piccinni, \"Nina\" (1789) di Paisiello, \"Il matrimonio segreto\" (1792) di Cimarosa, e la trilogia di Mozart/Da Ponte e, nella prima met\u00e0 del XIX secolo, le grandi opere buffe di Rossini (\"Il barbiere di Siviglia\", 1816 e \"La Cenerentola\", 1817) e Donizetti (\"L'elisir d'amore\", 1832 e \"Don Pasquale\", 1843). Con questi grandi compositori il genere dell'opera buffa raggiunger\u00e0 l'apice del successo per poi declinare dopo la met\u00e0 del XIX secolo, nonostante il \"Falstaff\" di Giuseppe Verdi sia andato in scena nel 1893.\nNel filone del teatro comico rientrano anche generi minori come l'intermezzo (\"La serva padrona\", 1733, di Pergolesi), e la farsa.\n\"Op\u00e9ra-comique\" e operetta francesi.\nL\"'op\u00e9ra-comique\" a differenza di quella italiana \u00e8 formata da dialoghi recitati intercalati da brani cantati. I primi a cimentarsi furono l'italiano Egidio Romualdo Duni, Fran\u00e7ois-Andr\u00e9 Danican Philidor, Pierre-Alexandre Monsigny e Andr\u00e9 Gr\u00e9try, e successivamente il genere fu sviluppato, tra gli altri, da Fran\u00e7ois-Adrien Boieldieu, Daniel Auber e Adolphe-Charles Adam. Nonostante agli inizi si riferisse a lavori di argomento comico, il termine\" op\u00e9ra-comique\" fu poi riferito a opere che includevano dei dialoghi non cantati e comprendettero opere come la \"M\u00e9d\u00e9e\" di Luigi Cherubini o la \"Carmen\" di Georges Bizet che avevano carattere tragico e drammatico.\nFlorimond Herv\u00e9 viene accreditato dell'invenzione dell\"'opera buffa\" francese o operetta. Sull'esempio del suo modello, Jacques Offenbach ottenne maggiori successi del precedente, componendo circa novanta operette. Mentre le prime opere comiche erano un misto di comicit\u00e0 e sentimento, i lavori di Offenbach erano scritti semplicemente per il divertimento. Essi erano ben congegnati e la trama ed i personaggi erano spesso intercambiabili. Vista la mole di opere da lui scritte e per la frenesia di terminarle, spesso veniva usato lo stesso materiale musicale per la loro composizione. Un altro francese che si \u00e8 occupato di questo genere \u00e8 stato Charles Lecocq.\n\"Singspiel\" tedesco e operetta viennese.\nIl \"singspiel\" si svilupp\u00f2 nel XVIII secolo a Vienna e si diffuse in tutta la Germania e l'Austria. Come l'\"op\u00e9ra-comique\", il \"singspiel\" era un'opera con parti recitate e normalmente un soggetto comico come \"Il ratto dal serraglio\" (1782) e \"Il flauto magico\" (1791) di Wolfgang Amadeus Mozart. Pi\u00f9 tardi \"singspiels\" come \"Fidelio\" (1805) di Ludwig van Beethoven e \"Il franco cacciatore\" (1821) di Carl Maria von Weber mantennero la forma, ma usarono un soggetto non comico.\nL'operetta viennese del XIX secolo fu realizzata unendo il modello francese e quello tedesco. Franz von Supp\u00e9 \u00e8 ricordato per le ouverture, Johann Strau\u00df II, il \"re del valzer\", contribu\u00ec con \"Il pipistrello\" e \"Lo zingaro barone\"; Karl Mill\u00f6cker realizz\u00f2 \"Der Bettelstudent\", \"Gasparone\" e \"Der arme Jonathan\"; Franz Leh\u00e1r scrisse \"La vedova allegra\"; Oscar Straus cre\u00f2 \"Ein Walzertraum\" e \"Der tapfere Soldat\"; Emmerich K\u00e1lm\u00e1n compose \"La principessa della ciarda\".\n\"Zarzuela\" spagnola.\nLa \"zarzuela\", introdotta in Spagna nel XVII secolo, trae le sue radici dal teatro tradizionale musicale spagnolo. Erano costituite con scene cantate e recitate che si alternavano e inframmezzate con danze, numeri corali e duetti molto comici. Questi lavori erano molto brevi ed il prezzo per assistervi era molto basso per poter essere accessibile a tutte le fasce della popolazione. Vi sono due forme principali di \"zarzuela\": la \"zarzuela\" barocca (1630 - 1750), il primo stile, e la \"zarzuela\" romantica (1850 - 1950), che pu\u00f2 essere ancora suddivisa in due subgeneri: \"g\u00e9nero grande\" e \"g\u00e9nero chico\".\nPedro Calder\u00f3n de la Barca fu il primo librettista ad adottare il termine \"zarzuela\" per il suo lavoro intitolato \"El golfo de las sirenas\" (Il golfo delle sirene) del 1657. Lope de Vega subito dopo scrisse \"La selva sin amor, drama con orquesta\" (La selva senza amore, dramma con orchestra). L'orchestra era nascosta alla vista del pubblico, gli attori cantavano in armonia e la composizione musicale era realizzata per evocare una risposta emozionale. Alcuni di questi pezzi iniziali sono andati smarriti ma \"Los celos hacen estrellas\" (La gelosia sta nelle stelle) di Juan Hidalgo e Juan V\u00e9lez che venne realizzata nel 1672, \u00e8 giunta ai nostri giorni e ci d\u00e0 un esempio di come il genere fosse nel XVII secolo.\nNel XVIII secolo lo stile dell'opera comica italiana influenz\u00f2 la \"zarzuela\". Ma all'inizio del regno di Carlo III di Borbone, i sentimenti anti italiani crebbero e la \"zarzuela\" ritorn\u00f2 alle sue radici popolari spagnole e relegata fra gli intervalli di due atti dell'opera seria. Il pi\u00f9 eminente librettista di questo genere fu Don Ram\u00f3n de la Cruz il cui primo lavoro di questo genere fu \"Las segadoras de Vallecas\" (Le mietitrici di Vallecas), nel 1768, su musiche di Rodr\u00edguez de Hita.\nLe \"zarzuelas\" di un atto erano dette \"g\u00e9nero chico\" (genere piccolo) e le \"zarzuelas\" di tre e pi\u00f9 atti \"g\u00e9nero grande\" (genere grande). La zarzuela grande veniva rappresentata al Teatro della Zarzuela di Madrid ma con scarso successo e bassa affluenza di pubblico. A dispetto di ci\u00f2 nel 1873, un nuovo teatro, l'Apollo, fu aperto per la \"zarzuela\" grande, dividendo cos\u00ec il fallimento con il Teatro della Zarzuela, finch\u00e9 questo non fu costretto a cambiare la sua programmazione al g\u00e9nero chico.\nOpera comica russa.\nLa prima opera comica rappresentata in Russia nel 1731, fu \"Calandro\" del compositore italiano Giovanni Alberto Ristori. Fu seguita da opere di altri italiani come Galuppi, Paisiello e Cimarosa e del belga Gr\u00e9try.\nLa prima opera comica russa fu \"Anjuta\" del 1772, scritta da Michail Popov, con musiche di un autore sconosciuto. Essa \u00e8 costituita da un gruppo di canzoni popolari specificate nel libretto. Un'altra opera comica di successo fu \"Il mugnaio mago, imbroglione e mezzano\", attribuita a Michail Sokolovskij con testi di Aleksandr Onisimovi\u010d Ablesimov, del 1779, su un soggetto tratto dal \"Devin\" di Rousseau. Ivan Kerzelli, Vasilij Pa\u0161kevi\u010d e Evstignej Fomin scrissero una serie di opere comiche nel XVIII secolo.\nNel XIX secolo, l'opera comica russa venne ulteriormente sviluppata da Aleksej Verstovskij, che compose pi\u00f9 di trenta opere-vaudevilles e sei grandi opere (molte di queste con dialoghi parlati). Pi\u00f9 tardi Modest Musorgsky lavor\u00f2 a due opere comiche \"La fiera di Soro\u010dincy\" e \"Il matrimonio\", che lasci\u00f2 per\u00f2 incompiute. Esse furono poi terminate nel XX secolo. P\u00ebtr Il'i\u010d \u010cajkovskij scrisse un'opera comica, \"Gli stivaletti\" (1885, su un lavoro di Nikolaj Gogol). Nikolaj Rimskij-Korsakov compose \"Notte di maggio\" (1878-79) e \"Il gallo d'oro\" (1906-07).\nNel XX secolo i migliori esempi di opera comica di compositori russi sono \"Mavra\" (1922) e \"La carriera di un libertino\" (1951) di Igor' F\u00ebdorovi\u010d Stravinskij; \"L'amore delle tre melarance\" (1919) e \"Matrimonio al convento\" (1940) di Sergej Prokof'ev e \"Il naso\" (1928) di Dmitrij \u0160ostakovi\u010d. Contemporaneamente i generi di musica leggera, operetta, \"musical\" e successivamente \"opera rock\", furono sviluppati da Isaak Dunaevskij, Nikolaj Strelnikov, Jurij Miljutin, Dmitrij Kabalevskij, Dmitrij \u0160ostakovi\u010d (\"Mosca, \u010cer\u00ebmu\u0161ki\", operetta in 3 atti del 1958), Tichon Chrennikov, e successivamente da Gennadij Gladkov, Aleksej Rybnikov e Aleksandr \u017durbin.\n\"Ballad\" e \"Savoy Opera\" inglesi.\nL'Inghilterra segu\u00ec le tracce della tradizione popolare con la \"ballad opera\", una tipica \"commedia\" che incorporava canzoni scritte su temi popolari. John Gay con la sua \"The Beggar's Opera\" fu il primo e pi\u00f9 popolare scrittore di questo genere. L'opera la \"Duenna\" di Richard Brinsley Sheridan del 1775, con musiche di Thomas Linley, fu espressamente descritta come \"opera comica\".\nDal XIX secolo i palcoscenici dei teatri musicali di Londra sono stati dominati da pantomime e burlesque. Nel 1867, \"The Grand Duchess of Gerolstein\" di Offenbach, sette mesi dopo la prima parigina, incendi\u00f2 l'appetito degli inglesi per l'opera leggera con un libretto molto curato.\nNel 1875, Richard D'Oyly Carte commission\u00f2 a Gilbert e Sullivan un breve atto unico da rappresentare come pezzo successivo a \"La P\u00e9richole\" di Offenbach. Il risultato fu \"Trial by Jury\" ed il suo successo lanci\u00f2 la coppia di compositori Gilbert e Sullivan. L'opera venne portata in tourn\u00e9e rappresentandola assieme a lavori di Offenbach e Alexandre Charles Lecocq.\nGilbert e Sullivan ebbero commissionata un'altra opera comica \"The Sorcerer\", che diede inizio ad una serie di opere che fu conosciuta come \"Savoy Opera\" (dal nome del Savoy Theatre che venne costruito per la rappresentazione di queste opere). Le opere di Gilbert e Sullivan vennero rappresentate fino alla chiusura del teatro nel 1982.\nLo stile di Gilbert e Sullivan venne ampiamente imitato dai loro contemporanei, e gli stessi creatori scrissero lavori nello stesso stile con altri collaboratori. Questi altri lavori che passarono di moda con la chiusura del teatro Savoy, sono comunque i soli ad essere ancora rappresentati. Soltanto recentemente, alcune di queste opere leggere hanno cominciato ad essere esplorate dai musicologi e ad essere rappresentate e registrate su CD.\nNel 1886 avviene la premi\u00e8re di Dorothy di Alfred Cellier al Gaiety Theatre che raggiunge 931 recite.\nOperetta e \"musical\" nordamericani.\nNegli Stati Uniti, Victor Herbert fu uno dei primi compositori a copiare lo stile che Gilbert &amp; Sullivan avevano reso popolare. I suoi primi lavori, iniziati con \"Prince Ananias\" nel 1894, furono in stile \"opere comiche\". I lavori successivi furono chiamati \"musical extravaganza\", \"musical comedy\", \"musical play\", \"musical farce\", ed anche opera comique\". I suoi due lavori pi\u00f9 importanti furono \"Babes in Toyland\" (1903) e \"Naughty Marietta\" (1910).\nAltri compositori che scrissero in questo stile furono Reginald de Koven, John Philip Sousa, Sigmund Romberg e Rudolf Friml. Il moderno \"musical\" americano incorporava elementi delle opere leggere inglesi e americane, con opere come \"Show Boat\" e \"West Side Story\", che esploravano soggetti pi\u00f9 seri e presentavano una stretta integrazione fra libro, movimento e testi.\nIn Canada, Oscar Ferdinand Telgmann e George Frederick Cameron compongono nello stile dell'opera leggera di Gilbert e Sullivan. \"Leo, il Royal Cadet\" fu eseguito per la prima volta l'11 luglio 1889 al Martin's Opera House di Kingston, in Ontario.\nLa differenza fra queste opere ed altre recenti forme musicali \u00e8 difficile da tracciare. Molti lavori sono chiamati operetta o \"musical\", come \"Candide\" e ', a seconda del teatro in cui vengono rappresentate; si chiamano operette se rappresentate al teatro dell'opera e musical se in un teatro di Broadway. Inoltre, alcuni lavori recenti, sia americani che inglesi, hanno una struttura tipo opera e sono completamente cantati, ma le musiche sono spesso realizzate con strumenti elettronici e lo stile \u00e8 quello dellopera rock\"."}
{"id": "703441", "revid": "729019", "url": "https://it.wikipedia.org/wiki?curid=703441", "title": "Battaglia di Palermo (254 a.C.)", "text": "La battaglia di Palermo del 254 a.C. fu combattuta nel corso della prima guerra punica e sanc\u00ec la conquista di Panormus da parte dei Romani.\nTale scontro, per\u00f2, appartiene alla fase terrestre della guerra, che fu invece decisa sul mare e, soprattutto, sul piano dei finanziamenti per le flotte.\nSituazione.\nDopo la sconfitta nella battaglia di Tunisi del 255 a.C., Roma aveva anche dovuto subire la distruzione quasi totale della flotta che riportava in Italia le legioni dello sconfitto e catturato Marco Atilio Regolo. Polibio ci informa che per il naufragio, avvenuto lungo le coste orientali della Sicilia, di trecentosessantaquattro navi ne rimasero solo ottanta.\nCartagine, rincuorata dalla vittoria terrestre e convinta di essere pi\u00f9 forte sul mare vista la distruzione della flotta nemica, invi\u00f2 in Sicilia Asdrubale affidandogli il comando dei soldati gi\u00e0 presenti nell'isola compresi quelli di stanza ad Heraclea Minoa e ben centoquaranta elefanti. Evidentemente la lezione che Santippo aveva dato a Tunisi era stata recepita dai Cartaginesi. Per rinforzare la flotta che era stata in parte distrutta e in parte catturata nella battaglia di Capo Ecnomo, Cartagine costru\u00ec anche duecento nuove navi. Asdrubale prese terra a Lilibeo e cominci\u00f2 a far esercitare i suoi uomini. Era chiaro che voleva incontrare i Romani sul campo.\nConosciute le mosse dei Cartaginesi, i Romani decisero di ricostruire la flotta e in soli tre mesi allestirono duecentoventi navi e le diedero ai consoli Gneo Cornelio Scipione Asina al suo secondo mandato dopo la sfortunata prova nella battaglia delle Isole Lipari e Aulo Atilio Calatino, anch'egli al suo secondo mandato.\nLa battaglia.\nI consoli salpati da Roma e raggiunta Messina aggregarono alla flotta le navi scampate al naufragio che si allarg\u00f2 quindi a trecento navi e si diressero verso Palermo che posero sotto assedio.\nI preparativi consistettero nel disporre i soldati, far loro montare le macchine da assedio e concentrarle in due diversi punti. La torre della citt\u00e0, affacciata sul mare, cadde con facilit\u00e0 in mani romane e da quella via le legioni penetrarono d'impeto nella Citt\u00e0 Nuova.\nNella narrazione di Polibio non vi \u00e8 traccia di una reazione cartaginese. D'altra parte Asdrubale era ancora a Lilibeo e, certo, la guarnigione punica non era abbastanza numerosa per poter resistere validamente a un assalto ben condotto.\nLo storico greco si limita a esporre brevemente che\nDopo la battaglia.\nSempre Polibio ci informa che i Romani, dopo aver conquistato la citt\u00e0, lasciarono una guarnigione a sua difesa senza specificarne la consistenza. La flotta torn\u00f2 veleggiando a Roma."}
{"id": "703443", "revid": "767487", "url": "https://it.wikipedia.org/wiki?curid=703443", "title": "Eternity (Kamelot)", "text": "Eternity \u00e8 il primo disco dell'iniziale gruppo power metal statunitense Kamelot, pubblicato nel 1995."}
{"id": "703446", "revid": "767487", "url": "https://it.wikipedia.org/wiki?curid=703446", "title": "Microtomo", "text": "Un micr\u00f2tomo (dal greco \u00b5\u03b9\u03ba\u03c1\u03cc\u03c2, \"mikr\u00f2s\", \u00abpiccolo\u00bb, e \u03c4\u03cc\u00b5\u03bf\u03c2, \"t\u00f2mos\", propriam. \u00absezione, taglio, fetta\u00bb, affine a \u03c4\u03ad\u00b5\u03bd\u03c9, \"t\u00e8mn\u014d\", \u00abtagliare\u00bb) \u00e8 uno strumento per mezzo del quale vengono realizzate sezioni istologiche di campioni di tessuto animale o vegetale come pure di altri materiali anche non biologici, per esempio sezioni sottili di rocce e ghiacci, con appositi e diversi apparati. \nMicrotomo in istologia e microscopia ottica.\nIl sezionamento di un tessuto \u00e8 una delle procedure pi\u00f9 importanti per lo studio istologico. Perch\u00e9 un tessuto sia analizzabile tramite microscopio ottico, deve essere tagliato in fette molto sottili, in modo da permettere alla luce di attraversarlo. Con un microtomo, si riescono a realizzare sezioni di meno di 10 \u00b5m di spessore, in media 4.\nEsistono due tipi di macchinario per questo scopo a seconda della preparazione del tessuto: microtomo e criostato.\nMicrotomo in microscopia elettronica a trasmissione.\nPer preparare campioni destinati ad essere analizzati tramite microscopio elettronico a trasmissione (TEM), si utilizza l'ultramicrotomo, uno strumento concettualmente simile, in grado di eseguire sezioni anche pi\u00f9 sottili (fino a poche decine di nm) in resina, previa gli usuali trattamenti di fissazione desidratazione diafanizzazione. Le sezioni vengono fatte flottare in acqua od altri liquidi, e raccolte su di una reticella metallica, eventualmente rivestita da una sottile pellicola di carbonio.\nMicrotomo in botanica.\nIn utilizzo botanico esistono anche microtomi costruttivamente pi\u00f9 semplici, detti microtomi a mano, dove il campione viene sezionato senza essere stato incluso in alcunch\u00e9, ma eventualmente inserito tra due elementi di sughero o midollo di sambuco. Raramente, ove la natura del campione lo richiede si possono utilizzare i microtomi ed ultramicrotomi istologici.\nMicrotomo in geologia.\nIn utilizzo geologico le sezioni sottili vengono esaminate al Microscopio polarizzatore. Esistono strumenti costruttivamente piuttosto differenti. Generalmente viene tagliata una sezione sensibilmente spessa, poi assottigliata tramite abrasione una volta incollata al vetrino portaoggetti.\nTecnologia.\nIn tutti questi strumenti generalmente il campione da sezionare viene fatto avanzare da un meccanismo micrometrico mentre la lama si muove a tagliare con le varie modalit\u00e0 elencate. Nei sistemi motorizzati in genere \u00e8 la lama ad avanzare.\nLa lama pu\u00f2 essere simile ad un rasoio a mano, intercambiabile (come un rasoio a lamette) per il taglio in paraffina, in vetro o minerale, anche in diamante per le sezioni ultrafini ed in resina, rotante, diamantata e laser, per usi petrografici e geo-paleontologici.\nA seconda dello spessore e quindi dell'uso, le sezioni si classificano in: spesse, normali, semifini, ultrafini.\nRecentemente, \u00e8 stato commercializzato ed utilizzato (2007) un microtomo laser, operante nel vicino infrarosso, per usi biologici. \nLo strumento, un laser a femtosecondi guidato da un sistema di scansione, \"distrugge\" termicamente un piano di circa un micrometro, permettendo di ottenere sezioni da 5 a 100 \u00b5m. Permette anche sezioni non piane, secondo superfici desiderate.\nLe sezioni ottenute in tutti i casi vengono variamente trattate per evidenziare le strutture microscopiche con opportune procedure di laboratorio (eliminazione del materiale di inclusione, colorazione, rimozione di particolari micro-strutture, esecuzione di reazioni chimiche volte a rivelare particolari composti, eccetera)."}
{"id": "703447", "revid": "322321", "url": "https://it.wikipedia.org/wiki?curid=703447", "title": "Urinocoltura", "text": "L'urinocoltura o urocoltura \u00e8 un esame che valuta la presenza o meno di microrganismi nell'urina.\nProcedura.\nNell'urinocoltura si effettua un prelievo dell'urina, con procedura sterile; solitamente sono necessari 5 ml inseriti in una provetta.\nPrelievo tramite \"Mitto intermedio\".\nSi preleva il \"mitto intermedio\" ovvero non la prima minzione (getto di urina), poich\u00e9 nella prima vi pu\u00f2 essere contaminazione da batteri commensali dell'uretra.\nPrelievo di un campione da catetere vescicale.\nIn pazienti portatori di catetere vescicale, si procede raccogliendo il campione aspirando asetticamente dal diaframma perforabile del catetere urinario previa chiusura tramite un morsetto o una pinza autostatica pulita del tubo posto al di sopra della membrana.\nConservazione.\nI campioni di urina devono essere immediatamente messi in coltura altrimenti si corre il rischio che i microrganisimi vi si moltiplichino, se questo non dovesse essere possibile i campioni devono essere refrigerati o messi in un liquido batteriostatico che impedisca la moltiplicazione dei germi.\nLa presenza di germi d\u00e0 luogo alla crescita di colonie batteriche dopo alcuni giorni. Si considera positivo un numero di oltre 10.000 batteri/ml.\nEsame.\nIn seguito si effettuano diluizioni (fino a 1 parte su un miliardo) e si procede con la metodologia del \"doppio\" come precauzione da eventuali incidenti: poi su piastra si va a saggiare la presenza di Escherichia coli o di altri Enterobatteri, grazie all'utilizzo di un'ansa di platino appositamente sterilizzata con becco di Bunsen.\nPer l'Escherichia coli si utilizza un terreno di Mac Conkey (terreno selettivo per Gram negativi), mentre per altri enterobatteri si utilizza il TSA (Trypticase Soy Agar).\nTest aggiuntivo.\nIn base allo sviluppo di batteri in una o entrambe le due piastre, si va a saggiare la resistenza agli antibiotici, mediante l'antibiogramma."}
{"id": "703450", "revid": "121191018", "url": "https://it.wikipedia.org/wiki?curid=703450", "title": "Bashir Gemayel", "text": "Biografia.\nFiglio di Pierre Gemayel, il fondatore dell'influente partito libanese di destra delle \"Kat\u0101'ib\", noto anche come \"Falangi Libanesi\", Bashir Gemayel nacque a Beirut il 10 novembre 1947 e studi\u00f2 presso l'Universit\u00e9 Saint-Joseph di Beirut, laureandosi nel 1971 in Giurisprudenza e nel 1973 in Scienze Politiche. Divenne membro del partito delle Kat\u0101\u02beeb nel 1967 e nel 1971, dopo essere stato vittima di un breve rapimento ad opera di militanti palestinesi, venne nominato ispettore delle forze para-militari del partito.\nNel 1976, dopo la morte durante la prima guerra civile libanese di William Hawi, venne nominato capo militare delle Falangi, che unifica con altre milizie cristiane nelle Forze Libanesi. Nel 1980 scamp\u00f2 a un attentato ad opera di terroristi palestinesi, in cui morirono tre uomini della scorta e la figlia di 18 mesi.\nQuando l'esercito israeliano invase il Libano nel 1982, Gemayel, a differenza delle milizie del Libano del Sud, non collabor\u00f2 con le truppe occupanti e, con 57 voti su 92 membri dell'Assemblea nazionale, compresi alcuni rappresentanti musulmani, il 23 agosto 1982 fu eletto Presidente della Repubblica.\nIl 14 settembre 1982, nove giorni prima dell'investitura ufficiale, Gemayel cadde vittima di un attentato, insieme ad altri 26 dirigenti falangisti, perdendo la vita nell'esplosione del quartier generale della Falange nel quartiere cristiano di Ashrafiyyeh, nella parte orientale di Beirut.\nIl fratello Am\u012bn venne eletto presidente al suo posto.\nL'omicidio del giovane presidente libanese provoc\u00f2 come ritorsione, due giorni dopo, l'eccidio di Sabra e Shatila, in cui almeno 700 palestinesi furono uccisi."}
{"id": "703460", "revid": "1318658", "url": "https://it.wikipedia.org/wiki?curid=703460", "title": "Visoki De\u010dani", "text": "Visoki De\u010dani (in serbo: \u041c\u0430\u043d\u0430\u0441\u0442\u0438\u0440 \u0412\u0438\u0441\u043e\u043a\u0438 \u0414\u0435\u0447\u0430\u043d\u0438) \u00e8 un grande monastero della Chiesa ortodossa serba in Kosovo, a 12 chilometri a sud della citt\u00e0 di Pe\u0107. Il suo catholicon \u00e8 la pi\u00f9 grande chiesa medievale dei Balcani e contiene il pi\u00f9 grande affresco bizantino che si sia conservato fino a noi.\nIl monastero venne fondato in un castagneto dal re serbo Stefano De\u010danski nel 1327. Il suo atto di fondazione ufficiale risale al 1330. L'anno successivo il re mor\u00ec e venne sepolto nel monastero, che quindi divenne il suo santuario, infatti l'epiteto \"De\u010danski\" deriva direttamente dal monastero che egli fond\u00f2. La costruzione venne proseguita da suo figlio \nStefano Du\u0161an fino al 1335, ma la decorazione parietale non venne ultimata fino al 1350.\nIl catholicon, dedicato a Cristo Pantocratore e costruito con blocchi di marmo rosso-violaceo, giallo e onice, fu eretta da mastri costruttori sotto la guida del frate francescano Vito da Cattaro. Si distingue dalle altre chiese serbe contemporanee per le sue dimensioni imponenti e il suo aspetto tipicamente romanico. I suoi famosi affreschi comprendono un migliaio circa di ritratti e ripercorrono tutti gli episodi principali del Nuovo Testamento. Il catholicon contiene l'iconostasi lignea originale del XIV secolo, il trono dell'egumeno e il sarcofago scolpito di re Stefano.\nNel 2004 il monastero entr\u00f2 a far parte dell'elenco dei Patrimoni dell'umanit\u00e0 dell'UNESCO. Oggigiorno il monastero \u00e8 sotto la protezione delle Nazioni Unite e della KFOR;"}
{"id": "703461", "revid": "767487", "url": "https://it.wikipedia.org/wiki?curid=703461", "title": "Jetboy", "text": "I Jetboy sono un gruppo Hairmetal nato a San Francisco nel 1983.\nSpesso considerati discepoli di M\u00f6tley Cr\u00fce e Poison, furono un'importante capitolo del glam metal di Los Angeles degli anni ottanta. Non riscossero mai un grande successo come le band pi\u00f9 famose, composte soprattutto da ragazzi attraenti, che facevano anche del sex appeal, la chiave del successo, ma riuscirono comunque a guadagnarsi un posto su MTV al programma Headbangers Ball, riscuotendo un discreto successo, principalmente in California. Per gli amanti del glam metal anni ottanta, possono rivelarsi tra le perle nascoste del genere.\nStoria.\nGli esordi.\nFondati nel 1983 dal chitarrista Billy Rowe e Fernie Rod, il cui nonno, Fernando Rosas, era un famoso ballerino Messicano durante gli anni cinquanta.\nLa band era formata da Mickey Finn (voce), Fernie Rod (chitarra), Billy Rowe (chitarra), Todd Crew (basso) e Ron Tostenson (batteria).\nNel 1985 la band suon\u00f2 a Hollywood per la prima volta, finch\u00e9, dopo una serie di successi come il primo demo di 18 canzoni, ed i diversi live a Los Angeles, alla fine del 1986 venne all'attenzione della Elektra Records. Fra i vari gruppi con cui suonarono da spalla, figuravano anche Poison e Guns N' Roses.\nNel 1987, il bassista originale Todd Crew, intraprese un viaggio come parte dello staff del tour dei Guns N' Roses in Europa, ma dopo essere stato cacciato da questi, mor\u00ec di overdose di eroina all'et\u00e0 di 21 anni, prima che i Jetboy riuscissero ad ottenere un certo successo. Subentr\u00f2 nello stesso anno Sam Yaffa al basso, gi\u00e0 membro degli Hanoi Rocks, altro importante capitolo della scena glam, e oggi nei New York Dolls.\nDopo aver abbandonato la Elektra Records, e firmando con la MCA Records, pubblicarono il loro primo album, \"Feel the Shake\" (1988), che conteneva poche tracce risalenti al 1986 (solo dopo inserite nella raccolta \"A Day in the Glamourous Night\"), poich\u00e9 il sound della band stava cambiando dal pi\u00f9 grezzo sleaze glam con influenze punk, ad un genere pi\u00f9 melodico, che poteva attirare maggior pubblico. Tre brani dell'album \"Feel the Shake\" vennero inseriti nella colonna sonora del film L'erba del vicino (1989) con Tom Hanks (titolo originale \"The 'Burbs\"): si trattava di \"Bloodstone\", \"Locked in a Cage\" e \"Make Some Noise\".\nAppena dopo la pubblicazione del secondo album \"Damned Nation\" (1990), Yaffa lasci\u00f2 la band per tornare a suonare con Michael Monroe nel suo progetto solista, con cui aveva gi\u00e0 suonato negli Hanoi Rocks. Arruolarono cos\u00ec rispettivamente i bassisti Charles Norman e Bill Fraenze, ma l'album non vendette bene, e ci\u00f2 li port\u00f2 allo scioglimento con la MCA Records.\nIl declino e lo scioglimento.\nLa scioglimento definitivo della band avvenne quando nel 1992, Rick Davis sostitu\u00ec il batterista Ron Tostenson, cambiarono cos\u00ec nome in Mindzone, assieme alle direzioni musicali. La band tent\u00f2 inutilmente di ottenere successo, adattandosi alle correnti musicali dell'epoca. Successivamente per\u00f2, il chitarrista Billy Rowe fond\u00f2 nel 1996 gli American Heartbreak, gruppo che comprendeva anche l'ex chitarrista dei Johnny Crash, August Warchell, e l'ex bassista degli Exodus Mike Butler. Erano una miscela melodica di sleaze glam e pop punk.\nDurante i tardi anni novanta, vennero pubblicate diverse raccolte e rarit\u00e0 dei Jetboy, come \"A Day in the Glamourous Night\" (1998), \"Lost and Found\" (1999) (che comprendeva anche brani con la partecipazione di Lemmy Kilmister dei Mot\u00f6rhead), \"Make Some More Noise\" (1999) e l'ultimo \"One More for Rock 'n' Roll\" (2001) (contenente la reinterpretazione dei Kiss, \"Hard Luck Woman\").\nReunion.\nI Jetboy si riunirono il 22 giugno 2005 in occasione di un concerto al Key Club, un locale di Hollywood, ma si tratt\u00f2 di una reunion occasionale.\nDopo 15 anni la band si riforma definitivamente nel 2006 con il nuovo membro Michael Butler, ex bassista degli Exodus, gi\u00e0 reduce dall'esperienza con Billy Rowe negli American Heartbreak. Nel 2007 il batterista Ron Tostenson abbandoner\u00e0 la band sostituito da Tim Huthert. In occasione della riunione, la band apre anche il nuovo sito ufficiale: www.jetboyrocks.com. Nel frattempo il batterista temporaneo Tim Huthert viene sostituito da Jeff Moscone.\nIl 20 novembre 2007 viene pubblicata quindi la raccolta \"The Glam Years\" contenente una nuova versione di \"Feel The Shake\", inclusa la bonus track \"Folsom Prison Blues\" di Johnny Cash (sempre eseguita dal vivo durante il 'Feel The Shake' tour del 1988/89). In aggiunta al CD, anche un DVD con l'esibizione del 1986 al Whisky a Go Go, pi\u00f9 foto, interviste, ecc."}
{"id": "703465", "revid": "287204", "url": "https://it.wikipedia.org/wiki?curid=703465", "title": "Coping with the Urban Coyote", "text": "Coping with the Urban Coyote \u00e8 il primo album del gruppo statunitense degli Unida, gruppo formato dall'ex cantante dei Kyuss John Garcia dopo lo scioglimento di questi ultimi. L'album si discosta dal suono dei Kyuss, soprattutto per i suoni della chitarra, che, salvo alcuni episodi (You Wish), non riprendono le tonalit\u00e0 cupe e grevi del gruppo di Palm Desert. L'accostamento ai Kyuss viene fatto pi\u00f9 che altro per la voce di John Garcia, caratteristica che non far\u00e0 per\u00f2 decollare il gruppo, che non riuscir\u00e0 a pubblicare il successivo album fino al 2006 a causa di problemi con la casa discografica del periodo. La canzone \"Black Woman\" si trova anche nella compilation \"Rise 13: Magick Rock, Vol. 1\" e nella colonna sonora del videogioco Tony Hawk's Underground."}
{"id": "703469", "revid": "125679904", "url": "https://it.wikipedia.org/wiki?curid=703469", "title": "Enola Gay", "text": "Enola Gay \u00e8 il bombardiere B-29 Superfortress che il 6 agosto 1945, poco prima del termine della seconda guerra mondiale, sganci\u00f2 sulla citt\u00e0 giapponese di Hiroshima la prima bomba atomica della storia a essere stata utilizzata in guerra, soprannominata \"Little Boy\". A causa del suo ruolo nei bombardamenti atomici di Hiroshima e Nagasaki, il suo nome \u00e8 stato sinonimo della controversia sui bombardamenti stessi. Enola Gay \u00e8 il nome della madre del pilota, il colonnello Paul Tibbets.\nNel 1994, l'aereo ottenne una maggiore attenzione nazionale negli Stati Uniti quando una mostra dello Smithsonian Institution al National Air and Space Museum di Washington fu modificata a causa di una contestazione sui contenuti storici dell'esposizione. Dal 2003, \"Enola Gay\" \u00e8 in mostra nello Steven F. Udvar-Hazy Center presso l'Aeroporto internazionale di Washington-Dulles, in Virginia.\nStoria.\nBombardamento di Hiroshima.\nL\"Enola Gay\" (B-29-45-MO, numero di serie 44-86292, Victor Number 82) venne assegnato al 393\u00ba squadrone bombardieri, 509\u00ba Gruppo Composito dell'USAF, e oper\u00f2 la missione del 6 agosto partendo da Tinian, una grande isola con diverse basi aeree dell'United States Army Air Forces (USAAF) nell'arcipelago delle Isole Marianne. L'aereo era uno dei quindici B-29 con l'ultima modifica \"Silverplate\", necessaria a sganciare ordigni atomici. L\"Enola Gay\" venne costruito dalla Glenn L. Martin Company nello stabilimento di Omaha, Nebraska, in quella che oggi \u00e8 la Offutt Air Force Base, e selezionato personalmente dal colonnello Paul Tibbets, comandante del 509\u00ba Gruppo Composito il 9 maggio 1945, quando era ancora sulla linea di assemblaggio, come il B-29 che avrebbe utilizzato per la missione dello sgancio della prima bomba atomica.\nL'aereo venne accettato dall'United States Army Air Forces (USAAF) il 18 maggio 1945 e assegnato all'equipaggio B-9 (capitano Paul Tibbets, comandante dell'aereo), che pilot\u00f2 l'aereo da Omaha alla base del 509\u00ba al Wendover Army Air Field, nello Utah, il 14 giugno 1945. Tredici giorni dopo lasci\u00f2 Wendover per Guam, dove venne modificata la stiva delle bombe, e prosegu\u00ec per Tinian il 6 luglio. Gli venne inizialmente assegnato il Victor Number 12, che venne in seguito cambiato in 82. Dopo aver compiuto otto missioni di addestramento e due di combattimento in luglio, l'aereo venne usato il 31 luglio in una prova della missione vera e propria, con una bomba tipo \"Little Boy\" da addestramento che venne sganciata al largo di Tinian.\nIl 5 agosto 1945, durante i preparativi per la prima missione atomica, Tibbets diede all'aereo il nome di sua madre, Enola Gay Tibbets (1893-1983, che portava quel nome da una eroina di un romanzo). Secondo Gordon Thomas e Max Morgan-Witts, il comandante regolarmente assegnato dell'aereo, Robert Lewis, era scontento di venire scavalcato da Tibbets per questa importante missione, e si infuri\u00f2 quando arriv\u00f2 davanti all'aereo la mattina del 6 agosto e lo vide dipinto con il nuovo nome. Lo stesso Tibbets, intervistato a Tinian alla fine di quel giorno da un corrispondente di guerra, confess\u00f2 di sentirsi un po' imbarazzato per aver associato il nome di sua madre a una missione cos\u00ec fatidica.\nLa missione su Hiroshima venne descritta come impeccabile dal punto di vista tattico, e l\"Enola Gay\" ritorn\u00f2 senza inconvenienti alla sua base di Tinian. Il primo bombardamento atomico venne seguito tre giorni dopo da quello di un altro B-29 (\"BOCKSCAR\"), pilotato dal maggiore Charles W. Sweeney, che sganci\u00f2 un secondo ordigno nucleare, denominato \"Fat Man\", su Nagasaki. La missione su Nagasaki, per contro, \u00e8 stata descritta come tatticamente errata; anche se raggiunse i suoi obiettivi, and\u00f2 incontro a diversi errori di esecuzione e \"Bockscar\" ebbe a malapena il carburante necessario per un atterraggio di emergenza a Okinawa.\nStoria successiva.\nIl 6 novembre 1945, Lewis riport\u00f2 l\"Enola Gay\" negli Stati Uniti, atterrando alla nuova base del 509\u00ba squadrone Roswell Army Air Field, New Mexico, l'8 novembre. Il 29 aprile 1946, l\"Enola Gay\" abbandon\u00f2 Roswell come parte dell'Operation Crossroads e vol\u00f2 a Kwajalein il 1\u00ba maggio. Non fu scelto per effettuare il test di sgancio all'Atollo di Bikini e abbandon\u00f2 Kwajalein il 1\u00ba luglio, il giorno stesso del test, e raggiunse il Fairfield-Suisun Army Air Field, California, il giorno seguente.\nLa decisione venne presa per preservare l'aereo e il 24 luglio 1946 fu spostato alla Davis-Monthan Air Force Base, Arizona, al fine di prepararlo per il deposito. Il 30 agosto la propriet\u00e0 del velivolo fu trasferita allo Smithsonian Institution e fu rimosso dall'inventario USAAF; da allora venne immagazzinato provvisoriamente in una serie di posizioni:\nLa ristrutturazione incominci\u00f2 definitivamente il 5 dicembre 1984 al Centro di Preservazione, Ristrutturazione e Deposito \"Paul E. Garber\" di Suitland.\nSviluppi recenti.\nL\"Enola Gay\" si trov\u00f2 al centro di una controversia allo Smithsonian Institution nel 1994, quando il museo mise in mostra la sua fusoliera come parte dell'esposizione che commemorava il cinquantenario del bombardamento atomico di Hiroshima. L'esposizione, \"The Crossroads: The End of World War II, the Atomic Bomb, and the Cold War\" venne preparata dal National Air and Space Museum dello Smithsonian e allestita attorno a una versione restaurata dell\"Enola Gay\".\nI critici, in particolare l'American Legion e la Air Force Association, accusarono che l'esposizione si concentrava troppo sulle vittime della bomba, invece che sui motivi che portarono al bombardamento o sulla discussione del ruolo che ebbe nel porre fine alla guerra. L'esposizione port\u00f2 all'attenzione nazionale molte durature questioni accademiche e politiche, legate a visioni retrospettive del bombardamento, e alla fine, dopo tentativi di rivedere l'esposizione in modo da soddisfare i vari gruppi in competizione, la stessa venne annullata il 30 gennaio 1995, anche se la fusoliera and\u00f2 comunque in mostra. Il 18 maggio 1998 la fusoliera venne restituita alla Garber Facility per il restauro finale.\nDa allora l'intero aereo \u00e8 stato restaurato per esposizioni statiche ed \u00e8 uno dei principali pezzi in mostra al National Air and Space Museum nei pressi dell'Aeroporto Internazionale di Washington-Dulles. Come conseguenza della controversia citata in precedenza, i pannelli informativi attorno all'aereo riportano solo gli stessi succinti dati tecnici comuni agli altri aerei presenti nel museo, senza discussione delle questioni controverse. L'aereo \u00e8 protetto con vari mezzi per impedire una ripetizione dei vandalismi che vennero tentati contro di esso la prima volta che venne messo in mostra.\nLe quattro eliche in alluminio, che vennero usate durante la missione di bombardamento per risparmiare peso, sono finite alla Texas A&amp;M University. Una di queste, ridotta a 3 metri, fornisce la spinta per la galleria del vento a bassa velocit\u00e0 Oran W. Nicks. Un motore elettrico da 1250 kVA fornisce una rotazione costante (900 RPM) e l'inclinazione delle pale dell'elica (passo) viene variata per controllare la velocit\u00e0 del vento (fino a 320 chilometri orari) nel tunnel.\nEquipaggio della missione.\nL'equipaggio dell\"Enola Gay\" nella missione del 6 agosto 1945 era composto da tredici persone:\nNella musica.\nIn musica ci sono svariati riferimenti a quest'aereo; le canzoni parlano della seconda guerra mondiale o fanno un gesto d'accusa nei confronti dello sganciamento della bomba atomica. Tra queste:"}
{"id": "703470", "revid": "37401", "url": "https://it.wikipedia.org/wiki?curid=703470", "title": "Gornalunga", "text": "Il Gornalunga \u00e8 un corso d'acqua della Sicilia orientale, affluente destro del Simeto. Nei tempi antichi era noto come \"Erykes\".\nPercorso.\nIl fiume nasce dal Monte Rossomanno (889 m s.l.m.), in provincia di Enna e dopo un percorso tortuoso di circa 81 km affluisce nel Simeto presso la contrada detta \"Reitano\", a circa 2 km dalla foce del fiume che riceve le sue acque, il quale sfocia nel Golfo di Catania. \u00c8 costeggiato dalla strada secondaria Catania-Reitano-Bivio Jannarello-Bivio Giumarra-Aidone.\nNel suo scorrere attraversa il territorio appartenente a tre ex province della Sicilia: \nEnna, Siracusa e Catania.\nStoria.\nFino alla met\u00e0 del XVII secolo il fiume Gornalunga sfociava, direttamente nel Golfo di Catania poco pi\u00f9 di 2 km a sud della foce del fiume Simeto, nella quale dal 1984 vi \u00e8 la Riserva naturale Oasi del Simeto, che comprende anche il \"Lago Gornalunga\", il quale \u00e8 formato dalle acque conferite dal Canale Benante.\nAllo scopo di creare una cospicua riserva idrica per l'irrigazione tra il 1963 e il 1972 la Cassa del Mezzogiorno finanzi\u00f2 la costruzione di uno sbarramento in terra battuta, che successivamente venne intitolato a don Luigi Sturzo e che diede vita al Lago di Ogliastro, in provincia di Enna."}
{"id": "703473", "revid": "1772325", "url": "https://it.wikipedia.org/wiki?curid=703473", "title": "Tiaso", "text": "Il t\u00ecaso (), era un'associazione di carattere prevalentemente religioso che nell'Antica Grecia celebrava il culto di un dio, specialmente quello di Dioniso con processioni, canti e danze generalmente sfrenate. Il termine indic\u00f2 anche una suddivisione delle fratrie, ma non \u00e8 noto se anche questa suddivisione avesse una connotazione religiosa.\nIl tiaso dionisiaco.\nIl t\u00ecaso era in origine, nella mitologia greca, il corteo al seguito di Dioniso, i cui membri pi\u00f9 significativi erano le Menadi, o figure demoniache, a met\u00e0 strada tra l'uomo e gli animali selvaggi, come i Sileni e i Satiri.\nPi\u00f9 in generale si and\u00f2 ad indicare con questo termine ogni aggregazione religiosa e di culto protetta dalla legge. In seguito, per estensione, il termine ha indicato raggruppamenti di persone molto eterogenei tra di loro.\nIl tiaso di Saffo.\nNell'isola di Lesbo la poetessa lirica Saffo fu sacerdotessa di un t\u00ecaso legato al culto di Afrodite. In questo luogo venivano mandate le ragazze di famiglie facoltose per essere istruite. L'educazione delle fanciulle era finalizzata al matrimonio, e quindi venivano insegnate doti come il canto, la danza, la ricerca della bellezza, la raffinatezza e l'amore.\nErano dunque frequenti rapporti di omoerotismo sia tra le allieve del t\u00ecaso sia tra le singole ragazze e Saffo. Questo rapporto di pederastia era tollerato, anzi incoraggiato nella societ\u00e0 della Grecia arcaica e in particolare nell'isola di Lesbo, in quanto si riteneva che fosse una fase propedeutica all'amore eterosessuale del matrimonio."}
{"id": "703474", "revid": "44638", "url": "https://it.wikipedia.org/wiki?curid=703474", "title": "Fiume Gornalunga", "text": ""}
{"id": "703478", "revid": "307923", "url": "https://it.wikipedia.org/wiki?curid=703478", "title": "Pietro Berti", "text": "Biografia.\nMedico Chirurgo Specialista in Medicina Interna e con un Master in Medicina Geriatrica\n\u00c8 stato Parlamentare Democristiano negli anno '90 ed ha ricoperto l'incarico di Capitano Reggente da ottobre 1998 ad aprile 1999, in coppia con Paolo Bollini.\nGi\u00e0 esponente di Alleanza Nazionale Sammarinese, \u00e8 ritornato nelle file del PDCS."}
{"id": "703485", "revid": "17351", "url": "https://it.wikipedia.org/wiki?curid=703485", "title": "North American NA-18", "text": ""}
{"id": "703487", "revid": "17351", "url": "https://it.wikipedia.org/wiki?curid=703487", "title": "NA-16", "text": ""}
{"id": "703490", "revid": "17351", "url": "https://it.wikipedia.org/wiki?curid=703490", "title": "NA-18", "text": ""}
{"id": "703492", "revid": "2065220", "url": "https://it.wikipedia.org/wiki?curid=703492", "title": "Pompeu Fabra", "text": "Josep Pla scrisse che \u201cFabra \u00e8 stato il catalano pi\u00f9 importante del nostro tempo perch\u00e9 \u00e8 l\u2019unico cittadino di questo paese, in questa epoca, che, essendosi riproposto d\u2019ottenere una determinata finalit\u00e0 pubblica e generale, l\u2019ha conseguita in modo esplicito ed indiscutibile\u201d\nBiografia.\nInfanzia.\nPompeu Fabra nacque nel 1868, in via Della Madre di Dio della Salute, 32, nel quartiere della Salute dell\u2019antico borgo di Gr\u00e0cia, e pi\u00f9 tardi ha abitato anche in via Gran de Gr\u00e0cia. Figlio di Josep Fabra i Roca e di Carolina Poch i Mart\u00ed, era il minore di 13 fratelli, di cui ne morirono ben 10. Quando aveva 5 anni, nel 1873, fu proclamata le Prima Repubblica nello Stato Spagnolo e suo padre, che era repubblicano, fu eletto sindaco del borgo. Bench\u00e9 la famiglia si fosse trasferita a Barcelona quando aveva 6 anni, egli ricord\u00f2 sempre la sua origine da Gr\u00e0cia.\nInizi fecondi e polemici.\nFabra inizi\u00f2 gli studi in ingegneria industriale, che progressivamente altern\u00f2 con una forte inclinazione autodidatta per la filologia. Nel 1891, la casa editrice \"L\u2019Aven\u00e7\" pubblic\u00f2 il suo \"Ensayo de gram\u00e1tica del\" \"catal\u00e0n moderno,\"\nnel quale, per la prima volta con metodologia scientifica, viene descritta la lingua parlata con un\u2019accurata trascrizione fonetica. Assieme a Joaquim Casas Carb\u00f2 e Jaume Mass\u00f2 i Torrents, Fabra inizi\u00f2 la seconda campagna linguistica della rivista \"L\u2019Aven\u00e7\"\";\" queste campagne furono i primi tentativi scientifici di sistematizzazione della lingua, tentativi che provocarono accese polemiche e costituirono l\u2019abbozzo della futura normativa.\nNel 1902, vinse per concorso la cattedra di chimica alla Scuola d\u2019Ingegneria di Bilbao, citt\u00e0 dove visse stabilmente fino al 1912. Malgrado l\u2019allontanamento dal paese, durante quegli anni egli intensific\u00f2 la sua dedizione alla filologia. Nel 1912 si trasfer\u00ec a Badalona, che era allora un villaggio di mare, molto appropriato per un uomo che aveva trovato il gusto di vivere lontano dalle grandi citt\u00e0. Era anche il posto ideale per Teresa, la figlia di mezzo, alla quale i medici avevano consigliato l\u2019aria ed i bagni di mare. Il Maestro vi stabil\u00ec la residenza fino al 1939, anno in cui part\u00ec per l\u2019esilio.\nNel 1906 partecip\u00f2 al \u201cI Congr\u00e8s Internacional de la Llengua Catalana\u201d, con la comunicazione \u201c\"Q\u00fcestions d\u2019ortografia catalana\"\u201d. Il suo prestigio intellettuale ne usc\u00ec enormemente rafforzato, fino al punto che Prat de la Riba lo chiam\u00f2 per dirigere un progetto di normativa linguistica del catalano. Allora torn\u00f2 in Catalogna, fu nominato fondatore della Sezione Filologica dell\u2019Institut d\u2019Estudis Catalans (IEC) ed occup\u00f2 una cattedra degli Estudis Universitaris Catalans.\nNel 1912 pubblic\u00f2 una \"Gram\u00e1tica de la lengua catalana\" ancora in spagnolo; un anno dopo fa conoscere le \"Normes ortogr\u00e0fiques\" (1913). Si tratta di una vasta riforma ortografica, promulgata dall\u2019Institut d\u2019Estudis Catalans, che, unitamente a ferventi adesioni, provoc\u00f2 anche una corrente contraria di opinione. Uno dei punti basici dell\u2019ortografia difesa da Fabra era il rispetto per la pronuncia dei dialetti e l\u2019etimologia delle parole. Nel 1917 il \"Diccionari ortogr\u00e0fic\" complet\u00f2 le \"Normes\" del 1913.\nUn insegnamento efficace.\nA partire del 1918, con la pubblicazione della \"Gram\u00e0tica catalana\", adottata in pratica come ufficiale, inizia un periodo che terminer\u00e0 nel 1931, con la pubblicazione del \"Diccionari General de la Llengua Catalana\". Dello stesso anno \u00e8 il \"Curs mitj\u00e0 de gram\u00e0tica catalana\", pensato specialmente per le scuole, e ripubblicato, nel 1968, con il titolo di \"Introducci\u00f3 a la gramatica\" \"catalana.\"\nLe \"Converses filol\u00f2giques\" (1924) nacquero dal desiderio ardente di Fabra di divulgare le sue riflessioni linguistiche. Sono articoli brevi che pongono e risolvono dubbi idiomatici molto frequenti. L\u2019anno seguente pubblic\u00f2 \"Les\" \"principals faltes de gram\u00e0tica\" (1925).\nSempre nel 1925 inizi\u00f2 a lavorare alla Deputazione di Barcellona, precisamente alla Sezione di Promozione, Istruzione Pubblica e Belle Arti.\nNel 1927 fu nominato professore di Prosodia Catalana all'Istituto del Teatro.\nA partire dagli inizi degli anni \u201930, Fabra insegn\u00f2 in alcune localit\u00e1 delle contee di Girona. La conoscenza con Monsignor Ignasi Enric Jord\u00e0 (1886- 1977), insegnante di catalano all\u2019Istituto Magistrale di Gerona, lo port\u00f2 a fare conferenze e ad impartire lezioni di grammatica catalana in questo istituto.\nMerita una menzione speciale il Corso di Grammatica catalana, nell\u2019estate del 1931, a Santa Coloma di Farners. Il testo d\u2019introduzione del bollettino d\u2019iscrizione della commissione organizzatrice dice: \u201cDavanti al gran interesse che ha risvegliato in tutta Catalonia l\u2019insegnamento del catalano, Santa Coloma non pu\u00f2 restare indietro, per questo fine abbiamo organizzato un corso di grammatica catalana\u201d. Fortunatamente, abbiamo una fotografia della conclusione del corso, che illustra il successo dell\u2019annuncio. In questa fotografia appaiono anche, tra gli altri, Joan Vinyoli e Fabra stesso.\nConsolidamento di un compito.\nNell\u2019anno 1932, Fabra ricevette direttamente, in ragione del suo prestigio, la cattedra di lingua catalana dell\u2019Universit\u00e0 di Barcellona. Con lui entrava ufficialmente la lingua catalana, per la prima volta nella storia.\nNel 1933, Fabra divent\u00f3 presidente del patronato della nuova Universit\u00e0 Autonoma di Catalognas, da poco creata.\nIl dizionario del 1932, gi\u00e0 ricordato, e conosciuto popolarmente come il \"Diccionari Fabra\" o \"El Pompeu\", fu pensato come lo sbozzo (\u201ccanovaccio\u201d) di un futuro dizionario ufficiale dell\u2019Institut d\u2019Estudis Catalans. I criteri che hanno presieduto alla redazione del dizionario possono riassumersi cos\u00ec:\nGli ultimi anni.\nPompeu Fabra attravers\u00f2 la frontiera franco-spagnola il 31 gennaio 1939, cinque giorni dopo che le truppe del generale Franco erano entrate a Barcellona. Dopo di che visse un lungo pellegrinaggio, con soggiorni a Parigi, Montpellier, Perpignano, e, infine, a Prada de Conflent, al numero 15 della via dei Marxants . Tra il 14 settembre e il 22 gennaio 1948, fu consigliere del Governo in esilio.\nNegli ultima anni della sua vita, malgrado le condizioni avverse, continu\u00f2 a lavorare e termin\u00f2 una nuova \"Gram\u00e0tica Catalana\", pubblicata postuma da Joan Coromines.\nNel 1947 venne diagnosticato un tumore a sua figlia Teresa, fatto che lo sconvolse, gli fece prendere coscienza della sua et\u00e0 e cominci\u00f2 a pensare sovente alla morte. Cos\u00ec tanto che il 27 novembre 1947 and\u00f2 ad Andorra a fare testamento. La morte di sua figlia colp\u00ed moltissimo Pompeu Fabra, che stava per compiere 80 anni. Le parole di Joan Alavedra al funerale della figlia raccolgono il sentimento della comunit\u00e0 dei catalani in esilio, che stavano preparando una celebrazione per l\u2019ottantesimo compleanno del filologo, tramutata in dolore per la perdita familiare (13).\nMalgrado tutto, la comunit\u00e0 catalana in esilio celebr\u00f2 il suo 80\u00ba compleanno, gli regal\u00f2 una medaglia d\u2019oro ed un busto modellato dallo scultore Joan Rebull.\nMor\u00ec nella sua residenza di Prada il 25 dicembre 1948.\nPompeu Fabra a Tarragona.\nFabra fece sette visite alla citt\u00e0 di Tarragona tra il 1922 ed il 1933.\nLa prima fu il 24 maggio 1922 per assistere all\u2019esame degli alunni delle classi di catalano, classi sovvenzionate dall\u2019Associazione Protettrice dell\u2019Insegnamento del Catalano.\nLa seconda visita, otto anni dopo, fu solo di passaggio. La terza visita , il 17 luglio 1931, fu per pronunciare la conferenza \u201cL\u2019insegnamento della lingua catalana\u201d agli ispettori dell\u2019insegnamento elementare. Era stata proclamata la Repubblica ed il \u201cdecreto di Bilinguismo\u201d e Fabra era stato nominato ispettore per l\u2019insegnamento del catalano negli Istituti Magistrali. Tra le personalit\u00e0 che l\u2019accompagnarono, c\u2019era anche il sindaco della citt\u00e0, Pere Lloret.\nQuattro mesi dopo, Fabra torna per pronunciare un\u2019altra volta una conferenza, \u201cIl catalano, lingua dell\u2019insegnamento\u201d, come presidente dell\u2019Associazione Palestra, entit\u00e0 patriottica fondata nel 1930, che apriva una delegazione a Tarragona. Il presidente della delegazione e presentatore della cerimonia fu Joan Antonio i Gu\u00e0rdias. Il filo conduttore della conferenza espresse l\u2019idea che lo Statuto di Autonomia non sarebbe stato sufficiente per normalizzare la lingua, bens\u00ec c\u2019era bisogno inoltre dell'impegno dei catalani.\nIl 3 dicembre 1932 visit\u00f2 l\u2019Istituto Magistrale per prendere in considerazione le richieste degli alunni, che volevano che le materie d\u2019insegnamento fossero spiegate in catalano.\nLa sesta visita ha luogo il 20 gennaio 1932. Pronunci\u00f2 due conferenze, una per gli alunni della Scuola Normale e l\u2019altra all\u2019Ateneo, questa ultima con il titolo \u201cLa lingua catalana ed il patriottismo\u201d.\nLa settima ed ultima visita si svolge il 22 maggio 1933. Bench\u00e9 Fabra fosse diretto a Poblet, per assistere alla commemorazione del primo centenario della Rinascenza Catalana, si ferm\u00f2 anche a Tarragona per partecipare ad una riunione della giunta della delegazione della Palestra.\nLa presenza di Fabra a Tarragona continua ancora oggi, con la celebrazione dei Colloqui Internazionali organizzati dall\u2019Universit\u00e0 Rovira e Virgili, nella quale si trovano professori specialisti della sua figura e della sua opera.\nDirigente sportivo.\nFabra fu legato tutta la vita a quello che si chiamava \u201cescursionismo scientifico\u201d e fu socio del Centro Escursionista di Catalogna a partire dal 1891. Fece senza sosta escursioni per studiare la geografia catalana ed anche soggiorni in accampamenti estivi ai Pirenei, con ascensioni ai picchi pi\u00f9 notevoli. Fu eletto presidente dell\u2019Associazione \u201cLawn Tennis\u201d, (oggi Federazione Catalana di Tennis) e poi fu, nell\u2019anno 1933, primo presidente dell\u2019Unione catalana delle Federazioni Sportive. Inoltre, fece parte della sezione di tennis del FC Barcelona. Fabra considerava lo sport indispensabile per la formazione della persona e lo sviluppo della nazione. Aveva l\u2019abitudine di giocare a tennis sui terreni della fabbrica Cros, a Badalona, con sua figlia Carola.\nIn un documentario, egli parla sopra l\u2019importanza del tennis in Catalogna, e dice che \u201cil tennis ha oggi in Catalogna molta importanza. La nostra terra \u00e8 uno dei vivai principali della Penisola. Gli altri sono a Madrid, nei Paesi Baschi, a Huelva ed ora si inizia a crearli in altre citt\u00e0. Il tennis in Catalogna ha raggiunto un grado notevole d\u2019importanza e di prestigio, non solo per l\u2019accresciuto numero di gente che lo gioca, bens\u00ec per la qualit\u00e0 eccellente di molti giocatori, qualit\u00e0 che supera quella dei migliori di altre localit\u00e0 menzionate.\nPer tanto, con la presidenza dell\u2019Unione Catalana delle Federazioni Sportive, Fabra divenne il massimo dirigente dello sport catalano durante gli anni della Repubblica, fino a che cess\u00f2 la sua attivit\u00e0 con lo scoppio della Guerra Civile.\nOpere complete.\nLe \"Opere complete\" di Pompeo Fabra sono il risultato di un progetto di ricerca del Governo di Catalogna, l\u2019Istituto di Studi Catalani ed il Governo delle Isole Baleari, frutto di un accordo di collaborazione firmato nel 2002. I nove volumi, che compongono le \"Opere,\" raccolgono dalla bibliografia essenziale di Fabra fino a scritti ignorati e compresi inediti. Ne sono un esempio gli appunti presi da alcuni suoi alunni in conferenze e corsi, che rivelano contenuti che non appaiono nelle opere del linguista, oppure idee grammaticali in embrione, che posteriormente furono esposte nelle sue opere.\nIl primo volume include le tre prime grammatiche, del 1891, 1898 e 1912; il secondo, le cinque grammatiche pubblicate tra il 1918 ed il 1946 e diversi corsi orali; il terzo, la grammatica francese del 1919 e quella inglese del 1924, assieme ad una serie di articoli tecnici pubblicati tra il 1887 ed il 1926; il quarto volume contiene l\u2019opera ortografica di Fabra (\"Trattato d\u2019ortografia\" del 1904, le \"Norme ortografiche\" del 1913 ed il \"Dizionario\" \"ortografico\" degli anni 1917-1937) ed i manuali linguistici pubblicati dall'Editoriale Barcino. Il quinto volume contiene il \"Dizionario generale della\" \"lingua catalana\" del 1932; il sesto, le grammatiche degli anni 1918-1933, la grammatica catalana del 1946 e la grammatica postuma del 1956, oltre alle traduzioni teatrali; il settimo contiene le \"Conversazioni filologiche\"; l\u2019ottavo, l\u2019Epistolario di Fabra ed il \"Corso di lingua catalana per corrispondenza\", ed il nono ed ultimo include testi e materiali di Fabra trovati in differenti pubblicazioni, una cronologia generale della sua vita ed opera ed una bibliografia sull\u2019opera e la figura di Fabra.\nA partire dal marzo 2018, tutta la sua opera si trova digitalizzata e si pu\u00f2 consultare in linea nel Portal Pompeu Fabra.\nPatrimonio letterario.\nMentre abitava a Bilbao, dove aveva traslocato nel 1902, lavor\u00f2 alla Grammatica della lingua catalana (1912). Quando si trasfer\u00ec a Badalona, l\u2019Istituto di Studi Catalani promulg\u00f2 le Norme ortografiche (1913), principalmente opera sua, norme che presentano la parte essenziale delle regole di ortografia difese dal gruppo de L\u2019Aven\u00e7 e che furono la base per la formazione del Dizionario ortografico, compilato sotto la sua direzione (1917). Nel 1918, mentre stava ancora a Badalona, Fabra pubblic\u00f2, per incarico dell\u2019Istituto di Studi Catalani (che la adott\u00f2 come ufficiale) la Grammatica catalana. Egli stesso redasse, durante il periodo di Badalona, il conosciuto Curs mitj\u00e0 de gram\u00e0tica catalana, pubblicato dall\u2019Associazione Protettrice dell\u2019insegnamento catalano (1918).\nDurante il periodo di Badalona, Fabra elabor\u00f2 la sua opera pi\u00f9 importante e conosciuta: il Diccionari General de la Llengua Catalana. In questo dizionario si riconoscono alcuni lemmi dialettali, chiaramente originari di Badalona (\u201cbadiu\u201d, \u201cmicaco\u201d). Per questo motivo, Fabra \u00e8 chiamato figlio adottivo di Badalona e ha ricevuto in omaggio la Medaglia della citt\u00e0, istituita dal Comune come massimo riconoscimento ai cittadini figli o vicini della citt\u00e0 che, con i loro atti, il loro talento e le loro virt\u00f9 civiche, abbiano contribuito ad onorarla e ad elevarla.\nNell\u2019anno 1939 lasci\u00f2 Badalona e pass\u00f2 l\u2019estate nella casa di Sant Feliu de Codines, da dove part\u00ec per l\u2019esilio in Francia. Visse a Parigi, Montpellier, Perpignano e, infine, si stabil\u00ec a Prada de Conflent, dove mor\u00ec e fu sepolto nel 1948. Durante il periodo finale della sua vita, continu\u00f2 il lavoro filologico e fu pubblicata, dopo la sua morte, nel 1956 la Grammatica Catalana."}
{"id": "703494", "revid": "124069224", "url": "https://it.wikipedia.org/wiki?curid=703494", "title": "Estrazione dell'olio di oliva", "text": "L'estrazione dell'olio d'oliva \u00e8 un processo industriale di trasformazione agroalimentare, che ha per scopo l'estrazione dell'olio dalle drupe dell'olivo.\nTale trasformazione, attuata in una struttura detta oleificio, avviene in due fasi fondamentali: la macinazione della polpa e la successiva separazione della frazione oleosa dagli altri componenti solidi e liquidi.\nPrincipi fondamentali.\nL'olio d'oliva propriamente detto \u00e8 contenuto nei lipovacuoli delle cellule del mesocarpo (\"polpa\"). Il processo prevede, pertanto, l'estrazione della fase liquida dalle cellule, la separazione dalle frazioni solide e la separazione della frazione lipidica (oleosa) da quella acquosa.\nGli oli \"vergini\" si distinguono nettamente dagli altri oli per due prerogative: la materia prima, rappresentata dalla polpa delle olive, e il metodo d'estrazione, rappresentato da processi di natura esclusivamente meccanica. L'estrazione degli oli vergini impiega esclusivamente l'urto, la pressione, la centrifugazione, la decantazione, la filtrazione, la tensione superficiale, il trattamento meccanico delle emulsioni. \u00c8 ammesso il ricorso al riscaldamento con temperature moderatamente alte al fine di incrementare la resa in olio.\nLe altre tecniche prevedono l'impiego di metodi fisici e chimici. Va per\u00f2 detto che la normativa e gli standard di qualit\u00e0 impongono l'impiego esclusivo di metodi meccanici. L'olio ottenuto con il ricorso a metodi chimici e fisico-chimici \u00e8 pertanto identificato con tipologie merceologiche differenti e distinte dal \"vergine\". Nel caso degli oli ottenuti dalle olive, i metodi fisici e chimici sono processi secondari attuati in impianti distinti, per rettificare oli vergini non commestibili o per estrarre la frazione lipidica dal seme.\nFasi del processo.\nLe linee di lavorazione nell'estrazione meccanica differiscono per i metodi usati nelle singole fasi, pertanto esistono tipologie d'impianto differenti. Oltre che per le caratteristiche tecniche gli impianti differiscono in modo marcato per la capacit\u00e0 di lavoro, il livello di meccanizzazione, l'organizzazione del lavoro, la resa qualitativa e quantitativa, i costi di produzione. Quasi tutti gli impianti prevedono la successione di cinque fasi fondamentali:\nOperazioni preliminari.\nPrima dell'estrazione vera e propria le olive devono essere preparate con le operazioni preliminari. Si tratta di operazioni intercalate fra la raccolta e la molitura effettuate nel settore iniziale dell'oleificio.\nPesatura.\nViene effettuata nell'oleificio all'atto del conferimento. La struttura della filiera in Italia, costituita per lo pi\u00f9 da piccole aziende olivicole che conferiscono il prodotto in oleifici sociali o che operano in conto terzi, fa s\u00ec che i quantitativi conferiti siano generalmente di modeste quantit\u00e0. La pesatura pertanto \u00e8 effettuata dopo lo scarico dal mezzo di trasporto in cassette, bins o sacchi.\nStoccaggio.\nCon piccole partite raccolte integralmente a mano questa fase si svolge in parte nell'azienda olivicola allo scopo di raggiungere il quantitativo sufficiente da conferire per un ciclo di lavorazione. Con grandi partite, in genere ottenute con sistemi di meccanizzazione, le olive raccolte vengono direttamente conferite all'oleificio e stoccate in un'area o locale separati (l'olivaio) oppure direttamente in uno spazio antistante la linea di lavorazione. In passato si stoccavano le olive in sacchi di juta, attualmente si usano le cassette forate o i \"bin\" nel caso di sistemi palettizzati, riducendo quanto pi\u00f9 \u00e8 possibile gli strati per migliorare l'aerazione delle olive e prevenire le fermentazioni.\nLa qualit\u00e0 del prodotto finale dipende dalle operazioni finali in subordine allo stato di conservazione delle olive e ai tempi d'attesa. La conservazione in grandi cumuli, con insufficiente aerazione della massa di olive, e tempi d'attesa dell'ordine di diversi giorni determinano l'insorgenza di processi di fermentazione delle olive che si traducono una peggiore qualit\u00e0 dell'olio. Il fenomeno si accentua nel caso di olive che hanno subito traumi in fase di raccolta o per attacchi da parte della mosca olearia. Gli orientamenti attuali sono i seguenti:\nLavaggio.\nIl lavaggio si effettua mediante immersione delle olive in una vasca d'acqua o, nei moderni impianti, in apposite lavatrici che mantengono una movimentazione forzata dell'acqua per migliorare il risultato dell'operazione. Allo scopo di ottenere un olio di qualit\u00e0, in questa fase, \u00e8 anche importante che l'acqua impiegata sia pulita ricambiandola frequentemente. Al termine dell'operazione le olive subiscono un'asciugatura per semplice sgrondo dell'acqua di lavaggio.\nMolitura.\nLa molitura consiste nella prima fase di estrazione vera e propria. Le olive sono sottoposte ad azioni meccaniche che provocano la rottura della parete cellulare e delle membrane con la conseguente fuoriuscita dei succhi cellulari e dell'olio. Questa azione \u00e8 affidata allo sfregamento dei frammenti del nocciolo sulle polpe oppure all'urto di dispositivi meccanici in rotazione ad alta velocit\u00e0 nella massa delle polpe. Il prodotto ottenuto da questa fase nella maggior parte degli impianti \u00e8 la \"pasta d'olio\", una massa semifluida composta da una frazione solida (frammenti di noccioli, bucce e polpa) e una liquida (emulsione di acqua e olio).\nI sistemi utilizzati sono fondamentalmente di due tipi.\nMolitura classica.\nLa molazza \u00e8 lo strumento tradizionalmente usato, derivato concettualmente dalle antiche macine in pietra: l'azione meccanica \u00e8 esercitata dalla rotazione di una o pi\u00f9 grandi ruote in pietra (generalmente in granito) sulla massa in lavorazione. Contrariamente a quanto si possa pensare, la fuoriuscita dei succhi non \u00e8 causata dallo schiacciamento, bens\u00ec dall'azione di sfregamento degli spigoli taglienti dei frammenti di nocciolo sulla polpa delle olive. La funzione della ruota pertanto \u00e8 quella di frantumare i noccioli in dimensioni adatte allo scopo e rimescolare la massa in lavorazione.\nIn passato la molazza era costituita da una sola ruota azionata per mezzo di un braccio da un asino o da un cavallo, pertanto aveva un notevole volume d'ingombro per consentire il movimento circolare dell'animale. La molazza attuale \u00e8 azionata da un motore di 5-12\u00a0kW ed \u00e8 di dimensioni pi\u00f9 contenute, con un ingombro spaziale di 9\u201312 m2.\nSi compone di una vasca con fondo in granito o in acciaio e bordi rialzati in acciaio e di un sistema a 2-6 ruote ad asse orizzontale in pietra granitoide, disposte a coppie a distanze diverse rispetto all'asse verticale della vasca. Lo scalzo delle ruote \u00e8 sollevato di alcuni millimetri rispetto al fondo della vasca ed \u00e8 regolabile in modo da ottenere frammenti di nocciolo di dimensione adeguata. In genere la regolazione dello scalzo \u00e8 impostata secondo le caratteristiche dei noccioli della variet\u00e0 d'olivo prevalente nella zona dell'oleificio. La molazza \u00e8 infine fornita di lame che hanno lo scopo di rimuovere la pasta che aderisce alla ruote e migliorare il rimescolamento spingendo la pasta sotto lo scalzo.\nLa lavorazione con la molazza avviene con una lenta rotazione (12-15 giri al minuto per un tempo complessivo variabile dai 20 ai 40 minuti). La quantit\u00e0 di olive lavorate in un ciclo \u00e8 di 2,5-3 quintali in modo da ottenere un quantitativo di pasta sufficiente ad effettuare il carico di una pressa idraulica nella fase d'estrazione. Questa esigenza viene meno nel caso di impianti che utilizzano altri sistemi d'estrazione e in generale la capacit\u00e0 di lavoro \u00e8 progettata in modo da integrare la molazza in un impianto d'estrazione a ciclo continuo.\nFrangitura.\nIl frangitore a martelli \u00e8 lo strumento preferito nei moderni impianti a ciclo continuo perch\u00e9 s'integra perfettamente con le esigenze di automazione dell'impianto. Il carico \u00e8 effettuato meccanicamente dall'alto, con elevatori a nastro che prelevano le olive in uscita dalla lavatrice; lo scarico avviene dal basso, sempre meccanicamente, con il riversamento della pasta d'olio nelle gramolatrici.\nUn frangitore a martelli \u00e8 composto da una serie di dischi ruotanti dotati di spigoli vivi (martelli) con una velocit\u00e0 di rotazione di 1200-3000 giri al minuto, azionata da motori di 10-40\u00a0kW di potenza.\nCon questo sistema la rottura della polpa \u00e8 causata dagli urti dei dispositivi ruotanti ad alta velocit\u00e0 e solo in parte dall'azione meccanica dei frammenti di nocciolo. La lavorazione si svolge in tempi brevissimi, nell'ordine dei secondi, e si presta ad un funzionamento a ciclo continuo con carico e scarico automatizzato. Lo spazio d'ingombro \u00e8 dell'ordine di pochi metri quadri.\nComparazione.\nEntrambi i sistemi presentano vantaggi e svantaggi. Sotto l'aspetto qualitativo di base (acidit\u00e0, numero di perossidi, ecc.) i due processi tendono ad equivalersi, ma si possono avere marcate influenze sulle caratteristiche organolettiche. Il motivo risiede nel fatto che durante la frangitura, con la rottura delle pareti delle cellule, si attivano gli enzimi, presenti sia nella polpa sia nel seme, che agiscono sui componenti chimici dell'olio. I differenti enzimi, nel complesso, hanno una duplice azione: una, di carattere positivo, consiste nell'estrazione delle sostanze volatili che sono responsabili dell'aroma, che conferisce il caratteristico e complesso gusto di \"fruttato\"; l'altra, di carattere negativo, consiste nell'ossidazione, a carico dei glucidi e, soprattutto, dei lipidi, con conseguente scadimento qualitativo e organolettico dell'olio. La definizione del rapporto fra i due fenomeni \u00e8 piuttosto complessa, in quanto determinata dalle condizioni in cui si svolge la frangitura (durata della molazzatura, grado di frantumazione dei noccioli, velocit\u00e0 di rotazione del frangitore), dalle caratteristiche della materia prima (propriet\u00e0 della cultivar, qualit\u00e0 delle drupe, ecc.), dai trattamenti successivi (gramolatura ed estrazione). Fondamentali, per le caratteristiche organolettiche, sono l'estrazione enzimatica dei componenti volatili e dei polifenoli e il rilascio della clorofilla dalle cellule della buccia.\nLa molitura classica comporta un basso grado di emulsionamento perci\u00f2 permette di ottenere rese qualitative e quantitative pi\u00f9 elevate. In realt\u00e0 la resa \u00e8 virtualmente pi\u00f9 alta con l'uso del frangitore a martelli, ma il risultato \u00e8 condizionato dalla velocit\u00e0 di rotazione dei dischi e dai parametri (durata e temperatura) adottati nella successiva gramolatura. La qualit\u00e0 inoltre \u00e8 migliorata da una valutazione organolettica mediamente pi\u00f9 alta e da un gusto meno piccante e meno amaro perch\u00e9 il tenore in polifenoli risulta mediamente leggermente pi\u00f9 basso. L'ossidazione della pasta d'olio per effetto dell'esposizione all'aria \u00e8 un fenomeno negativo e pu\u00f2 avere un'incidenza rilevante secondo il metodo d'estrazione usato, tuttavia la qualit\u00e0 del prodotto \u00e8 potenzialmente alta, in quanto tende a prevalere l'azione positiva degli enzimi che producono il fruttato, purch\u00e9 siano rispettati alcuni requisiti operativi.\nL'azione violenta della frangitura provoca un grado di emulsionamento spinto fra acqua e olio, pertanto offre rese quantitative pi\u00f9 basse in assenza di gramolatura. La qualit\u00e0 del prodotto dipende in sostanza dalla temperatura adottata nella successiva gramolatura, rendendo necessario un compromesso fra resa del processo e qualit\u00e0. I modelli pi\u00f9 recenti, che operano con dispositivi a disco o a coltelli e a velocit\u00e0 pi\u00f9 basse, hanno tuttavia un impatto minore sulla qualit\u00e0.\nIl principale difetto, attribuito alla frangitura, \u00e8 il grado di estrazione dei polifenoli pi\u00f9 spinto: i polifenoli sono responsabili del gusto piccante e del retrogusto amaro. Queste propriet\u00e0 organolettiche, se particolarmente intense, non sono gradite alla maggior parte dei consumatori e tendono ad accentuarsi con la lavorazione di cultivar che hanno di per s\u00e9 un alto tenore in polifenoli; per contro, la frangitura a martelli consente di ottenere un olio mediamente pi\u00f9 ricco in clorofilla e pi\u00f9 stabile in fase di conservazione. I vantaggi consistono nella notevole capacit\u00e0 oraria di lavoro, nella integrale automazione del processo, nella perfetta integrazione in un impianto a ciclo continuo.\nIn definitiva il sistema classico si presta per valorizzare cultivar che hanno potenzialit\u00e0 di pregio, ottenendo oli di altissima qualit\u00e0 il cui prezzo \u00e8 in grado di remunerare i maggiori costi della lavorazione. Il sistema della frangitura \u00e8 pi\u00f9 adatto per la produzione di oli di qualit\u00e0 leggermente inferiore, per valorizzare cultivar potenzialmente meno pregiate e per filiere basate sulla lavorazione in conto terzi.\nGramolatura.\nLa gramolatura, o gramolazione, \u00e8 un'operazione che segue la frangitura che \u00e8 un processo produttivo importante ed ha lo scopo di rompere l'emulsione fra acqua e olio e far confluire le micelle d'olio in gocce pi\u00f9 grandi che tendono a separarsi spontaneamente dall'acqua. Si effettua in macchine dette \"gramole\" o \"gramolatrici\".\nLa gramola \u00e8 in sostanza una vasca in acciaio in cui ruotano pale elicoidali che, ruotando ad una velocit\u00e0 di 20-30 giri al minuto, mantengono in lento rimescolamento la pasta d'olio (flottazione). L'azione del rimescolamento rompe l'emulsione migliorando poi la resa in mosto d'olio nella successiva fase d'estrazione. Le attuali tipologie costruttive comprendono pi\u00f9 gramole disposte in serie (in questo caso spesso sovrapposte per limitare lo spazio d'ingombro) oppure in parallelo e caricate meccanicamente, mediante sistema idraulico, con la pasta d'olio uscita dal frangitore o dalla molazza. Esiste inoltre una tipologia detta \"gramola-dosatrice\" fornita di un sistema di distribuzione della pasta d'olio sui diaframmi filtranti utilizzati nell'estrazione per pressione. La macchina \u00e8 infine provvista di un sistema di riscaldamento costituito dal passaggio di acqua calda in un'intercapedine esterna.\nI parametri tecnici di riferimento sono la temperatura e la durata dell'operazione. La temperatura \u00e8 fondamentale per la resa nella successiva estrazione ed \u00e8 strettamente correlata alla stabilit\u00e0 dell'emulsione acqua-olio. Con un basso grado di emulsionamento la gramolatura non \u00e8 necessaria oppure si pu\u00f2 svolgere a temperature di poco superiori a quella ambientale (da 22-24\u00a0\u00b0C a 27\u00a0\u00b0C); in questo caso si parla di gramolatura o estrazione \"a freddo\". Con emulsioni pi\u00f9 stabili \u00e8 necessario procedere ad un riscaldamento pi\u00f9 spinto della pasta, con temperature superiori ai 27\u00a0\u00b0C e inferiori a 30\u00a0\u00b0C. Il limite di 30\u00a0\u00b0C \u00e8 considerato il punto critico: la resa dell'estrazione aumenta con la temperatura della gramolatura, ma raggiunto questo livello termico, la pasta subisce un decadimento qualitativo. Per questo motivo, il riscaldamento non deve raggiungere la soglia dei 30\u00a0\u00b0C, quando si produce un olio vergine destinato al consumo diretto, mentre per gli oli vergini lampanti, destinati alla rettificazione, si effettua una gramolatura a temperature superiori ai 30\u00a0\u00b0C allo scopo di incrementare la resa quantitativa.\nLa gramolatura ha una durata in media di 20-40 minuti e non superiore ai 60 minuti. Il prolungamento dell'operazione non ha alcun effetto sulla resa in olio, pertanto \u00e8 da evitare in quanto prolungherebbe il contatto della pasta d'olio con l'aria determinando una maggiore ossidazione. La gramolatura va perci\u00f2 interrotta quando la pasta d'olio cessa di macchiare le mani e si presenta untuosa al tatto. I moderni impianti hanno sistemi automatizzati per il controllo della fase.\nQuesta fase \u00e8 di notevole importanza per determinare il congruo compromesso fra resa quantitativa in olio e qualit\u00e0: il riscaldamento aumenta l'efficacia della gramolatura permettendo l'innalzamento della resa in olio, tuttavia influisce negativamente sulla qualit\u00e0 dell'olio:\nPer oli di alta qualit\u00e0 la gramolatura si svolge a freddo oppure riscaldando moderatamente la pasta d'olio fino ad una temperatura di 27-28\u00a0\u00b0C. Una resa superiore si pu\u00f2 ottenere riscaldando la pasta fino a 29-30\u00a0\u00b0C penalizzando leggermente la qualit\u00e0, mentre \u00e8 assolutamente sconsigliato il raggiungimento o il superamento dei 30\u00a0\u00b0C. Il Regolamento dell'Unione Europea n. 29 del 2012 consente la dicitura in etichetta delle locuzioni \"a freddo\" (in riferimento ai processi d'estrazione) solo se i processi si sono svolti ad una temperatura inferiore a 27\u00a0\u00b0C.\nL'efficacia della gramolatura dipende inoltre dal metodo utilizzato per la molitura. La molazzatura crea un basso grado di emulsionamento pertanto \u00e8 sufficiente la gramolatura a freddo per ottenere una buona resa in olio. La frangitura, per effetto dell'elevata velocit\u00e0 di rotazione dei martelli, crea invece un'emulsione pi\u00f9 stabile che necessita di un moderato riscaldamento della pasta fino a 28-29\u00a0\u00b0C per ottenere rese accettabili. .\nEstrazione dell'olio.\nConsiste nella separazione del mosto d'olio dalla sansa, la frazione solida costituita dai frammenti di nocciolo, dalle buccette e da frammenti di polpa. L'estrazione \u00e8 attuata con sistemi alternativi che sfruttano principi meccanici concettualmente differenti. In ragione di queste differenze il mosto d'olio e la sansa hanno caratteristiche differenti secondo il metodo d'estrazione impiegato, ma vanno messe in evidenza anche profonde differenze nell'impianto, nella qualit\u00e0 del prodotto, nell'organizzazione del lavoro e nella stessa gestione. I metodi d'estrazione si riconducono a tre tipi fondamentali.\nEstrazione per pressione.\nSi tratta del metodo classico, che separa il mosto d'olio dalle sanse attraverso una filtrazione per effetto di una pressione. La pressione si attua in una pressa idraulica aperta disponendo la pasta d'olio su strati sottili alternati a diaframmi filtranti in una torre carrellata. Il dispositivo utilizzato per la costruzione della pila consiste in un piatto circolare in acciaio con sponde leggermente rialzate e sagomate, carrellato per la movimentazione. Al centro del piatto \u00e8 inserito un cilindro forato (detto \"foratina\") che ha lo scopo di mantenere la pila in verticale e favorire il deflusso del mosto d'olio anche lungo l'asse centrale della pila.\nLa costruzione della pila avviene secondo un ordine standard: il diaframma filtrante \u00e8 costituito da un disco in fibra sintetica forato al centro in modo da essere infilato lungo la foratina. Sul primo diaframma, adagiato sul fondo del piatto, si dispone uno strato di pasta d'oliva spesso 3\u00a0cm, si sovrappone un secondo diaframma e un secondo strato di pasta e cos\u00ec via. Ogni tre strati di pasta si sovrappone un diaframma senza pasta e un disco d'acciaio allo scopo di distribuire uniformemente la pressione. Complessivamente si costruisce una pila composta dalla sovrapposizione di 60 diaframmi alternati a 60 strati di pasta, 20 dischi d'acciaio e 20 diaframmi senza pasta. Il quantitativo di pasta impiegato corrisponde ad una partita di olive molite con la molazza (2,5-3 quintali). L'intera operazione di carico di una pressa si effettuava a mano, ma attualmente si utilizzano apposite dosatrici, spesso integrate con la gramola. A questo punto la torre viene inserita nella pressa e sottoposta a pressioni medie dell'ordine di 400 atm. Per effetto della pressione il mosto d'olio si separa dalla frazione solida e dal sistema drenante fluisce lungo l'esterno e lungo la foratina e viene raccolto sul piatto. Terminata l'estrazione, la pila viene smontata e dai diaframmi viene rimossa la sansa utilizzando apposite macchine.\nI diaframmi filtranti sono spesso chiamati \"fiscoli\". In realt\u00e0 il fiscolo \u00e8 un doppio disco filtrante saldato ai margini e forato al centro realizzato in fibra di cocco. La pasta d'olio si disponeva all'interno del fiscolo. Questo sistema presentava molteplici svantaggi. L'operazione di carico e scarico era alquanto onerosa, ma soprattutto il difetto principale era la difficolt\u00e0 di pulizia dei fiscoli: le fibre trattenevano sempre residui di pasta che alterandosi facilmente per azione di muffe e dell'ossidazione conferivano all'olio sapori sgradevoli (\"sapore di fiscolo\"). Per esigenze organizzative e per migliorare gli standard di qualit\u00e0 i fiscoli sono stati del tutto abbandonati e sostituiti dai diaframmi circolari in fibra sintetica.\nI vantaggi dell'estrazione per pressione sono i seguenti\nGli svantaggi sono i seguenti\nEstrazione per centrifugazione.\nSi tratta di un metodo di larga diffusione perch\u00e9 permette di superare i molteplici svantaggi associati all'estrazione per pressione. La pasta d'olio \u00e8 sottoposta ad una centrifugazione in un tamburo conico ruotante ad asse orizzontale (detto comunemente \"decanter\"). La centrifugazione opera in genere ad una velocit\u00e0 di rotazione di 3000-3500 giri al minuto. Per effetto del differente peso specifico la centrifugazione separa 2 o 3 fasi. Secondo le specifiche tecniche si distinguono tre tipi fondamentali di decanter.\nIl decanter \"a 3 fasi\" \u00e8 la tipologia pi\u00f9 vecchia e presenta diversi svantaggi. La centrifugazione separa tre frazioni: \nQuesto sistema richiede la preventiva diluizione della pasta d'olio con acqua. In sostanza presenta difetti considerevoli perch\u00e9 consuma elevati quantitativi d'acqua e produce elevati quantitativi di acque di vegetazione. L'acqua ha inoltre un'azione di lavaggio della pasta che porta all'estrazione di un'elevata quantit\u00e0 di polifenoli. Le acque di vegetazione hanno pertanto una maggiore carica inquinante rendendone ulteriormente pi\u00f9 oneroso lo smaltimento. Per questi motivi il sistema a 3 fasi \u00e8 stato abbandonato.\nIl decanter \"a 2 fasi\" \u00e8 stato concepito per ovviare agli inconvenienti del sistema a 3 fasi. In pratica differisce per il minore impiego d'acqua. La centrifugazione separa due sole frazioni:\nIl sistema riduce il problema del carico inquinante perch\u00e9 la quantit\u00e0 di polifenoli estratta \u00e8 inferiore. Presenta per\u00f2 il difetto di produrre sanse eccessivamente umide, non accettate dai sansifici perch\u00e9 hanno uno scarso valore merceologico. Le sanse diventano pertanto un prodotto di scarto da smaltire senza alcuna possibilit\u00e0 di recupero economico, essendo poco conveniente l'essiccazione.\nIl decanter \"a 2 fasi e mezzo\" \u00e8 la tipologia pi\u00f9 recente e riassume i pregi dei due sistemi differenti. La lavorazione richiede l'aggiunta di un ridotto quantitativo d'acqua e separa tre frazioni (sanse umide, acqua di vegetazione, mosto d'olio). Il vantaggio di questo sistema \u00e8 che si produce un quantitativo inferiore di acque di vegetazione e con una minore carica inquinante. Le sanse umide hanno ancora uno scarso valore, tuttavia possono essere trattate con sistemi che permettono un recupero economico sfruttando il potenziale energetico del nocciolino.\nNel complesso, il bilancio tra i vantaggi e gli svantaggi del sistema della centrifugazione si riassume nei seguenti punti. Vantaggi:\nSvantaggi:\nEstrazione in Sinolea.\nLa Sinolea \u00e8 un dispositivo integrato in un impianto specifico a ciclo continuo che si basa su uno schema di lavorazione differente dagli altri impianti. Il principio fisico su cui si basa la Sinolea, concepito fin dal 1911, \u00e8 la differenza fra la tensione superficiale dell'acqua di vegetazione e quella dell'olio: per effetto di questa differenza, l'olio tende ad aderire facilmente ad una superficie metallica rispetto all'acqua, la quale viene separata per percolazione. Il metodo di estrazione viene detto anche \"percolamento\" o \"filtrazione selettiva\".\nLa Sinolea consiste fondamentalmente in una vasca contenente la pasta d'olio, prodotta da un frangitore a martelli, nella quale s'immerge il dispositivo estrattore. Quest'ultimo \u00e8 costituito da una serie di alcune migliaia di lame d'acciaio che viene immersa nella pasta d'olio con un moto alternativo continuo che percorre ciclicamente le seguenti fasi:\nAd ogni ciclo d'immersione il sollevamento del dispositivo fa sgrondare l'acqua di vegetazione per effetto della gravit\u00e0 mentre l'olio aderisce alle superfici metalliche. L'efficacia del processo si basa sull'elevato numero di lamelle, indispensabile per una sufficiente superficie di interfaccia. Il moto \u00e8 piuttosto lento, con una velocit\u00e0 di rotazione dell'ordine di 7-9 giri al minuto. Durante il moto di ritorno le superfici metalliche vanno a contatto con un dispositivo raschiatore che rimuove l'olio facendolo confluire in un sistema di raccolta. Questo sistema permette di ottenere un olio di altissima qualit\u00e0, tuttavia ha una resa piuttosto bassa. Qualora esista la convenienza economica, la pasta residua pu\u00f2 essere sottoposta ad un secondo processo di estrazione per centrifugazione. In questo modo si ottengono due prodotti differenziati in termini di qualit\u00e0.\nLa valutazione data al metodo di estrazione vede in sostanza dei vantaggi relativi alla qualit\u00e0 del prodotto e agli aspetti operativi. I vantaggi di ordine qualitativo sono dovuti alla lavorazione a freddo e all'assenza di interferenze del processo di estrazione con le caratteristiche biochimiche della frazione oleosa della polpa delle olive, come ad esempio il \"lavaggio\" dei polifenoli o le alterazioni causate da una cattiva pulizia dei diaframmi: ci\u00f2 permette di ottenere oli di alta qualit\u00e0 per l'elevato contenuto in sostanze aromatiche e in polifenoli. I vantaggi di ordine operativo consistono nell'automazione e, di conseguenza, nella perfetta integrazione del processo in un ciclo continuo di lavorazione; l'olio estratto dalla Sinolea, inoltre, \u00e8 privo d'acqua e non necessita della successiva separazione centrifuga.\nA fronte dei sopracitati vantaggi vanno segnalati degli svantaggi relativi alle basse rese, aspetto intrinseco di questo processo. La resa specifica dipende essenzialmente da rapporto quantitativo acqua/olio presente nelle olive lavorate e pu\u00f2 essere anche inferiore al 50% di quella teorica totale. Ci\u00f2 obbliga ad abbinare la Sinolea ad un impianto che permetta l'estrazione per centrifugazione della pasta residua, con conseguente incremento dei costi di trasformazione.\nSeparazione dell'olio dall'acqua.\nAd esclusione del metodo della Sinolea, il mosto d'olio ottenuto dall'estrazione contiene sempre una quantit\u00e0 residua d'acqua che viene separata per effetto della differente densit\u00e0 dei due liquidi attraverso la decantazione o la centrifugazione.\nDecantazione.\n\u00c8 il metodo tradizionale basato sulla non miscibilit\u00e0 dell'olio e dell'acqua. In fase di riposo l'olio, essendo pi\u00f9 leggero, tende ad affiorare in superficie separandosi dall'acqua. Il mosto d'olio, appena ottenuto con la spremitura, subisce una prima separazione che permette di ottenere un prodotto di maggiore qualit\u00e0. La separazione della quantit\u00e0 residua richiedeva invece tempi pi\u00f9 lunghi di stazionamento nell'oliario in apposite vasche di muratura. Analogamente si effettuava il recupero di una quantit\u00e0 residua di pessima qualit\u00e0 dalle acque di vegetazione stoccate nell'inferno, un locale appositamente adibito.\nLa decantazione \u00e8 un metodo ormai del tutto abbandonato in quanto poco adatto ad ottenere prodotti di qualit\u00e0. In Italia non viene pi\u00f9 attuato dagli anni cinquanta a seguito dell'elettrificazione rurale.\nCentrifugazione verticale.\nLa centrifugazione verticale \u00e8 il sistema impiegato in tutti gli impianti (ad eccezione dell'olio estratto con la Sinolea) per separare l'olio dall'acqua. Al processo \u00e8 sottoposto sia il mosto d'olio ottenuto per spremitura o per centrifugazione orizzontale, sia l'acqua di vegetazione ottenuta dalla centrifugazione orizzontale.\nAllo scopo si utilizzano \"separatori centrifughi verticali\". Si tratta di macchine mutuate dall'impiantistica dell'industria lattiero-casearia (scrematrici) che effettuano la separazione in virt\u00f9 di una rotazione ad alta velocit\u00e0. Il separatore centrifugo consiste in un serbatoio cilindrico contenente il tamburo ruotante costituito da una serie di dischi conici forati e sovrapposti. Il mosto d'olio, immesso dall'alto, entra nel tamburo ed \u00e8 sottoposto ad una centrifugazione a 6000-6500 giri al minuto. Per effetto della differente densit\u00e0 olio e acqua si separano in due differenti efflussi. Durante la rotazione si ha un accumulo di residui solidi (morchie) che vengono espulsi tramite un sistema di sicurezza automatizzato.\nTrattamenti successivi.\nAll'uscita dal separatore centrifugo, l'olio \u00e8 un prodotto pronto al consumo. Il prodotto tal quale contiene residui solidi in sospensione e si presenta torbido. In situazione di riposo il residuo solido si deposita sul fondo del recipiente e l'olio illimpidisce spontaneamente. Di conseguenza l'olio appena separato viene conservato in vasi d'acciaio, a contatto con un'atmosfera d'azoto per prevenire le ossidazioni, per sfruttare la sedimentazione spontanea della morchia. L'olio destinato subito alla commercializzazione \u00e8 invece sottoposto a filtrazione mediante filtri di tipo barese o filtri-pressa prima del confezionamento.\nSmaltimento dei reflui oleari.\nUno dei principali problemi della gestione degli oleifici \u00e8 lo smaltimento delle acque di vegetazione. Questo sottoprodotto \u00e8 un refluo che ha una carica inquinante intrinseca sia per il tenore in sostanza organica (la cui ossidazione chimica o biologica riduce il tenore di ossigeno nelle acque superficiali) sia, soprattutto, per l'eccessivo tenore in polifenoli (la cui biodegradabilit\u00e0 \u00e8 bassa).\nIn passato era ammesso il riversamento delle acque di vegetazione nella rete fognaria civile, ma in seguito all'applicazione della legge n. 319 del 1976 (nota come \"Legge Merli\") i reflui delle attivit\u00e0 produttive che non rispettano uno o pi\u00f9 parametri possono essere riversati nelle acque superficiali solo dopo trattamento che ne abbatta la carica inquinante. Negli anni ottanta, gli oleifici hanno operato in regime di deroga per consentire alla ricerca scientifica l'individuazione di metodi di trattamento e smaltimento economicamente sostenibili. Le soluzioni tecniche, infatti, erano e restano ancora improponibili per la realt\u00e0 dell'elaiotecnica italiana, caratterizzata da piccoli frantoi che non sono in grado di realizzare le economie di scala necessarie per sostenere i costi di un impianto di depurazione. L'applicazione rigorosa della legge avrebbe di fatto comportato la chiusura della maggior parte degli oleifici italiani. Una sentenza della Corte di Cassazione, nel 1986, inser\u00ec di fatto i frantoi oleari fra gli opifici soggetti alla Legge Merli.\nPer questo motivo nella seconda met\u00e0 degli anni ottanta si \u00e8 applicata una sanatoria delle pendenze giudiziali e avviato un regime di deroga che permettesse lo smaltimento dei reflui oleari sui terreni agricoli (Legge n. 119 del 1987). Nel frattempo si \u00e8 appurato che l'impatto ambientale dello smaltimento dell'acqua di vegetazione \u00e8 molto pi\u00f9 basso rispetto al riversamento nelle acque superficiali, a patto che non si superino determinati quantitativi riferiti al tempo e alla superficie, soprattutto per evitare l'inquinamento della falda freatica. La legge, fin dagli anni ottanta, disciplina perci\u00f2 lo spandimento dei reflui oleari fissando dei vincoli operativi e procedurali e la normativa vigente \u00e8 stata perfezionata, ma complicata in sede interpretativa, con successivi provvedimenti legislativi, quali la legge n. 574 del 1996, decreti ministeriali e sentenze giurisprudenziali.\nL'acqua di vegetazione smaltita nei terreni ha inizialmente un effetto rinettante sulle erbe infestanti e blandamente antibiotica per l'azione dei polifenoli. A questo si aggiunge l'inquinamento atmosferico a causa dei cattivi odori emanati dai reflui oleari e la possibilit\u00e0 d'inquinamento delle falde acquifere. Dopo un periodo di 5-6 mesi si evidenziano gli effetti positivi sulla fertilit\u00e0 fisica del terreno, dovuti all'umificazione, e, sui terreni in cui sono state smaltite le acque di vegetazione, le piante mostrano un maggior rigoglio vegetativo, dovuto all'azione fertilizzante dei reflui. Va tuttavia precisato che le conoscenze in materia sono ancora in via di sviluppo, nonostante la ricerca si occupi di questi aspetti fin dagli anni ottanta"}
{"id": "703497", "revid": "34119", "url": "https://it.wikipedia.org/wiki?curid=703497", "title": "Pia", "text": ""}
{"id": "703504", "revid": "486946", "url": "https://it.wikipedia.org/wiki?curid=703504", "title": "Fake Crash", "text": ""}
{"id": "703506", "revid": "31886", "url": "https://it.wikipedia.org/wiki?curid=703506", "title": "Crash Nitro Kart", "text": "Crash Nitro Kart \u00e8 un videogioco di guida per PlayStation 2, GameCube, Xbox, Game Boy Advance, N-Gage e telefoni cellulari uscito nel 2003. \u00c8 un seguito spirituale di \"Crash Team Racing\" ed \u00e8 stato sviluppato da Vicarious Visions e distribuito da Vivendi.\n\"Crash Nitro Kart\" funziona come \"Crash Team Racing\", con personaggi, oggetti e ambientazioni tratte dalla serie di \"Crash Bandicoot\".\nTrama.\nUna tranquilla mattina, mentre Crash fa un pisolino, Coco lavora nel suo garage e Aku Aku aiuta Crunch a perdere peso, una strana luce che scende dal cielo risucchia la casa dei Bandicoot con tutti gli abitanti.\nLo stesso misterioso raggio rapisce anche il Dr. Neo Cortex, N. Gin, Tiny Tiger e Dingodile, staccando il pezzo del castello di Cortex, la torre laboratorio, dove lo scienziato pazzo e i suoi scagnozzi cercano di trovare un nuovo modo per conquistare il mondo.\nI nostri eroi si ritrovano in un altro pianeta. Mentre si chiedono che cosa sta succedendo, un enorme schermo olografico entra in funzione, rivelando il volto del loro rapitore, Velo XXVII, uno spietato imperatore del pianeta alieno. Velo giustifica il rapimento dicendo di aver sentito parlare delle abilit\u00e0 dei terrestri nelle corse e di aver deciso di costringerli a gareggiare per far divertire i suoi sudditi. In caso di rifiuto, la Terra verrebbe distrutta.\nDi fronte alla minaccia di distruzione del loro pianeta, il gruppo di Crash e quello di Cortex si trovano costretti ad accettare. Insieme a loro ci sono altre due squadre: quella di Nitros Oxide, con gli amici gasmoxiani Zem e Zam, e quella di N. Trance, che ha ipnotizzato Polar, Dingodile e Pura.\nFinale.\nIn questo gioco le \"cutscene\" sono suddivise tra le 2 squadre (Bandicoot e Cortex) ed \u00e8 possibile rivederle dal menu principale del gioco (se si sta giocando una partita e si sta salvando il primo \"blocco di salvataggio\" in assoluto sulla Memory Card o sull'Hard Disk, ogni volta che si vedr\u00e0 per la prima volta una cutscene apparir\u00e0 una schermata con scritto in sovrimpressione \"Congratulazioni: hai sbloccato un nuovo filmato!\").\nSe \u00e8 la squadra Bandicoot a battere Velo, l'imperatore cede a loro il suo territorio, ma Crash, avendo nostalgia di casa sua, lascia il territorio a Velo e torna a casa con i suoi fratelli Coco e Crunch.\nSe \u00e8 la squadra Cortex a battere Velo, l'imperatore tuttavia non vuole cedere loro il territorio. Cortex gli porta via lo scettro, che per\u00f2 poi si spezza in due, e fa finire lui, Tiny e il dottor N. Gin nuovamente su Terranea, davanti al tempio di Krunk.\nModalit\u00e0 di gioco.\nIl funzionamento \u00e8 sostanzialmente lo stesso di \"Crash Team Racing\", con alcune differenze:\nNella versione Game Boy Advance \u00e8 presente una schermata segreta col minigioco \"Crash Party\": facendo 10 mosse giuste di fila si otterr\u00e0 un cristallo.\nAltre versioni.\nIl gioco \u00e8 stato pubblicato anche per telefoni cellulari, mentre nel 2008 usc\u00ec un sequel intitolato \"Crash Nitro Kart 2\" e venne messa in commercio una versione per iPhone e iPod touch chiamata \"Crash Bandicoot Nitro Kart 3D\" e successivamente nel 2010 \"Crash Bandicoot Nitro Kart 2\"."}
{"id": "703512", "revid": "120944876", "url": "https://it.wikipedia.org/wiki?curid=703512", "title": "Ifigenia in Aulide (Gluck)", "text": "Ifigenia in Aulide (\"Iphig\u00e9nie en Aulide\") \u00e8 un'opera francese in tre atti di Christoph Willibald Gluck, su libretto di Le Bailly du Roullet, tratto dalla tragedia Iphig\u00e9nie (1674) di Jean Racine, a sua volta basata sull\"Ifigenia in Aulide\" di Euripide. Riferibile al genere della \"trag\u00e9die lyrique\", essa vide la luce del palcoscenico all\"'Op\u00e9ra\" di Parigi il 19 aprile 1774 e costituisce la prima delle sei opere che il musicista tedesco compose, o profondamente rielabor\u00f2, per le scene della capitale francese.\nLa preparazione.\nQuando agli inizi degli anni '70, la fortuna di Gluck a Vienna appariva declinante, la sua nuova amicizia con l'aspirante librettista e \"attach\u00e9\" all'ambasciata di Francia, noto come Le Bailly du Roullet, e soprattutto il fatto che la sua affezionata ex-allieva di canto, Maria Antonietta d'Asburgo-Lorena, fosse diventata, nel 1770, delfina di Francia, fecero accarezzare al compositore, ormai sulla soglia dei sessant'anni, l'idea di cercare nuovi successi a Parigi: ci\u00f2 che del resto poteva anche essere considerato come il logico sbocco del suo percorso artistico che tanto, del mondo musicale francese, direttamente o indirettamente, si era alimentato.\nNel raggio di pochi mesi, Gluck stava non solo lavorando, senza alcun preventivo contratto, ad una nuova opera su libretto di du Roullet, l\"Iphig\u00e9nie en Aulide\", con soggetto radicato nella tradizione teatrale francese ed ispirato a una tragedia di Racine, ma stava anche aprendo una corrispondenza con il \u00abMercure de France\u00bb allo scopo di prepararsi il campo sulla rovente piazza parigina. Pressappoco in questo stesso periodo, Gluck dov\u00e9 inoltre riprendere i contatti con un suo vecchio collaboratore, il librettista Pierre-Louis Moline, ai fini della traduzione e dell'ampliamento del libretto dell\"Orfeo ed Euridice\" di Ranieri de' Calzabigi, nell'ipotesi della produzione di una versione francese dell'opera.\n Su questi presupposti, Le Bailly du Roullet, sponsorizzato ad alto livello (e in modo determinante) dalla delfina, esercit\u00f2 pressioni molto forti sulla direzione dell'Acad\u00e9mie Royale de Musique, finch\u00e9 non ottenne una ricca commessa in favore di Gluck.\nQuesti part\u00ec quindi nel 1773 alla volta di Parigi, con la partitura dell\"Iphig\u00e9nie\" sottobraccio e, cos\u00ec come aveva esplicitamente previsto, si scontr\u00f2 immediatamente con tutto l'ingessato ambiente dell\"Op\u00e9ra\", restio ad accettare i suoi metodi bruschi di lavoro e refrattario nei confronti del suo nuovo stile artistico e musicale. Le prove dell\"Iphig\u00e9nie en Aulide\" durarono la bellezza di sei mesi e soltanto le sue ripetute minacce di abbandonare la partita e soprattutto l'appoggio della corte, gli consentirono alla fine di averla vinta. \u00abA Sophie Arnould, che per il ruolo di Ifigenia pretendeva delle grandi arie anzich\u00e9 i perpetui recitativi, replic\u00f2: \"Per cantare delle grandi arie, bisogna prima saper cantare\". (...) Litig\u00f2 con il ballerino Ga\u00ebtan Vestris che voleva che l'opera si concludesse con un balletto, com'era d'uso. \"Una ciaccona! Una ciaccona!\" grid\u00f2 Gluck. \"Vogliamo ricreare i greci; e i greci avevano forse le ciaccone?\" Vestris, stupito di apprendere che non le avevano, ribatt\u00e9 con umorismo: \"Peggio per loro\"\u00bb..\nQuanto al coro, i suoi componenti, ricorder\u00e0 novant'anni dopo Berlioz, \u00abnon recitavano. Piantati a destra e a sinistra del palcoscenico come delle canne d'organo, ripetevano la lezione con flemma disperante. [Gluck] fu quello che cerc\u00f2 di rianimarli, indicando loro ogni gesto e movimento da fare e consumandosi a tal punto nei suoi sforzi che sarebbe certamente crollato sotto la fatica se solo non fosse stato dotato dalla natura di una tempra tanto resistente\u00bb.\nSui rapporti, inizialmente molto difficili, con la prima \"haute-contre\" dell\"Op\u00e9ra\", Joseph Legros sono stati tramandati aneddoti, anche molto coloriti, relativi soprattutto alle prove dell\"Orph\u00e9e\", che ebbero luogo immediatamente dopo l'esecuzione dell\"Iphig\u00e9nie\". Con questo cantante, cui spettavano istituzionalmente le parti da \u201cattor giovine\u201d, Gluck si trov\u00f2 di fronte ad una sorta di pingue usignolo meccanico, dalle straripanti possibilit\u00e0 vocali, ma assolutamente privo di capacit\u00e0 interpretative e sceniche. Il lavoro di addestramento fu duro e lunghissimo e coinvolse tutto il periodo tra l'inizio delle prove dell\"Iphig\u00e9nie\" e la rappresentazione dell\"Orph\u00e9e\". Legros, che era una persona seria e di notevole statura umana, riusc\u00ec a trarre lezione dagli insegnamenti gluckiani e usc\u00ec dall'incontro con il musicista tedesco come un interprete rinato capace di mettere d'accordo gli opposti partiti, sempre presenti sulla piazza di Parigi, finch\u00e9, una decina di anni dopo, nel 1783, la sua ormai opprimente obesit\u00e0 non lo costrinse a lasciare il palcoscenico.\nVicende storiche.\nL\"Iphig\u00e9nie\" and\u00f2 finalmente in scena il 19 aprile 1774 con successo inizialmente assai moderato e fece in tempo ad avere solo tre riprese, il 22, 24 and 29 aprile, perch\u00e9 poi i teatri francesi furono chiusi per un mese e mezzo, a partire dal primo maggio, in concomitanza con la malattia e la morte del re Luigi XV. Successivamente il cartellone prevedeva le rappresentazioni, prima dell\"Orph\u00e9e\" (dal 4 agosto), e poi dell\"Azolan\" di \u00c9tienne-Joseph Floquet (dal 22 novembre), e quindi l\"Iphig\u00e9nie\" pot\u00e9 tornare in palcoscenico solo il 10 gennaio 1775: \u00abfu per\u00f2 ripresa annualmente nei periodi 1776/1780, 1782/1793, 1796/1824, annoverando a Parigi, in quest'arco di cinquant'anni, pi\u00f9 di quattrocento messe in scena\u00bb, e risultando quindi alla fine l'opera gluckiana pi\u00f9 eseguita sui palcoscenici della capitale francese. Per la ripresa del 1775, \u00abGluck rimaneggi\u00f2 l\"Iphig\u00e9nie en Aulide\" ... introducendo in chiusura dell'opera il personaggio di Diana (soprano) come \"deus ex machina\", e modificando ed ampliando i \"divertissements\"... Cos\u00ec, in senso lato, si pu\u00f2 dire che esistano due versioni dell'opera, ma le differenze non sono in alcun modo altrettanto grandi ed importanti come quelle tra lOrfeo ed Euridice\" e lOrph\u00e9e et Euridice\", oppure tra la versione italiana e quella francese dell\"Alceste\"\u00bb.\nLa versione di Wagner.\nNonostante il grande successo riscosso nei suoi primi cinquant'anni di vita, a partire dagli anni '30 dell'Ottocento l\"Iphig\u00e9nie en Aulide\" pass\u00f2 in second'ordine rispetto all\"Orfeo ed Euridice\", e anche all\"Iphig\u00e9nie en Tauride\", dal punto di vista della frequenza di rappresentazione sui palcoscenici. Precedette comunque, ancora, cronologicamente, le due consorelle gluckiane nell'interesse che esse destarono nei compositori ottocenteschi, e che si concret\u00f2 nella nascita di versioni \"aggiornate\" delle tre opere.\nAd occuparsi dell\"Iphig\u00e9nie en Aulide\" nel 1847, fu Richard Wagner, il quale realizz\u00f2 una revisione dell'opera di Gluck (\"Iphigenia in Aulis\") al Semperoper di Dresda, per l'interpretazione di Wilhelmine Schr\u00f6der-Devrient nei panni di Clitennestra e di Johanna Wagner in quelli della protagonista. Oltre a tradurla in tedesco, Wagner \u00abriorchestr\u00f2 l'opera, introdusse numerosi tagli ed aggiunse recitativi ed altra musica di sua produzione; cambi\u00f2 pure il terzo atto e gli diede un nuovo finale (con Diana ... che comanda a Ifigenia di trasferirsi in Tauride come propria locale grande sacerdotessa), cos\u00ec realizzando un collegamento tra \"Iphig\u00e9nie en Aulide\" e \"Iphig\u00e9nie en Tauride\" che andava di sicuro al di l\u00e0 delle intenzioni di Gluck\u00bb. La versione wagneriana ebbe una notevole fortuna nei teatri tedeschi, rappresentata normalmente in luogo della versione originale francese fino ad anni recenti. Il finale di Wagner, ritradotto in francese, \u00e8 stato eseguito anche in occasione della ripresa dell'opera sotto la direzione di Riccardo Muti ad inaugurazione della stagione 2002-2003 del Teatro alla Scala, il 7 dicembre 2002.\nLa fortuna moderna.\nA partire dalla ripresa al Maggio Musicale Fiorentino del 1950 con Boris Christoff come Agamennone, l\"Iphig\u00e9nie en Aulide\" \u00e8 rientrata, sia pure un po' faticosamente, nel repertorio, interessando comunque protagoniste di vaglia, come Giulietta Simionato, Christa Ludwig e Elisabeth S\u00f6derstr\u00f6m, noti direttori, come Karl B\u00f6hm, \"Sir\" Charles Mackerras, \"Sir\" John Eliot Gardiner o il gi\u00e0 ricordato Muti, e grandi \"piazze\" teatrali, soprattutto europee: oltre alle gi\u00e0 citate, il Festival di Salisburgo, la \"Staatsoper\" di Vienna, il Festival di Drottningholm, Berlino, Londra, Roma. La prima americana dell'opera si era avuta all\"Academy of Music\" di Filadelfia il 22 febbraio 1935.\nCaratteristiche artistiche.\n\u00abNella produzione di Gluck l\"Iphig\u00e9nie en Aulide\" segna una svolta decisiva. I ritratti marmorei realizzati nei capolavori degli anni viennesi (\"Orfeo ed Euridice\", \"Alceste\") sono ora incrinati da debolezze e lacerazioni, che danno ai personaggi una tormentata umanit\u00e0\u00bb. Il libretto di Du Roullet semplifica la trama della tragedia di Racine eliminando il complesso dibattito intorno all'opportunit\u00e0 del sacrificio di Ifigenia e concentrando invece l'attenzione sulle passioni che tale situazione genera, cos\u00ec da rendere la tragedia pi\u00f9 umana.\nAl centro del dramma non \u00e8 pi\u00f9 un conflitto di natura etica generale, bens\u00ec quello dei sentimenti delle persone, tra le ambizioni politiche e l'amore di padre, tra la devozione filiale e l'attaccamento alla vita e al promesso sposo, tra il vincolo matrimoniale ed il prepotente amore materno. \u00abFra i personaggi dell'opera, Agamennone e Clitennestra hanno una rilevanza non inferiore a quella di Ifigenia, e tutti e tre sono tra le pi\u00f9 memorabili creazioni di Gluck: Agamennone con i suoi due grandi monologhi nei primi due atti, che sono senza precedenti nella storia dell'opera; Clitennestra con le sue arie appassionate e la visionaria scena del terzo atto; e Ifigenia stessa, la cui evoluzione dall'amore giovanile del primo atto all'esaltazione eroica \u2026 del terzo, \u00e8 cos\u00ec efficacemente resa nella musica a lei dedicata\u00bb.\u201d.\u00bb.\nAccanto ai personaggi principali (tra cui vanno annoverati anche la figura, assai pi\u00f9 convenzionale, dell'eroe amante Achille, dalla \u201c stentorea marzialit\u00e0 tenorile\u201d, e il sacerdote oppositore Calcante) \u00abspicca come vero e proprio attore collettivo il coro dei soldati greci, ansiosi di conoscere la vittima e poi di celebrare il sacrificio; la monolitica aggressivit\u00e0 degli unisoni, usata da Gluck nel coro infernale dell\"Orfeo\", cede qui il passo a un contrappunto tumultuante, in cui pi\u00f9 d'un commentatore ha colto un'eco delle \"Passioni \" bachiane\u00bb.\u00abLa musica [dell\"Iphig\u00e9nie\"] apr\u00ec un nuovo orizzonte anche per la combinazione che essa realizz\u00f2 tra lirismo e melodia italiani, e declamazione francese: una formula che Gluck avrebbe usato in vari modi in tutte le sue opere parigine e di cui andava a buon diritto fiero. \u201cHo inventato un linguaggio musicale adatto a tutte le nazioni\u201d, scrisse sul \"Mercure de France\" nel febbraio del 1773, \u201ce spero di abolire le ridicole distinzioni tra gli stili musicali nazionali\u201d.\u00bb\nSoggetto.\nLa scena si finge in Aulide, un porto della Beozia di fronte all'isola di Eubea, dove si trovano riuniti i re e gli eserciti di tutta la Grecia, in attesa di potersi imbarcare alla volta di Troia.\nAntefatto.\nL'azione si colloca nella fase iniziale della guerra che condurr\u00e0, secondo il mito narrato da Omero, alla distruzione della citt\u00e0 dell'Asia Minore. Una continua bonaccia impedisce la partenza delle navi e il sacerdote Calcante ha rivelato al condottiero dei Greci, Agamennone, che essa \u00e8 provocata dall'ira della dea Diana nei suoi confronti per un affronto da lui arrecatole, e che solo il sacrificio di sua figlia, Ifigenia, potr\u00e0 valere a pacificare la divinit\u00e0. Agamennone ha in qualche modo segretamente accondisceso ed ha convocato la figlia in Aulide con il pretesto di darla in sposa ad Achille.\nAtto I.\nL'opera ha inizio con l'angoscia e i dubbi del re: nonostante il suo giuramento, egli pensa ancora di sottrarsi al sacrificio della figlia, inventando che Achille non la ama pi\u00f9 e quindi evitando che Ifigenia giunga in Aulide. Mentre per\u00f2 \u00e8 intento a perorare la sua causa con Calcante, canti di gioia annunciano l'arrivo al campo della ragazza accompagnata dalla madre Clitennestra: lo stratagemma del re \u00e8 fallito perch\u00e9 il suo braccio destro Arcade non \u00e8 riuscito a raggiungere in tempo le due donne. L'accoglienza tripudiante nei loro confronti \u00e8 l'occasione del primo \"divertissement\" alla francese, con danze e cori, che Gluck per\u00f2 ridimension\u00f2 in durata nella seconda edizione del 1775, trasportando in particolare, al finale dell'opera, la splendida passacaglia che ne faceva originariamente parte. I festeggiamenti vengono interrotti dall'indignata Clitennestra che, venuta a sapere della (falsa) infedelt\u00e0 di Achille, sollecita la figlia ad apprestarsi a ripartire. Rimasta sola, questa d\u00e0 sfogo al suo dolore finch\u00e9 Achille stesso non compare in scena, rivelando di non aver nemmeno saputo del prossimo arrivo di Ifigenia, e negando risolutamente qualsiasi infedelt\u00e0 da parte sua. L'atto si chiude quindi in una tenera scena di riconciliazione, nella quale i due promessi sposi si appellano al dio del matrimonio perch\u00e9 li unisca quello stesso giorno.\nAtto II.\nIfigenia ed il suo seguito meditano sulla situazione difficile in cui la ragazza si \u00e8 venuta a trovare, presa tra l'orgoglio del padre e l'ira dell'amato, quando Clitennestra annuncia che Agamennone si \u00e8 finalmente convinto, e che i preparativi per la cerimonia di nozze sono in corso. Li raggiungono Achille con l'amico Patroclo e con il suo seguito, e la gioia di tutti d\u00e0 occasione al secondo \"divertissement\" dell'opera, molto pi\u00f9 ampio nell'edizione del 1775, durante il quale viene celebrato il valore dello sposo, mentre la sposa dona la libert\u00e0 alle schiave di Lesbo che Achille ha portato con s\u00e9. L'atmosfera cambia per\u00f2 radicalmente con l'arrivo di Arcade, il quale, non riuscendo a trattenere i propri sentimenti, rivela che Agamennone sta attendendo la figlia all'altare non per celebrarne le nozze, ma per sacrificarla. Le parole del soldato, pronunciate senza accompagnamento di musica, in modo che le si possa udire distintamente, provocano espressioni di orrore da parte degli astanti e del coro.\nClitennestra, furibonda e disperata, implora Achille di salvare sua figlia, e questi infine si impegna con la giovane a proteggerla senza per\u00f2 nel contempo far alcun male a suo padre. Dopo un furibondo duetto tra i due eroi, in cui Achille comunica al futuro suocero che dovr\u00e0 passare sul suo cadavere prima di poter attentare alla vita della figlia, Agammennone ha una nuova resipiscenza e d\u00e0 disposizioni ad Arcade perch\u00e9 riconduca le due donne a Micene. L'atto si chiude con la toccante espressione dell'amore del re per la figlia, prima, e poi con la sua baldanzosa sfida alla dea perch\u00e9 si prenda la vita di lui piuttosto che quella dell'innocente Ifigenia.\nAtto III.\nL'atto si apre con il coro dei Greci che sollecitano Agamennone al sacrificio della figlia, per timore di non riuscire pi\u00f9 a raggiungere Troia. Ifigenia, che ha rifiutato di seguire Arcade, si \u00e8 ormai rassegnata al suo fato e saluta teneramente prima lo sposo, il quale per\u00f2 esprime il suo rifiuto alla rassegnazione in un'eroica aria di bravura con corni e trombe, poi la madre trepidante. Rimasta sola, Clitennestra \u00e8 protagonista di una sorta di scena della pazzia in cui ha la visione allucinata dell'imminente sacrificio, e che sfocia nell'implorazione appassionata al padre Giove perch\u00e9 annienti con il fulmine il campo dei Greci. La scena si chiude con le sue parole di angoscia che si levano al di sopra dei canti del coro che accompagna Ifigenia al sacrificio.Sulla spiaggia, nei pressi dell'altare, Ifigenia \u00e8 inginocchiata mentre i Greci cantano inni agli dei e Calcante ha gi\u00e0 alzato il coltello sacrificale, quando Achille irrompe in scena con i suoi guerrieri tessali deciso ad impedire la cerimonia.\nL'opera si chiude con il pi\u00f9 rilevante allontanamento di Gluck e du Roullet dal mito: la voce di Calcante si leva infatti al di sopra del tumulto generale e, del tutto inopinatamente, annuncia che Diana ha rinunciato alla morte di Ifigenia e ha consentito al matrimonio. Nella versione del 1775 Gluck ovvi\u00f2 all'incongruenza del comportamento di Calcante facendo entrare direttamente in scena il personaggio di Diana e facendo annunciare a lei stessa il proprio consenso sia per le nozze che per la partenza dei Greci verso Troia. Dopo un quartetto di gioia tra i due sposi e i genitori di lei, la versione del 1774 si concludeva con un lungo \"divertissement\", comprendente l'aria di una donna greca, una ciaccona interrotta dalle esortazioni belliche di Calcante, e un sinistro coro di guerra dei Greci. La versione del 1775 si conclude invece semplicemente con un \"divertissement\" ancora pi\u00f9 ampio nel quale fu trasportata la splendida passacaglia che nella versione del 1774 faceva parte del \"divertissement\" dell'atto primo.\nDiscografia.\nOrdine dei personaggi: Agamemnon, Clytemnestre, Iphig\u00e9nie, Achille, Calchas, Diane, Arcas, Patrocle, due donne greche, una schiava lesbia"}
{"id": "703518", "revid": "1543377", "url": "https://it.wikipedia.org/wiki?curid=703518", "title": "Forever, Michael", "text": "Forever, Michael \u00e8 il quarto album solista del cantante statunitense Michael Jackson, pubblicato dalla Motown nel 1975.\nLa canzone \"One Day in Your Life\" divenne un successo assoluto solo nel 1981 quando usc\u00ec un'omonima raccolta che lanci\u00f2 anche il singolo spingendolo alla posizione numero 1 delle classifiche in Regno Unito.\nDescrizione.\nQuest'album arriv\u00f2 dopo il rinnovato successo dei Jackson 5 con il singolo \"Dancing Machine\", dove il sedicenne Michael dimostr\u00f2 le sue qualit\u00e0 di ballerino introducendo il rivoluzionario \"ballo del robot\".\nNel 2009 l'intero album fu riproposto all'interno del cofanetto \"\"."}
{"id": "703520", "revid": "1305772", "url": "https://it.wikipedia.org/wiki?curid=703520", "title": "KRC", "text": ""}
{"id": "703522", "revid": "67136646", "url": "https://it.wikipedia.org/wiki?curid=703522", "title": "Krc", "text": ""}
{"id": "703525", "revid": "599013", "url": "https://it.wikipedia.org/wiki?curid=703525", "title": "Kaa", "text": ""}
{"id": "703528", "revid": "599013", "url": "https://it.wikipedia.org/wiki?curid=703528", "title": "Kar", "text": ""}
{"id": "703529", "revid": "132266", "url": "https://it.wikipedia.org/wiki?curid=703529", "title": "Seconda Repubblica austriaca", "text": ""}
{"id": "703543", "revid": "104458", "url": "https://it.wikipedia.org/wiki?curid=703543", "title": "Gloucester (disambigua)", "text": ""}
{"id": "703544", "revid": "125153900", "url": "https://it.wikipedia.org/wiki?curid=703544", "title": "H.323", "text": "H.323 \u00e8 uno standard di telecomunicazione creato nel 1996 dall'Unione internazionale delle telecomunicazioni. La sua creazione fu indotta dalla crescita della comunicazione multimediale su reti a commutazione di pacchetto.\nDescrizione.\nH.323 fu progettato con l'obiettivo principale di promuovere uno standard per gli utenti delle sessioni di comunicazione audio, video e dati attraverso reti non orientate alla connessione dove non \u00e8 garantita la qualit\u00e0 di servizio (QoS), come sono le reti IP. Implementando l'H.323, i prodotti e le applicazioni multimediali di differenti produttori possono operare congiuntamente senza problemi di compatibilit\u00e0.\nLe reti a commutazione di pacchetto (PBN) possono includere: reti locali, per esempio all'interno di imprese (LAN), reti metropolitane (MAN), intranet e Internet.\nLa LAN in cui sono connessi i terminali H.323, pu\u00f2 essere un semplice segmento o un anello, o segmenti multipli (\u00e8 il caso di Internet) con una topologia complessa, cosa che pu\u00f2 condizionare un rendimento maggiore o migliore.\nIl protocollo H.323 definisce severe specifiche a livello di computer, equipaggiamento e servizi nonch\u00e9 tutti gli aspetti della trasmissione della chiamata, dal suo stabilimento fino alle capacit\u00e0 di commutazione e disponibilit\u00e0 delle risorse di rete.\nAbbiamo visto che H.323 definisce la trasmissione multimediale su IP. H.323 fa parte della famiglia H.32x di raccomandazioni della ITU-T. Le altre raccomandazioni specificano i servizi di comunicazione multimediale attraverso altri mezzi:\n Per la conferenza di dati si basa sulla norma T.120, e per questo, anche tutto insieme supporta le applicazioni multimediali.\nLa prima versione di H.323 (1996) non garantiva la QoS. La comparsa e il successo di VoIP spinsero alla revisione di H.323 nel 1998. Cos\u00ec si trasforma in uno standard ottimo nel suo campo e grazie al quale si riducono i costi per l'utente.\nFra le modifiche introdotte nel 2006, con il rilascio della sesta versione, spiccano:\nNel dicembre 2009 \u00e8 stata rilasciata la settima versione.\nLo standard fu progettato specificamente con il seguente proposito:\nChi ha progettato H.323 sa che le caratteristiche della comunicazione sono differenti a seconda del luogo, degli utenti, delle compagnie telefoniche e del tempo. Visti questi fattori, i progettisti di H.323 lo programmarono in modo tale che i produttori degli impianti potessero aggiungere le proprie specificit\u00e0 al protocollo e potessero definire altre strutture di standard che permettessero ai dispositivi di acquisire nuove caratteristiche o capacit\u00e0.\nRispetto alla sua implementazione, viene utilizzato da varie applicazioni di tempo reale, come NetMeeting e Ekiga.\nIn particolare Ekiga usa il progetto del codice aperto OpenH.323. Questo progetto offre:\nH.323 riduce significativamente il costo delle comunicazioni e facilita la creazione veloce di nuovi servizi che prima non erano possibili.\nH.323 port\u00f2 con s\u00e9 la possibilit\u00e0 d'integrarsi con Internet e World Wide Web e ci d\u00e0 servizi della PSTN come la vendita di chiamate di transito, servizi di carte, chiamate prepagamento, servizi di voce e video residenziali e aziendali e tanti altri.\nCon H.323 gli utenti in paesi remoti possono, simultaneamente e in tempo reale, tramite Internet, mantenere una connessione di video ed editare un documento, con i loro PC.\nH.323 permette ai loro utenti di programmare in base alle esigenze dei consumatori i loro telefoni e servizi, localizzare utenti o trasferire chiamate, usando l'interfaccia HTTP tra clienti H.323 e un server nella rete."}
{"id": "703550", "revid": "984922", "url": "https://it.wikipedia.org/wiki?curid=703550", "title": "Cantone di Anglure", "text": "Il Cantone di Anglure era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "703551", "revid": "110157", "url": "https://it.wikipedia.org/wiki?curid=703551", "title": "Contea di Gloucester (New Jersey)", "text": "La contea di Gloucester, in inglese Gloucester County, \u00e8 una contea del New Jersey sud-occidentale negli Stati Uniti.\nGeografia fisica.\nLa contea \u00e8 bagnata a nord-ovest dal fiume Delaware che la separa dalla contea di New Castle nel Delaware e dalle contee di Delaware e di Filadelfia della Pennsylvania, ad est confina con la contea di Camden, a sud-est con la contea di Atlantic, a sud-ovest con la contea di Cumberland ed a ovest con la contea di Salem.\nIl territorio \u00e8 pianeggiante. La parte settentrionale della contea \u00e8 drenata da fiumi che defluiscono nel Delaware. Larga parte del confine con la contea di Camden \u00e8 segnato dal fiume \"Big Timber Creek\". Pi\u00f9 a sud scorre il Raccoon Creek ed al confine con la contea di Salem l\"'Oldmans Creek\". Nella parte meridionale scorre verso la baia di Delaware il fiume Maurice ed il fiume Great Egg Harbor che dopo aver segnato parte del confine orientale scorre verso l'Oceano Atlantico.\nIl capoluogo di contea \u00e8 la citt\u00e0 di Woodbury posta nell'area settentrionale."}
{"id": "703552", "revid": "984922", "url": "https://it.wikipedia.org/wiki?curid=703552", "title": "Cantone di Avize", "text": "Il Cantone di Avize era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nEra organizzato attorno al comune di Avize e comprendeva anche i comuni di:"}
{"id": "703555", "revid": "984922", "url": "https://it.wikipedia.org/wiki?curid=703555", "title": "Cantone di Dormans", "text": "Il Cantone di Dormans era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "703558", "revid": "104458", "url": "https://it.wikipedia.org/wiki?curid=703558", "title": "Cantone di \u00c9pernay-1", "text": "Il Cantone di \u00c9pernay-1 \u00e8 una divisione amministrativa dell'Arrondissement di \u00c9pernay e dell'Arrondissement di Reims.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, vi sono stati aggregati 20 comuni.\nComposizione.\nFino alla riforma del 2014 comprendeva solo parte della citt\u00e0 di \u00c9pernay.\nDal 2015, oltre a parte della citt\u00e0 di \u00c9pernay, i comuni appartenenti al cantone sono i seguenti 20:"}
{"id": "703561", "revid": "287204", "url": "https://it.wikipedia.org/wiki?curid=703561", "title": "Cantone di \u00c9pernay-2", "text": "Il Cantone di \u00c9pernay-2 \u00e8 una divisione amministrativa dell'Arrondissement di \u00c9pernay.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 17 comuni, oltre alla frazione urbana.\nComposizione.\nOltre a parte della citt\u00e0 di \u00c9pernay, i 10 comuni facenti parte prima della riforma del 2014 erano:\nDal 2015, oltre a parte della citt\u00e0 di \u00c9pernay, i comuni appartenenti al cantone sono i seguenti 17:"}
{"id": "703562", "revid": "1505045", "url": "https://it.wikipedia.org/wiki?curid=703562", "title": "Ipotensione", "text": "L'ipotensione \u00e8 una condizione clinica che si riscontra quando in un soggetto si rileva una pressione sanguigna arteriosa massima inferiore ai 100 mmHg, poich\u00e9 i valori riconosciuti come normali nella popolazione sana oscillano fra i 110-130 mmHg di sistolica.\nPossibili cause.\nLe cause che possono portare ad ipotensione possono essere: la riduzione della massa ematica (come nelle emorragie e nella perdita di liquidi, presente nella diarrea, nel vomito prolungato e nella sudorazione profusa), la riduzione della gittata cardiaca, la bradicardia patologica, un'anemia, una sovraesposizione al sole, un eccesso di attivit\u00e0 sportiva, la depressione, l'ipoglicemia oppure semplicemente una temperatura esterna troppo elevata (ci si riferisce al periodo estivo) e l'ipotensione ortostatica ossia un brusco abbassamento della pressione quando ci si alza in piedi, che pu\u00f2 anche essere un sintomo di disautonomia. Nei casi peggiori l'ipotensione pu\u00f2 essere il sintomo principale di gravi malattie come il morbo di Parkinson.\nSintomi.\nNausea, astenia, cefalea, emicrania, debolezza, apatia, pigrizia, vertigini, oliguria, sonnolenza, confusione mentale.\nDiagnosi e terapia.\nLa diagnosi \u00e8 semplice: una misurazione della pressione sanguigna ci d\u00e0 informazioni sufficienti ad individuare le cause dei sintomi lamentati dai pazienti.\nLa terapia \u00e8 legata alla situazione di base, ma se si eccettuano i casi di ipotensione secondaria a gravi patologie che richiedono il ricovero ospedaliero, in genere \u00e8 sufficiente una buona idratazione per ripristinare una massa ematica adeguata."}
{"id": "703566", "revid": "984922", "url": "https://it.wikipedia.org/wiki?curid=703566", "title": "Cantone di Esternay", "text": "Il Cantone di Esternay era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "703567", "revid": "767487", "url": "https://it.wikipedia.org/wiki?curid=703567", "title": "Cantone di F\u00e8re-Champenoise", "text": "Il Cantone di F\u00e8re-Champenoise era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "703568", "revid": "123495822", "url": "https://it.wikipedia.org/wiki?curid=703568", "title": "...Squ\u00e9rez?", "text": "...Squ\u00e9rez? \u00e8 il primo e unico album del gruppo musicale italiano L\u00f9napop, pubblicato il 30 novembre 1999. L'uscita \u00e8 stata anticipata dal successo del brano \"50 Special\" nell'estate dello stesso anno. Gli altri singoli estratti sono stati \"Un giorno migliore\", \"Qualcosa di grande\", \"Resta con me\" e \"Vorrei\", anche questi con ottimi riscontri. Il brano \"Se ci sarai\" \u00e8 stato invece pubblicato come singolo promozionale.\nDopo questo disco la carriera dei L\u00f9napop si interrompe. Cesare Cremonini, con il bassista Ballo, intraprender\u00e0 una carriera solista con l'uscita nel 2002 dell'album \"Bagus\".\nIl disco.\nIl titolo del disco, nel \u00ablinguaggio L\u00f9napop\u00bb significa \"merda\", e viene da loro considerata un'espressione beneagurante. Alla fine dell'album, tre minuti di silenzio dopo la conclusione di \"Silvia stai dormendo\" (5:03-8:03), \u00e8 presente una traccia fantasma, della durata di 52 secondi (8:03-8:55): si tratta di una bambina che canta alcuni versi della prima strofa de \"Il pagliaccio\", brano che Cremonini ha poi ripreso e registrato per essere inserito nel suo terzo album da solista, \"Il primo bacio sulla Luna\", pubblicato nove anni dopo.\nL'album ha raggiunto il primo posto in classifica il 22 giugno 2000, mantenendolo per ben tredici settimane consecutive, fino al 14 settembre. \u00c8 risultato il terzo disco pi\u00f9 venduto in Italia nell'anno 2000, dietro solo \"The Beatles 1\" e \"Supernatural\" di Carlos Santana. In meno di due anni ha totalizzato pi\u00f9 di un milione di copie vendute.\nIl 5 dicembre 2000 il disco \u00e8 stato ripubblicato nella versione \"Special 2000\" in doppio CD, con l'aggiunta degli inediti \"La fiera dei sogni\" e \"Walter ogni sabato \u00e8 in trip\" (entrambi nel secondo disco), pi\u00f9 alcune versioni live dei brani. In Spagna \u00e8 uscita anche una versione speciale con alcune canzoni eseguite in lingua spagnola, il 29 gennaio 2001.\nDurante tutto il 2000 la canzone \"Vorrei\" viene utilizzata come musica per lo spot televisivo della compagnia telefonica TIM. Nella traccia \"Se ci sarai\", a cantare \u00e8 il batterista Alessandro De Simone e non Cesare Cremonini. Una versione cantata da Cremonini \u00e8 stata inserita nella riedizione dell'album e pubblicata come singolo nel 2001."}
{"id": "703570", "revid": "17351", "url": "https://it.wikipedia.org/wiki?curid=703570", "title": "P-82 Twin Mustang", "text": ""}
{"id": "703572", "revid": "984922", "url": "https://it.wikipedia.org/wiki?curid=703572", "title": "Cantone di Montmirail (Marna)", "text": "Il Cantone di Montmirail era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "703573", "revid": "729019", "url": "https://it.wikipedia.org/wiki?curid=703573", "title": "Ipertensione arteriosa essenziale", "text": "L'ipertensione arteriosa essenziale o primaria \u00e8 una malattia dell'apparato circolatorio. Al contrario dell'ipertensione secondaria (per la quale sono note le cause scatenanti la patologia), per l'ipertensione essenziale non sono stati scoperti ed identificati i fattori scatenanti.\nL'ipertensione primaria \u00e8 perci\u00f2 una patologia nella quale \u00e8 possibile individuare un livello di pressione sanguigna che \u00e8 superiore ai livelli normali. La patologia richiede un controllo farmacologico per evitare che, con il persistere della condizione, possa essere causa per lo sviluppo di complicanze a carico del sistema cardio-circolatorio.\nQuesto tipo di ipertensione \u00e8 definita indistintamente come primaria o essenziale. Il termine primaria evidenzia come questo tipo di ipertensione non sia scatenata da fattori secondari (come patologie a carico di alcuni organi), ma sia dovuta a cause non ancora identificate. Il termine essenziale \u00e8 stato invece coniato dai primi studiosi della patologia i quali cominciarono ad evidenziare come, con l'aumentare dell'et\u00e0, l'ipertensione si riscontrasse in numero sempre maggiore di individui. Pensarono perci\u00f2 che l'ipertensione fosse una condizione necessaria, quindi essenziale, e la definirono appunto ipertensione essenziale.\nCause.\nLe cause dell'ipertensione essenziale non sono ancora state accertate, e perci\u00f2 non \u00e8 ancora possibile capire il fattore scatenante la patologia. \u00c8 per\u00f2 risultato sempre pi\u00f9 chiaro che esistono dei fattori che favoriscono l'insorgenza e lo sviluppo dell'ipertensione primaria. Sicuramente uno di questi \u00e8 la componente genetica. L'ipertensione risulta essere familiare e ricorrere pi\u00f9 frequentemente all'interno di alcune famiglie. L'et\u00e0 ed uno stile di vita sedentario favoriscono l'insorgenza dell'ipertensione e questi fattori, unitamente ad una dieta ipercalorica e con un alto contenuto di sodio contribuiscono all'instaurarsi dell'ipertensione. Anche la componente razziale sembra rappresentare un fattore importante nell'ipertensione: popolazioni nere con stili di vita occidentali presentano una maggior incidenza di ipertensione rispetto alle popolazioni caucasiche o dell'estremo oriente che vivono nelle stesse condizioni.\nLo stile di vita.\nIn ogni singolo individuo il livello di pressione arteriosa dipende dall'interazione tra fattori genetici, ereditari e lo stile di vita applicato. \u00c8 ben riconosciuto che l'ipertensione essenziale ha un'importante componente ereditaria, sulla quale insistono le componenti legate allo stile di vita e l'alimentazione seguita. Lunghe ricerche condotte su gemelli omozigoti cresciuti insieme o separatamente, su bambini adottati e non adottati hanno permesso di quantificare la percentuale relativa alla familiarit\u00e0 e allo stile di vita. Generalmente, \u00e8 stato scoperto che la met\u00e0 di tutti i casi di ipertensione \u00e8 imputabile allo stile di vita. Tra questi \u00e8 possibile ricordare la vita sedentaria, dieta ipercalorica, alto contenuto di sodio e calcio, obesit\u00e0.\nIncidenza.\nTra tutti i casi valutabili di ipertensione, circa il 95% \u00e8 descrivibile come ipertensione primaria, mentre solo il restante 5% \u00e8 ipertensione secondaria, e perci\u00f2 causata da patologie renali o endocrinologiche.\nLa pressione si innalza per un'anomala produzione di alcuni ormoni a funzione vasocostrittrice e ipertensiva (adrenalina, nor-adrenalina). Ci\u00f2 comporta spasmi a livello capillare e arteriolico, che portano a resistenze periferiche che ostacolano il flusso di sangue e causano l'aumento della pressione. Nel tempo il vaso sanguigno perde la propria elasticit\u00e0.\nLa malattia pare aver carattere ereditario, ma sono accertate particolari condizioni responsabili di una sua possibile insorgenza.\nNel 2015, la SIIA Societ\u00e0 Italiana dell'Ipertensione Arteriosa ha pubblicato i risultati del primo studio condotto in Italia sull'alimentazione dei minori sani in relazione alle concentrazioni ematiche di sodio e potassio. \nSu un campione di 1.424 giovani di et\u00e0 compresa fra i 6 e i 18 anni -dei quali 766 ragazzi e 658 ragazze-, selezionati in 10 regioni italiane, nel 90% dei casi \u00e8 risultato che era presente un eccesso di sodio e una carenza di potassio rispetto ai valori standard della dieta, con concentrazioni Na/K pari a 129/39 mmol nei maschi e a 117/36 mmol nelle femmine. Tale rapporto era di 3.4-3.5, il triplo del valore atteso unitario, che corrisponde allo stato di equilibrio osmotico della pompa sodio-potassio fra il lato interno e il lato esterno della membrana cellulare.\nIn particolare, il potassio era 3 volte sotto il valore di riferimento esterno pari a ca 143 mM.\nMisurazione della pressione.\nIl metodo ideale vorrebbe che la misurazione ed il controllo della pressione avvenisse all'interno dei vasi sanguigni, per poter ottenere valori esatti, precisi e veritieri. Tale tipologia di esame, sebbene in grado di fornire valori precisi, non \u00e8 attuabile su ampia scala a causa dell'eccessiva invasivit\u00e0 dell'operazione, attuabile solo in particolari condizioni e con specifiche tecnologie. Risulta perci\u00f2 ancora utile ai fini pratici routinari l'utilizzo dello sfigmomanometro, che permette di ottenere, con buona approssimazione, valori utili per valutare i valori pressori."}
{"id": "703576", "revid": "57342", "url": "https://it.wikipedia.org/wiki?curid=703576", "title": "Panquecas", "text": ""}
{"id": "703577", "revid": "17351", "url": "https://it.wikipedia.org/wiki?curid=703577", "title": "F-82", "text": ""}
{"id": "703578", "revid": "17351", "url": "https://it.wikipedia.org/wiki?curid=703578", "title": "P-82", "text": ""}
{"id": "703579", "revid": "17351", "url": "https://it.wikipedia.org/wiki?curid=703579", "title": "North American F-82 Twin Mustang", "text": ""}
{"id": "703580", "revid": "17351", "url": "https://it.wikipedia.org/wiki?curid=703580", "title": "F-82 Twin Mustang", "text": ""}
{"id": "703581", "revid": "287204", "url": "https://it.wikipedia.org/wiki?curid=703581", "title": "Cantone di Montmirail", "text": "Esistono due cantoni francesi con questo nome"}
{"id": "703582", "revid": "17351", "url": "https://it.wikipedia.org/wiki?curid=703582", "title": "North American F-82", "text": ""}
{"id": "703584", "revid": "767487", "url": "https://it.wikipedia.org/wiki?curid=703584", "title": "Cantone di Montmort-Lucy", "text": "Il Cantone di Montmort-Lucy era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "703586", "revid": "104458", "url": "https://it.wikipedia.org/wiki?curid=703586", "title": "Cantone di S\u00e9zanne", "text": "Il Cantone di S\u00e9zanne era una divisione amministrativa dell'Arrondissement di \u00c9pernay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "703589", "revid": "17351", "url": "https://it.wikipedia.org/wiki?curid=703589", "title": "Nord Noratlas", "text": ""}
{"id": "703590", "revid": "2117814", "url": "https://it.wikipedia.org/wiki?curid=703590", "title": "Canzoni della mala", "text": "Le canzoni della Mala sono un repertorio popolare di invenzione di canzoni che trattano storie di \"malavita\", aventi come protagonisti furfanti, poliziotti, malfattori, carcerati e minatori. Fu ideato intorno al 1957/59 dal regista Giorgio Strehler con alcuni autori prestigiosi che gravitavano intorno al Piccolo Teatro di Milano, tra cui principalmente, Fiorenzo Carpi, Gino Negri e Dario Fo, per un recital della allora esordiente cantante Ornella Vanoni ai tempi sua compagna.\nStoria.\nLa giovane Ornella Vanoni a met\u00e0 degli anni Cinquanta era iscritta alla scuola di teatro del Piccolo di Milano, e proprio in quel contesto conobbe il musicista e compositore milanese Gino Negri, allora insegnante di storia della musica della scuola.\nNegri ebbe il merito di credere per primo nella voce della Vanoni, e fu il principale protagonista della trasformazione professionale dell\u2019attrice, che nel giro di pochi anni sarebbe diventata una delle cantanti pi\u00f9 apprezzate d\u2019Italia.\nConvinto da Negri che la Vanoni era adatta ad interpretare canzoni popolari come le \"canzoni da cortile\", per saggiare il terreno, nel 1957 Strehler decise di mandare in scena la Vanoni, allora ancora sconosciuta, proprio al Piccolo Teatro, durante gli intervalli del dramma teatrale \"I Giacobini\" di Federico Zardi con le musiche di scena a cura di Gino Negri.\nPensava che, se avesse convinto il pubblico in quel contesto, avrebbe potuto sperare in un successo a pi\u00f9 ampio raggio. Fu un piccolo trionfo: la Vanoni seppe farsi apprezzare per le sue notevoli doti timbriche oltre che tecniche.\nStrehler pens\u00f2 allora di costruire un nuovo repertorio indirizzandolo verso canzoni popolari e ballate che trattassero temi di furfanti, spari, poliziotti, malfattori, carcerati, balordi e minatori e, come si usava chiamarla a quei tempi, \u201cmalavita\u201d, ma non si trovavano canzoni popolari adatte a soddisfare la \"forma canzone\": erano troppo poco strutturate.\nStrehler e i suoi collaboratori decisero di scriverne di nuove, senza dichiararne la paterit\u00e0. Poi raccont\u00f2 di aver trovato in un cassetto di una vecchia abitazione milanese degli spartiti inediti che sembravano perfetti per l\u2019interpretazione della giovane cantante.\nSebbene in molti ancora oggi credano all\u2019origine dichiarata da Strehler di brani tradizionali trovati per caso, la verit\u00e0 venne presto a galla: si trattava di finti brani popolari, scritti principalmente da Strelher stesso con la complicit\u00e0 del geniale Fiorenzo Carpi, Dario Fo e Gino Negri che scrissero le canzoni pi\u00f9 celebri.\nLa definitiva consacrazione avvenne qualche mese dopo, quando Gino Negri mise in scena al Teatro Gerolamo le \"Canzoni della malavita internazionale\", uno spettacolo di canzoni folkloriche popolari scritte appositamente dagli autori sopra citati, e da altri autori. Nel recital c'erano anche alcune canzoni straniere provenienti da reportori gi\u00e0 esistenti.\nPresumibilmente altre canzoni furono solamente eseguite dal vivo e mai registrate, e pertanto sono divenute irreperibili.\nFu un\u2019operazione che si configura come uno dei pi\u00f9 famosi falsi storici della nostra canzone, considerando che Ma mi e Le Mantellate sono diventate due classici della canzone italiana, annoverate tra le canzoni manifesto delle citt\u00e0 di Milano e Roma.\nNascita del repertorio.\nNacque subito un disco, un EP intitolato semplicemente \"Le canzoni della malavita\", che comprendeva versioni italiane di:\ne sul retro gli inediti:\nI brani, grazie anche alla voce peculiare della Vanoni, riscossero un buon successo anche discograficamente, tanto che la cantante cominci\u00f2 a dover affrontare impegni sempre pi\u00f9 prestigiosi incluse alcune apparizioni televisive che le donarono un\u2019enorme popolarit\u00e0.\nQualche mese pi\u00f9 tardi arriv\u00f2 un secondo disco, un nuovo EP intitolato \"Le canzoni della malavita Vol.2\", nel quale apparivano quattro pezzi, di cui tre sono oggi diventati dei veri e propri classici:\nIn un primo momento il disco venne pubblicato riportando come \"Anonimo\" l'autore dei testi di \"Ma mi\" e \"Le Mantellate\", ma successivamente, forse anche per un giusto riconoscimento del diritto d'autore, comparve il nome di Giorgio Strehler.\nVanoni era talmente in parte che il pubblico per un po\u2019 fu convinto che la malavita fosse anche un ambito da cui la cantante proveniva. La sua gestualit\u00e0, enfatica e inconsueta, aveva qualcosa di sensuale e ci\u00f2 comport\u00f2 qualche eccesso di critica oltre all\u2019intervento della censura radiotelevisiva che incluse alcune di quelle canzoni negli elenchi dei dischi \u201cvietati\u201d.\nDato il successo inaspettato, Ornella Vanoni cominci\u00f2 a temere che il filone \u201cdella mala\u201d potesse diventare un clich\u00e9 in cui finire rinchiusa. Questo, assieme alla fine della sua relazione con Strelher e all\u2019esigenza di misurarsi con altri generi, la convinsero ad allontanarsi dall\u2019ambiente del Piccolo per cercare nuovi autori e un accesso al mondo della musica leggera. Una scelta ponderata e saggia che le confer\u00ec il successo e la popolarit\u00e0 di cui ancora oggi gode.\nLa cantante ritorn\u00f2 al repertorio della mala nel 1982 nell\u2019ambito della serie di nuove registrazioni del suo repertorio intitolata \"Oggi le canto cos\u00ec\".\nL\u2019album includeva nuovi arrangiamenti di Fiorenzo Carpi delle canzoni degli EP originali (ad eccezione di \"Saint Lazare\" e \"Jenny delle Spelonche\") e con l\u2019aggiunta dei due inediti \"Ti butto via\" (Roberto Lerici-Fiorenzo Carpi) e \"La giava rossa\" (Angelo Ramiro Borella) e della versione italiana de \"Il disertore\" (di Boris Vian e Marcel Mouloudji, testo italiano di Giorgio Calabrese), vagamente fuori contesto.\nDa indagare meglio la presenza della canzone \"El me lig\u00e9ra\" (Dario Fo-Fiorenzo Carpi) nell'album \"Stramilano\", inciso da Milly nel 1964. \u00c8 in linea con le tematiche delle canzoni della mala, cos\u00ec come \"La povera Rosetta\", presente nello stesso album, ma questa volta di origine veramente popolare.\nAltre canzoni.\nNegli anni sessanta, nell'ambito di una pi\u00f9 ampia opera di recupero etno-musicologica da loro portata avanti sul repertorio della tradizione della musica popolare regionale, Nanni Svampa e I Gufi proposero al pubblico, reinterpretandole, anche alcune canzoni di autentica matrice popolaresca, incentrate su vicende di cronaca nera del passato, aventi come protagonisti prostitute, poliziotti e farabutti di vario genere. Una delle pi\u00f9 celebri inserite nel loro repertorio \u00e8 la canzone \"La povera Rosetta\" di autore anonimo del 1914, famosa e cantata in tutto il Settentrione, che narrava di una tragica storia d'amore passionale tra una prostituta milanese (nella realt\u00e0 cronachistica, una certa Elvira Andressi, che viveva in un umile appartamento del Carrobbio) e un poliziotto calabrese il quale, accecato dalla gelosia, era giunto a uccidere la donna amata nel 1913.\nAltre interpretazioni.\nAlcune di queste canzoni, sono state interpretate, ma non sempre registrate, da Nanni Svampa, I Gufi, Paolo Rossi, Gigi Proietti, Gino Bramieri, Enzo Jannacci, Rosalina Neri, Milva, Gabriella Ferri, Alida Chelli, Lando Fiorini, Claudio Villa."}
{"id": "703591", "revid": "640389", "url": "https://it.wikipedia.org/wiki?curid=703591", "title": "Monastero patriarcale di Pe\u0107", "text": "Il monastero patriarcale di Pe\u0107 (in serbo: \u041c\u0430\u043d\u0430\u0441\u0442\u0438\u0440 \u041f\u0435\u045b\u043a\u0430 \u043f\u0430\u0442\u0440\u0438\u0458\u0430\u0440\u0448\u0438\u0458\u0430, Manastir Pe\u0107ka patrijar\u0161ija; albanese: Patrikana e Pej\u00ebs) \u00e8 un monastero patriarcale (stavropigiale) appartenente alla Chiesa ortodossa serba situato vicino a Pe\u0107, in Kosovo. Il complesso di chiese \u00e8 la sede spirituale e il mausoleo degli arcivescovi e patriarchi serbi.\nIl 31 luglio 2006 venne inserito nell'elenco dei patrimoni dell'umanit\u00e0 dell'UNESCO come estensione del monastero di De\u010dani, gi\u00e0 inserito nella lista due anni prima.\nFondazione.\nLa data precisa della fondazione del monastero \u00e8 sconosciuta. Si pensa che, mentre san Sava era ancora in vita, il sito sia diventato un \"metoh\" (ovverosia un terreno posseduto e governato da un monastero) del monastero di \u017di\u010da, che allora era la sede dell'Arcivescovato serbo, in seguito elevato a Patriarcato (1346-1463 e 1557-1766).\nL'arcivescovo Arsenije I costru\u00ec la chiesa dei Santi Apostoli, al fine di porre in un luogo pi\u00f9 sicuro e pi\u00f9 vicino al centro della nazione la sede della chiesa serba. Presto, intorno al 1250, ne ordin\u00f2 la decorazione. Nel 1320, a nord di essa venne costruita la chiesa di San Demetrio, per ordine dell'arcivescovo Nikodim I. Nel 1330, a sud della prima venne costruita una terza chiesa dall'arcivescovo Danilo II, la chiesa della Santa Vergine Hodegetria, a sud della quale venne poi aggiunta anche la piccola chiesa di San Nicola. Di fronte alle tre grandi chiese Danilo II eresse un monumentale nartece e, di fronte a quest'ultimo, una torre. Ai tempi dell'arcivescovo Joanakije II, intorno al 1345, venne affrescato l'interno della chiesa di San Demetrio.\nDurante il XIV secolo vennero apportate piccole modifiche alla chiesa dei Santi Apostoli. Dal XIII al XV e nel XVII secolo i patriarchi serbi, arcivescovi di Pe\u0107, vennero sepolti nelle chiese del monastero.\nRestauri.\nIl restauro del complesso inizi\u00f2 nel giugno del 2006 e venne completato a novembre dello stesso anno. Lo scopo principale era quello di proteggere il monastero dalle inclemenze del tempo, oltre che riparare i muri interni ed esterni. Sulla facciata nord di San Demetrio vennero scoperti due affreschi precedentemente sconosciuti, rappresentanti una regina ed un nobile serbo."}
{"id": "703593", "revid": "73843", "url": "https://it.wikipedia.org/wiki?curid=703593", "title": "Molteni (ciclismo)", "text": "La Molteni era una squadra maschile di ciclismo su strada italiana, attiva tra i professionisti dal 1958 al 1976. Fondata da Ambrogio Molteni, fu tra le pi\u00f9 celebri degli anni sessanta e settanta. Lo sponsor principale era l'omonima azienda di prodotti alimentari con sede ad Arcore.\nIl sodalizio vinse complessivamente 663 competizioni: 208 in Italia e 455 all'estero. Con la sua maglia gareggiarono 77 ciclisti italiani e 47 stranieri (37 belgi, 3 tedeschi, 3 olandesi, 3 svizzeri ed un lussemburghese), il pi\u00f9 famoso dei quali \u00e8 Eddy Merckx, che in sei stagioni, dal 1971 al 1976, port\u00f2 alla vittoria la casacca camoscio-nera della squadra per ben 246 volte, mettendo inoltre a referto il Record dell'ora del 1972; oltre al \"Cannibale\" corsero per la Molteni anche Gianni Motta, Rudi Altig, Michele Dancelli, Marino Basso, Davide Boifava, Joseph Bruy\u00e8re e Roger Swerts.\nPalmar\u00e8s.\nAltri successi.\nPer tre volte corridori in forza alla Molteni si sono affermati ai campionati del mondo."}
{"id": "703597", "revid": "212348", "url": "https://it.wikipedia.org/wiki?curid=703597", "title": "Mitterand", "text": ""}
{"id": "703599", "revid": "2208340", "url": "https://it.wikipedia.org/wiki?curid=703599", "title": "Niigata", "text": " \u00e8 una citt\u00e0 del Giappone, capoluogo della prefettura omonima, situata di fronte all'isola di Sado.\nStoria.\nLa citt\u00e0 \u00e8 stata fondata nel 1889 ed \u00e8 un importante porto commerciale sul Mar del Giappone sin dal periodo della restaurazione Meiji. A partire dal 2005 una serie di fusioni con i comuni vicini hanno portato la popolazione della citt\u00e0 a abitanti, ed \u00e8 diventata quindi una delle pi\u00f9 grandi citt\u00e0 giapponesi sul mare del Giappone. Un'altra caratteristica di Niigata \u00e8 quella di trovarsi nel territorio con la maggior estensione di risaie di tutto il paese, rendendolo quindi il maggior produttore nazionale di riso.\nQuartieri.\nNiigata \u00e8 suddivisa in quartieri (\"ku\") dal 1\u00ba aprile 2007. Ogni quartiere ha un suo colore rappresentativo.\nInfrastrutture e trasporti.\nNiigata \u00e8 collegata alla capitale Tokyo a partire dalla stazione centrale grazie alla linea ferroviaria ad alta velocit\u00e0 del J\u014detsu Shinkansen e passano inoltre diverse linee ferroviarie regionali, come la linea principale Uetsu, la linea Ban'etsu occidentale, la linea Echigo e la linea Hakushin. Inoltre \u00e8 servita da un aeroporto di seconda classe, designazione giapponese per identificare gli aeroporti che operano con voli regionali: l'Aeroporto di Niigata. Dal punto di vista marittimo, Niigata ospita un importantissimo porto, attivo specialmente nei traffici commerciali del Mar del Giappone."}
{"id": "703603", "revid": "2153533", "url": "https://it.wikipedia.org/wiki?curid=703603", "title": "Daniele Oppi", "text": "Biografia.\nNasce nel 1932 a Milano in via Carlo Tenca, il padre era bolognese e la madre, Lina Marchionni, valtellinese. Del 1946 sono le prime vedute a china ed acquerello della Valtellina, dove trascorreva le estati. Dopo essersi formato nella ditta paterna, la Giuseppe Oppi decalcomanie di Milano, nel 1954 inizia l'impegno nel settore pubblicitario e nel 1956 fonda, nel capoluogo lombardo, l'agenzia Dany Pubblicit\u00e0. \u00c8 sua l'invenzione del nome \"Lambretta\" per lo scooter di casa Innocenti, cos\u00ec chiamato poich\u00e9 prodotto nelle vicinanze del fiume Lambro. Idea anche la nota linea Chicco per l'Artsana, e disegna l'ago Pic Indolor. Lancia in Italia il mercato delle gomme da masticare di marca Perfetti, mutando le palline in un formato a lastrina che avr\u00e0 enorme successo, trascinato anche dallo slogan \"Brooklyn, la gomma del ponte\". A lui si deve anche la nascita del mercato della Grappa come liquore nobile, grazie al lavoro fatto per Lazarito Bocchino.\nNel 1968 abbandona quasi del tutto il proprio lavoro di comunicatore pubblicitario e prepara la sua avventura americana.\nNel 1969 si trasferisce a New York con la compagna Franca e vive dell'opera di pittore. Riconoscimenti gli vengono tributati dal notevole successo delle mostre personali (in particolare Caravan House of East and West) e dalla critica d'oltre oceano. A New York conosce anche Rauschenberg e Jasper Johns nella \"Factory\" di Andy Warhol e diversi musicisti tra cui Thelonious Monk e Elvin Jones. Nel 1970 \u00e8 a San Paolo in Brasile dove espone alla galleria Cosme Velho, riscuotendo altri importanti riconoscimenti (il governatore di San Paolo acquister\u00e0 un'opera), altre opere sono state acquisite dal Museo di Arte Moderna MAM di San Paolo, da Ciccillo Matarazzo e da altri collezionisti.\nAlla fine del 1970 ritorna in Italia, alla Cascina del Guado in Robecchetto con Induno (Milano), nel Parco del Ticino, dove d\u00e0 vita alla \"Comune del Guado\" da cui nascer\u00e0, nel 1973, la Cooperativa \"Il Guado\" con la collaborazione, tra gli altri, di Paolo Suman, Stefano Pizzi, Luigi Di Corato, Leonardo Capano, David Maria Turoldo, Giancarlo Gragnani e Max Capa; fra le iniziative di questo periodo si ricorda la nascita di circa ottanta testate di giornali comunali. \nNegli anni '80 riprende l'attivit\u00e0 di comunicatore ed \u00e8 consulente della Bognanco acque minerali e poi presidente dell'Associazione Italiana Termalismo; in questa veste cerca di promuovere la rinascita dei siti termali nazionali curando, tra l'altro, per l'Editoriale Domus di Mazzocchi, la rivista Tuttoterme. Nel 1991, con sede alla Cascina del Guado, fonda la \"Cooperativa Raccolto\" con Emilio Tadini, Giorgio Seveso, Massimo Silvano Galli, Ernesto Treccani, Marco Viggi, Paolo Baratella, Gianfranco Baruchello, Luigi Granetto, Rino Crivelli, Vincenzo Ognibene, Gianfranco Draghi, Rossana Bossaglia, Franco Manzoni, Emilio Gramegna, Mario Spinella, Aldo Coccino, Michele Stasi, Luciano Calini ed altri esponenti della cultura e dell'Arte. Dalla met\u00e0 degli anni '90 ha collaborato con la Societ\u00e0 Umanitaria di Milano per la iniziative culturali e di comunicazione.\nSue opere sono in alcune tra le pi\u00f9 attente collezioni private e pubbliche in Italia, USA, Brasile, Svizzera, Spagna, Germania e Repubblica Popolare Cinese.\nUn suo grande dipinto su tela (\"Problemi di Milano\") \u00e8 stato donato alla Societ\u00e0 Umanitaria ed \u00e8 visibile nel foyer del Salone degli Affreschi dello storico Ente milanese.\nCritica.\nLeonardo Borgese, Corriere della Sera - 1949\nUgo Nebbia, Il Tempo di Milano - 1950\nW.D. Allen, Arts Magazine NY - 1969\n(...) Oppi dipinge seguendo gli impulsi di una fantasia fervida, favorita da una mano abile e ubbidiente, che si muove sulla superficie del quadro con sicurezza e vigore.\nSotto certi aspetti \u00e8 un visionario, ma sotto altri si pu\u00f2 intuire che la sua visionariet\u00e0 scaturisce da una persuasione intellettuale.(...)\nMario De Micheli, marzo - 1969\n(...) La chiamerei, in molti casi, una pittura psichedelica. L'artista cerca di capire le forze che ci agitano dentro, e da questa ricerca nascono i suoi \u201critratti\u201d che sono composizioni esteticamente piacevoli e di forte incisivit\u00e0.\nLa cultura gli \u00e8 di grande sostegno. La sua arte indica come Oppi sia ricco del passato culturale italiano, della tradizione classica e in specie veneziana, acquisita studiando nella citt\u00e0 lagunare. (...).\nMario Albertazzi, Il Progresso italoamericano NY - 1970\n(...) nei suoi quadri, maturati nella meditazione sottile di problemi che evadono dal puro campo pittorico, questo urto appare fragoroso. L'artista non si rassegna all'accettazione di un mondo disumano, dove il mito della macchina sovrasta paesaggi che sembrano svolti da colossali catene di montaggio: cos\u00ec richiama nella sua pittura, grazie a una mano \u201cabile e ubbidiente\u201d, gli elementi eterni del vivere, primo fra tutti l'amore (...).\nCurzia Ferrari, La Fiera Letteraria - 1971\nDorothy Hall, Park East NY 1978\nRoberto Sanesi, Spazio delle cose - 1980\nGiorgio Seveso, Milano - 1980\nLuciano Prada - 1988\nMario Spinella - 1990\nFranco Floreanini - 1993\n(...) L'apparente configurazione astratta \u00e8 in realt\u00e0 la rappresentazione pittorica di un'ingarbugliata complessit\u00e0 discorsiva formulata in un personalissimo codice simbolico che solo l'artista possiede compiutamente, ma di cui ognuno pu\u00f2 liberamente disporre in modo altrettanto personale.\nPinuccio Castoldi - agosto 1997\nArturo Colombo - 2000\nFranco Floreanini -2005\nRossana Bossaglia - 2006\nPhilippe Daverio - 2016 - Estratto dalla commemorazione per il decennale dalla scomparsa di Daniele Oppi alla Societ\u00e0 Umanitaria di Milano."}
{"id": "703605", "revid": "486946", "url": "https://it.wikipedia.org/wiki?curid=703605", "title": "Madame du Barry", "text": ""}
{"id": "703607", "revid": "1543377", "url": "https://it.wikipedia.org/wiki?curid=703607", "title": "Aloe (festivit\u00e0)", "text": "Le Al\u00f2e () erano una festa attica dedicata a Demetra e a Dioniso, inventori dell'aratro e protettori dei frutti della terra; le principali celebrazioni si tenevano ad Atene e a Eleusi.\nDescrizione.\nLe feste si svolgevano dopo la vendemmia, il 26 Posideone, sesto mese del calendario attico, corrispondente al periodo che va dal 15 dicembre al 15 gennaio. L'origine del nome \u00e8 collegata con \u1f05\u03bb\u03c9\u03c2, aia, ma gi\u00e0 gli autori antichi non riuscivano a spiegarne il motivo, poich\u00e9 la trebbiatura e l'uso dell'aia precedono il periodo invernale; anche i tentativi degli studiosi moderni di spiegare l'origine del nome hanno prodotto pochi risultati.\nLo scoliasta a Luciano collega le feste con il mito di Icario e con Dioniso: ai pastori che uccisero Icario il dio, offeso per questo atto, caus\u00f2 la pazzia e l'erezione permanente; per placare Dioniso, un oracolo ordin\u00f2 loro di offrire al dio dei falli di argilla, cosa che permise loro di tornare normali. Questo sarebbe l'evento commemorato durante le Aloe. Lo stesso scolio fornisce la descrizione di un rito segreto che si svolgeva a Eleusi durante queste feste. Dopo aver preparato un banchetto con cibi di vario tipo, con l'eccezione di quelli non permessi nei Misteri eleusini, i magistrati lo lasciavano alle donne. Esse portavano torte (od oggetti) che riproducevano gli organi sessuali maschili e femminili e, una volta lasciate sole, si abbandonavano al vino e a discorsi volgari; la sacerdotessa bisbigliava all'orecchio delle donne, come consiglio segreto, che avrebbero dovuto tradire i propri uomini con degli amanti. Tutto questo, secondo studi moderni, aveva lo scopo di favorire la fertilit\u00e0; questo potrebbe essere mostrato da un vaso, ora al British Museum e che forse rappresenta queste feste, in cui una donna spruzza qualcosa, forse acqua, su quattro falli, come se stesse innaffiando delle piante.\nLe allusioni sessuali e il vino probabilmente attraevano anche le prostitute a queste feste, anche se forse non le celebravano insieme alle altre donne di citt\u00e0: sia un dialogo di Luciano sia alcune lettere di Alcifrone collegano le prostitute a queste feste.\nIn questa occasione venivano offerti agli dei solo frutti, parte come ringraziamento per i benefici ricevuti dagli agricoltori e parte affinch\u00e9 il raccolto successivo fosse abbondante. Si apprende dall'oratore Demostene che era illegale offrire sacrifici sanguinanti il giorno della celebrazione e che solo le sacerdotesse avevano il privilegio di offrire frutti agli dei.\nL'antica celebrazione delle Aloe \u00e8 paragonabile a quella delle Talisie, celebrate in altre parti della Grecia."}
{"id": "703608", "revid": "2032269", "url": "https://it.wikipedia.org/wiki?curid=703608", "title": "Ernia diaframmatica", "text": "L'ernia diaframmatica \u00e8 una particolare forma di ernia caratterizzata dalla fuoriuscita di uno o pi\u00f9 visceri dalla cavit\u00e0 addominale all'indirizzo della cavit\u00e0 toracica, attraverso il diaframma.\nLa patologia \u00e8 piuttosto comune ma di ardua diagnosi. Sono numerosi gli orifizi che possono causare il manifestarsi di un'ernia; quello che ne \u00e8 pi\u00f9 soggetto \u00e8 l'orifizio dell'esofago (iato).\nLe ernia del diaframma si distinguono in \"congenite\" ed \"acquisite\".\nLe ernie \"congenite\" sono dovute alla persistenza del canale pleuro-peritoneale per mancato sviluppo dei pilastri di Uskow o per difettosa fusione di essi con gli altri abbozzi. \nTra di esse distinguiamo:\nLe ernie \"acquisite\" sono dovute alla dislocazione in torace di visceri addominali, attraverso fori o passaggi normalmente presenti nel diaframma. Tali Ernie possono essere classificate, in base alla frequenza come:\nEsistono inoltre le \"Ernie Traumatiche\", dovute al passaggio diretto di visceri addominali in cavit\u00e0 toracica attraverso una soluzione di continuo prodottasi nel diaframma, secondariamente ad un evento traumatico.\nForme congenite.\nErnia di Bochdalek.\nL'ernia di Bochdalek \u00e8 molto pi\u00f9 frequente rispetto a quella di Morgagni. Occasionalmente la patologia viene gi\u00e0 intravista con un'ecografia prenatale del secondo trimestre. Alla nascita, il neonato si presenta tipicamente con una sindrome da distress respiratorio e una mancanza sia di movimenti toracici che di rumori respiratori all'auscultazione. La diagnosi viene poi confermata con un esame radiologico del torace, il quale mostra la presenza intratoracica di organi addominali quali lo stomaco e l'intestino. A livello terapeutico si stabilizza inizialmente il neonato con un'intubazione, una sonda gastrica e lo si posiziona sulla fianco patologico (in maniera da proteggere la parte sana dalla pressione esercitata dagli organi erniati). La correzione chirurgica deve avvenire il prima possibile. \nErnia di Morgagni.\nL'ernia di Morgagni \u00e8 una delle due forme di ernia diaframmatica congenita. \u00c8 anche detta ernia diaframmatica anteriore e si forma attraverso una soluzione di continuo che normalmente \u00e8 presente tra i fasci muscolari sterno-diaframmatici e costo-diaframmatici. "}
{"id": "703609", "revid": "16066", "url": "https://it.wikipedia.org/wiki?curid=703609", "title": "Loretello", "text": ""}
{"id": "703614", "revid": "1762651", "url": "https://it.wikipedia.org/wiki?curid=703614", "title": "Rinascita (quotidiano)", "text": "Rinascita \u00e8 un quotidiano italiano a diffusione nazionale (tre le tipografie di stampa: a Milano, Roma e Catania) pubblicato dal 2 dicembre 1998 con un indirizzo socialista nazionale. La citazione di Nietzsche nella testata \u00e8 emblematica di una posizione di liberazione nazionale europea dal dominio atlantico anglo-statunitense. Gli articoli e le analisi di economia sociale sono fortemente improntati alla critica delle oligarchie finanziare internazionali. Esce tutti i giorni, ad esclusione del luned\u00ec.\nRinascita ha uffici e antenne di corrispondenza in Italia e all'estero (Milano, Verona, Sora, Caserta, Napoli, Dublino, Parigi, Bucarest, Belgrado e Beirut).\n\u00c8 diretto da Ugo Gaudenzi (fondatore del movimento di estrema destra Lotta di Popolo), ex inviato e corrispondente per il Vicino Oriente dell'ANSA e di altri quotidiani d'informazione italiani e gi\u00e0 direttore de \u00abL'Umanit\u00e0\u00bb, un tempo quotidiano del PSDI. "}
{"id": "703615", "revid": "767487", "url": "https://it.wikipedia.org/wiki?curid=703615", "title": "Elephant (film 2003)", "text": "Elephant \u00e8 un film del 2003 diretto da Gus Van Sant, vincitore della Palma d'oro al miglior film e del premio per la miglior regia al 56\u00ba Festival di Cannes. \u00c8 liberamente ispirato al massacro della Columbine High School nel 1999.\nIl titolo allude al proverbiale elefante nella stanza, metafora di un problema che tutti vedono ma di cui nessuno vuole parlare, ed \u00e8 una citazione dell'omonimo film del 1989 diretto da Alan Clarke, sulla violenza settaria nell'Irlanda del Nord.\nTrama.\nLa narrazione si svolge nell'arco di una sola giornata, che sembrerebbe assolutamente normale, passata in un ambiente scolastico (comprensiva di dialoghi tra ragazzi, tra studenti e professori, partecipazioni a lezioni, e cos\u00ec via). La trama percorre la situazione da soggettive differenti.\nJohn \u00e8 la \"guida\" che percorrendo la scuola ci mostra la vita scolastica e gli studenti. Michelle, studentessa timida ed emarginata per il suo aspetto fisico e la sua goffaggine nelle attivit\u00e0 motorie, si occupa dell'organizzazione della biblioteca. Brittany, Nicole e Jordan sono tre ragazze ossessionate dal proprio corpo e dall'apparire. Per riuscire ad avere un corpo perfetto, conforme agli standard della moda, le tre cadono vittime della bulimia. Elias \u00e8 un ragazzo solitario e sognatore amante della fotografia.\nI personaggi centrali della giornata sono Eric e Alex, due ragazzi con la passione per le armi. Alex \u00e8 inoltre appassionato di musica ed Eric di videogiochi violenti. Tutto pare normale, fino a quando, a fine giornata, Eric e Alex in tuta mimetica vanno nella scuola, seminando morte e terrore.\nTemi narrativi.\nIl film descrive lo svolgersi degli eventi da pi\u00f9 punti di vista: le scene si ripetono, viste da pi\u00f9 angolazioni, attraverso gli occhi dei diversi protagonisti, attraverso fini e raffinati piani sequenza e inquadrature della vita dei due assassini.\nNatura.\nLa natura \u00e8 un elemento ricorrente all'interno della pellicola. Questo si riscontra sia al livello visivo che uditivo. Le immagini mostrano, infatti, luoghi verdeggianti o comunque immersi nella vegetazione e anche la scelta delle inquadrature \u00e8 studiata, come all'inizio del film, dove il regista, per seguire l'auto che sbanda, usa il punto di vista che avrebbe un uccello che vola fra gli alberi.\nRicorrono poi immagini di animali, come il toro nella t-shirt di John e l'elefante disegnato su un foglio appeso nella camera di Alex.\nIl tutto \u00e8 accompagnato da un sottofondo sonoro spesso indefinito, ma in cui si pu\u00f2 udire frequentemente il cinguettio degli uccelli. Assai suggestiva \u00e8 poi la lunga inquadratura finale di un cielo blu intenso attraversato da nuvole leggere e su cui scorrono i titoli di coda.\nColore giallo.\nIl giallo \u00e8 un colore che ritorna molte volte nel film: nelle magliette di John e Benny, nel fogliame ingiallito all'inizio del film e in molte ambientazioni interne alla scuola, in particolare, ovviamente, quando si scatena un piccolo incendio.\nDepersonalizzazione.\nIl film segue ogni personaggio nel corso della giornata mostrandone le azioni con ampi piani sequenza, che danno forte realismo agli eventi, ma, allo stesso tempo, fanno sentire lo spettatore come un osservatore onnisciente, distaccato e indifferente. Questo vale sia per la prima parte del film, composta da eventi lenti e noiosi come possono essere le azioni che tutti compiono ogni giorno, che nella seconda, dove si assiste, in rapida successione, alla fredda esecuzione di molti dei personaggi della storia.\nBeethoven.\nCome in \"Arancia meccanica\" di Stanley Kubrick, anche qui il tema musicale principale \u00e8 del compositore tedesco, ma non si tratta di una spumeggiante sinfonia, bens\u00ec del pacato e sereno primo movimento della famosa sonata \"Chiaro di Luna\", nonch\u00e9 della celeberrima \"Per Elisa\". Chi le suona \u00e8 Alex. Furono scelte dallo stesso interprete sulla falsariga della totale libert\u00e0 di improvvisazione che il regista aveva dato ai ragazzi.\nOmosessualit\u00e0.\nConseguentemente alle improvvisazioni, questo tema appare interessante per i modi diversi in cui \u00e8 affrontato.\nIl primo \"canovaccio\" di Van Sant ne prevede un dibattito a scuola: il risultato \u00e8 grottesco, praticamente una serie di interventi scontati e a volte apparentemente nonsense.\nIl secondo \u00e8 invece pi\u00f9 delicato e semplice. I ragazzi stanno per uscir di casa e compiere il massacro. Alex si spoglia disinvoltamente e si infila nella doccia, tranquillo fino a un certo punto ma nemmeno particolarmente teso. Dopo un po' entra Eric, gi\u00e0 nudo. I due si guardano e si sorridono. Uno dice all'altro: \"\u00abAh allora ci siamo, si muore oggi! ... Io non ho ancora mai baciato nessuno\u00bb\". L'altro risponde con un bacio in bocca. I due si sorridono ancora: evidentemente, avendo le ore contate, il retaggio culturale non ha pi\u00f9 alcuna importanza.\nRiconoscimenti.\nIl film vinse, al Festival di Cannes nel 2003, sia la Palma d'oro, sia il premio per la miglior regia. Per assegnare entrambi questi riconoscimenti, la giuria dovette chiedere una deroga al regolamento, che vieta di tributarli tutti e due allo stesso film."}
{"id": "703617", "revid": "1543377", "url": "https://it.wikipedia.org/wiki?curid=703617", "title": "Dolcenera canta il cinema", "text": "Dolcenera canta il cinema \u00e8 un EP di Dolcenera realizzato per \"20th Century Fox Home Entertainment\" dove la cantante reinterpreta cinque colonne sonore divenute dei classici nella storia del cinema statunitense.\nIl disco.\nL'idea del disco \u00e8 nata a seguito del successo ottenuto da un concerto nel quale la nota casa di produzione cinematografica ha chiesto a Dolcenera di interpretare a modo suo alcuni brani tratti da famose colonne sonore cinematografiche. La cantante ha dichiarato di essere riuscita a mostrare in questo EP una parte della sua anima musicale che non era ancora riuscita a far conoscere attraverso i suoi album.\nL'album \u00e8 stato registrato tra la fine del 2005 e l'inizio del 2006. Non \u00e8 mai stato messo in vendita nei negozi, ma \u00e8 stato solamente distribuito in omaggio attraverso l'iscrizione al \"Noir Fans Club\" (fan club ufficiale della cantante) nell'anno 2006, oppure in regalo a tutti coloro che hanno acquistato in Italia almeno un DVD Fox nel mese di febbraio 2006.\nI brani sono stati arrangiati dalla stessa Dolcenera, mentre la produzione del disco \u00e8 affidata a Lucio Fabbri.\nTracce.\nI brani inseriti nel disco sono:\nMusicisti.\nIl libretto distribuito insieme all'EP riporta i seguenti credits:"}
{"id": "703618", "revid": "287204", "url": "https://it.wikipedia.org/wiki?curid=703618", "title": "Felicien Rops", "text": ""}
{"id": "703621", "revid": "80047", "url": "https://it.wikipedia.org/wiki?curid=703621", "title": "Essonnes", "text": ""}
{"id": "703625", "revid": "1318658", "url": "https://it.wikipedia.org/wiki?curid=703625", "title": "Monastero di Gra\u010danica", "text": "Il monastero di Gra\u010danica (serbo: \u041c\u0430\u043d\u0430\u0441\u0442\u0438\u0440 \u0413\u0440\u0430\u0447\u0430\u043d\u0438\u0446\u0430 o \"Manastir Gra\u010danica\") \u00e8 un monastero appartenente alla Chiesa ortodossa serba, situato nel villaggio di Gra\u010danica/Gra\u00e7anic\u00eb, a pochi chilometri da Pristina, in Kosovo. Venne fondato dal re serbo Stefano Milutin nel 1321.\nIl 13 luglio 2006 venne inserito nell'elenco dei patrimoni dell'umanit\u00e0 dell'UNESCO come estensione del monastero di De\u010dani, gi\u00e0 inserito due anni prima tra quelli i pericolo.\nIl monastero di Gra\u010danica \u00e8 una delle ultime costruzioni di re Milutin. Si trova a 5\u00a0km da Pristina, nell'omonima enclave. Il monastero si trova nelle vicinanze di Lipljan (l'antica citt\u00e0 romana di Ulpiana), antica sede dei vescovi.\nStoria.\nGra\u010danica venne costruito sulle rovine di una chiesa duecentesca dedicata alla Beata Vergine, costruita a sua volta al posto di una basilica cristiana a tre navate del VI secolo. Sul muro meridionale della cappella si trova scritta la carta del re, contenente le seguenti parole: \"Ho visto le rovine ed il degrado del Tempio della Beata Vergine di Gra\u010danica, della diocesi di Lipljan, e l'ho quindi ricostruito da zero dipingendolo e decorandolo dentro e fuori\". Del vecchio edificio \u00e8 sopravvissuta solo la chiesa. Il nartece e la torre sono stati aggiunti pochi decenni dopo, al fine di proteggere gli affreschi della facciata occidentale. Il nartece \u00e8 stato gravemente danneggiato varie volte dai turchi nel periodo 1379-1383, quando la torre venne bruciata assieme ad una ricca collezione di manoscritti ed altri oggetti preziosi. Il nartece venne ricostruito nel 1383. Altri danni furono provocati dalla battaglia di Kosovo Polje (1389).\nDurante il dominio ottomano Gra\u010danica divenne un importante centro culturale. Al tempo del metropolita Nikanor (1528-1555) vennero dipinte molte icone su tavola. In seguito all'invenzione della stampa a caratteri mobili, Nikanor ottenne numerosi libri ad uso monastico. Le porte reali vennero commissionate nel 1564 dal metropolita Dionisije, la cui morte \u00e8 raffigurata in un affresco nel nartece. Vari restauri vennero eseguiti per decisione del patriarca Makarije Sokolovi\u0107. Tutte le entrate del nartece esterno vennero murate e nuovi affreschi completati nel 1570. Grazie al patriarca Pajsije, la chiesa ha un tetto in piombo, e nel 1620 venne aggiunto il grande crocifisso. Il monastero sub\u00ec altri danni verso la fine del XVII secolo, ai tempi della guerra tra la Santa Lega ed i Turchi, in seguito al secondo assedio di Vienna - in cui i Serbi conquistarono parte del territorio cristiano. I turchi tolsero il tetto in piombo e presero le tessere che formavano il pavimento, oltre al tesoro nascosto nella chiesa dal patriarca Arsenije III \u010carnojevi\u0107.\nDopo la seconda guerra mondiale venne rinnovato dalle monache e venne usato come convento. Oggi vi abitano 24 suore, dedite all'iconografia, all'agricoltura e ad altri obblighi monastici.\nDopo la guerra del Kosovo del 1999, il vescovo di Ra\u0161ka e Prizren Artemije trasfer\u00ec qui la sua sede, precedentemente a Prizren, e da quel momento il monastero divenne anche un centro politico per i serbi del Kosovo.\nArchitettura.\nGra\u010danica rappresenta il culmine dell'arte medievale serba nell'edilizia della tradizione bizantina. La chiesa ha una forma a doppia croce, una dentro l'altra, con quella interna che forma una silhouette verticale che si innalza dall'altra. La cupola poggia su quattro colonne. Le quattro piccole cupole danno una struttura regolare all'intero complesso. L'abside a tre sezioni (di cui la centrale \u00e8 la pi\u00f9 grande) separa il resto dall'altare. Il diaconico e la protesi sono separate da muri. Tra la navata ed il nartece ci sono grandi colonne. La chiesa venne costruita a fasce alterne con pietre e mattoni. Alla fine del XIV secolo venne aggiunto un esonartece con doppia arcata, nascosto in seguito nel XVI secolo.\nArte.\nNella chiesa si possono riconoscere tre stili di pittura. Il pi\u00f9 antico si trova nella navata, mentre gli altri due sono nel nartece. Gli affreschi vennero dipinti nel 1321-1322 e sono ben conservati. La composizione della navata raffigura l'infanzia di Ges\u00f9 ed il calendario ecclesiastico.\nLe pitture girano intorno al concetto di anno liturgico, della Passione di Cristo e dei miracoli di Ges\u00f9. All'interno del nartece si trovano i ritratti dei fondatori: re Milutin e la regina Simonida, la regina H\u00e9l\u00e8ne d'Anjou (madre del re) nei panni di una monaca e re Milutin come monaco. Di particolare importanza \u00e8 la genealogia dei Nemanji\u0107, la prima mai dipinta, che inizia con Stefano Nemanja e termina con lo stesso Milutin. Nel nartece si trova anche un'esauriente illustrazione del Giudizio Universale. Le scene della vita di San Nicola si trovano nel parecclesio settentrionale, mentre le mura meridionali contengono scene dell'Antico Testamento, della vita di Cristo e di quella della madre. Si crede che i pittori siano stati Michele ed Eutichio con i relativi assistenti.\nSi trovano anche importanti affreschi del 1570 nel nartece, commissionati dal patriarca Makarije Sokolovi\u0107. Alcune di queste opere sono databili al XIV e XV secolo, tra cui il Battesimo di Ges\u00f9, parte dell'Akathistos ed i concili ecumenici. Due soggetti dominano il nartece di Gra\u010danica: la dossologia alla Vergine e la processione degli arcivescovi serbi da san Saba al patriarca Makarije Sokolovi\u0107. Una composizione storica della morte del metropolita di Gra\u010danica, Dionisije, copre la parte sud-orientale del nartece.\nLe pitture di Gra\u010danica sono tra le migliori prodotte nel periodo di Milutin, caratterizzato da influenze dello splendore bizantino e dallo stile lussuoso noto come \"Rinascimento Paleologo\".\nCopia di Chicago.\nThird Lake, quartiere di Chicago, ospita il monastero di New Gra\u010danica, copia perfetta dell'edificio di Gra\u010danica in Kosovo. \u00c8 costruito su un terreno di propriet\u00e0 di un'associazione serba (Most Holy Mother of God Serbian Association), acquistato nel 1977, e venne consacrato nel 1984. La differenza rispetto all'edificio originario \u00e8 che ha una dimensione ridotta del 18%. New Gra\u010danica \u00e8 ricco di particolari quali portoni d'entrata intarsiati raffiguranti 23 monasteri e chiese situati in Serbia."}
{"id": "703632", "revid": "438678", "url": "https://it.wikipedia.org/wiki?curid=703632", "title": "Gli indesiderabili", "text": "Gli indesiderabili \u00e8 un film del 2003 diretto da Pasquale Scimeca.\nTrama.\nNel 1951 fanno ritorno a Genova, provenienti dagli Stati Uniti dopo un processo celebrato a New York, 120 italo-americani, per lo pi\u00f9 mafiosi e criminali, considerati \"indesiderabili\" dal governo statunitense e pertanto rimpatriati in Italia. Del gruppo fanno parte, fra gli altri, Frank Frigenti, Lily Valentino, Lu Grifasi, ma anche alcuni anarchici, come Ezio Taddei. Ad accoglierli all'arrivo, dopo un viaggio in nave durato due settimane, sono presenti curiosi, fotografi e giornalisti, fra cui Giancarlo Fusco, giornalista de \"Il Secolo XIX\", incaricato di scrivere un breve articolo.\nMentre intervista questi personaggi, Fusco riconosce proprio in Taddei un suo vecchio compagno di liceo, e, incuriosito, decide di andare a fondo e svolgere un'inchiesta."}
{"id": "703636", "revid": "2231807", "url": "https://it.wikipedia.org/wiki?curid=703636", "title": "Il tulipano d'oro", "text": "Il tulipano d'oro \u00e8 un film del 2003 diretto da G\u00e9rard Krawczyk, presentato fuori concorso al 56\u00ba Festival di Cannes, di cui \u00e8 stato il film di apertura.\nSi tratta del remake di Fanfan La Tulipe, un film del 1952 diretto da Christian-Jaque.\nTrama.\nFrancia 1760, Fanfan \u00e8 un giovane scapestrato che si diletta a sedurre le giovani pi\u00f9 belle del suo villaggio promettendo loro di sposarle per poi abbandonarle sull'altare. Un giorno si imbatte in una gitana di nome Adeline, la quale con uno stratagemma tenta di imbrogliarlo facendogli una falsa previsione sul suo futuro in cambio di una grande somma di denaro. Quello stesso giorno Fanfan inscena il suo matrimonio con una giovane, salvo poi abbandonarla sull'altare.\nContrariamente alle altre volte, il giovane si ritrova presto a dover scappare dalla collera dei parenti della sua sposa e rincontra la gitana Adeline, che per prendersi gioco di lui si \u00e8 messa a guida della folla. Nel tentativo di scappare, Fanfan decide di arruolarsi nell'esercito francese per andare a combattere nella Guerra dei Sette Anni. Il giovane si rende subito conto della sua inadeguatezza alla vita militare e tenta pi\u00f9 volte di disertare, senza per\u00f2 mai riuscirci. Un giorno, mentre il suo reggimento \u00e8 in viaggio per raggiungere il fronte, Fanfan si imbatte in dei briganti che stanno saccheggiando una carrozza con a bordo due nobildonne.\nDopo un breve duello, Fanfan riesce a mettere in fuga i briganti e si accorge con stupore che le due nobildonne sono Madame de Pompadour e la figlia di re Luigi XV. Invaghitosi della figlia del re, Fanfan si mette in testa di conquistarla, ma durante il viaggio con il suo battaglione si imbatte nuovamente in Adeline e scoprir\u00e0 l'esistenza di un complotto contro Luigi XV mirato a portare le sorti della guerra dalla parte dell'Austria e della Prussia. Durante il viaggio, Fanfan si rende conto di provare un sentimento di amore verso Adeline, un sentimento che la ragazza ricambia."}
{"id": "703640", "revid": "1354930", "url": "https://it.wikipedia.org/wiki?curid=703640", "title": "Alpi Biellesi", "text": "Le Alpi Biellesi (un tempo dette anche \"Prealpi Biellesi\") costituiscono un gruppo montuoso italiano situato nella zona sud-orientale delle Alpi Pennine.\nInteressano principalmente la provincia di Biella, ed in misura minore, anche la provincia di Vercelli, quella di Torino e la Valle d'Aosta.\nGeologia.\nDa un punto di vista geologico le Alpi Biellesi si dividono in una fascia alpina propriamente detta e in una zona prealpina, separate tra loro dalla Linea Insubrica (o \"Linea del Canavese\").\nQuesta importante linea tettonica ha nel Biellese un andamento da sud-ovest a nord-est e passa per il Bocchetto di Sessera e la Bocchetta della Boscarola. Le montagne e i rilievi collinari a sud-est di questa linea, come ad esempio il Monte Barone, sono quindi da considerarsi geologicamente prealpi, mentre i monti collocati sull'altro lato della Linea Insubrica fanno parte del corpo principale della catena alpina.\nGeografia.\nI limiti geografici sono:\nDa un punto di vista orografico anche le colline che formano la parte dell'Anfiteatro morenico di Ivrea collocata in sinistra idrografica della Dora Baltea fanno quindi parte delle Alpi Biellesi.\nSuddivisione.\nSecondo la SOIUSA le Alpi Biellesi sono un supergruppo delle Alpi Pennine; insieme alle Alpi Cusiane formano la sottosezione delle Alpi Biellesi e Cusiane.\nLa SOIUSA divide poi le Alpi Biellesi in due gruppi, il secondo dei quali \u00e8 ulteriormente ripartito in due \"sottogruppi\" (tra parentesi il codice dei gruppi e sottogruppi):\nIl confine tra i due gruppi \u00e8 segnato dalla Bocchetta del Croso.\nComunit\u00e0 montane.\nDiversi dei comuni interessati erano riuniti nelle comunit\u00e0 montane Valle Cervo, Alta Valle Elvo, Valle di Mosso, Prealpi Biellesi e Comunit\u00e0 montana Valsesia (in Piemonte) nonch\u00e9 Comunit\u00e0 montana Mont Rose e Comunit\u00e0 montana Walser Alta Valle del Lys (in Valle d'Aosta)."}
{"id": "703643", "revid": "767487", "url": "https://it.wikipedia.org/wiki?curid=703643", "title": "Il club degli imperatori", "text": "Il club degli imperatori (\"The Emperor's Club\") \u00e8 un film del 2001 diretto da Michael Hoffman, basato su un racconto di Ethan Canin intitolato \"The Palace Thief\".\nTrama.\nWilliam Hundert, popolare e stimato professore del St. Benedict College in Virginia, cerca non solo di insegnare storia antica ai suoi allievi, ma anche di forgiarne il carattere per quella che sar\u00e0 la futura classe dirigente.\nIl progetto del professore rischia di fallire all'arrivo di Sedgewick Bell, figlio di un senatore molto influente.\nSedgewick \u00e8 il classico ragazzo che snobba lo studio e sfida le convenzioni del college (anche attraverso azioni come un bagno a torso nudo con le ragazze di un istituto confinante), rischiando di diventare un cattivo esempio per tutti gli altri studenti.\nIl rapporto conflittuale che si instaura tra Hundert e Sedgewick viene risolto dal padre del ragazzo, il quale consiglia a Hundert di non plasmare il carattere di suo figlio, occupandosi esclusivamente della sua istruzione e cercando di essere pi\u00f9 morbido di fronte al comportamento del ragazzo.\nDopo la visita del professore, per\u00f2, il senatore telefona al figlio redarguendolo; da quel momento Sedgewick incomincia a studiare e a ottenere buoni voti. Addirittura Hundert, pur di incoraggiarlo a continuare a studiare, lo valuta in un compito con maggiore benevolenza facendolo divenire terzo miglior alunno della classe cosicch\u00e9 possa partecipare a una gara organizzata da Hundert che assegna il titolo di \"Giulio Cesare\" allo studente con le migliori conoscenze di storia classica. L'esclusione susciter\u00e0 la delusione di colui che doveva essere di diritto il terzo della classe, Blythe. Per\u00f2 la decisione di mandare Sedgewick al torneo Giulio Cesare al posto di Blythe si riveler\u00e0 sbagliata.\nInfatti durante la gara Sedgewick bara (nascondendo dei foglietti con le risposte scritte sotto la toga) e Hundert, che se ne \u00e8 accorto, lo mette in difficolt\u00e0 con una domanda non prevista (\"Chi era Amilcare Barca?\") di cui Sedgwick non conosce la risposta; la vittoria va a un altro studente. Hundert rimproverer\u00e0 Sedgewick di non aver gareggiato correttamente, e quest'ultimo torner\u00e0 alle solite buffonate che faceva prima. Otterr\u00e0 il diploma solo grazie all'influenza esercitata dal padre.\nLa delusione per il comportamento di Sedgewick comunque caricher\u00e0 Hundert di un enorme senso di colpa per aver preferito un ragazzo con tante potenzialit\u00e0 ma poca voglia di fare ad un altro ragazzo che aveva lavorato sodo, ossia Blythe.\nVenticinque anni dopo Hundert (che, contrariamente alle sue aspettative, non ha ottenuto l'incarico di preside in quanto ritenuto troppo all'antica) viene invitato da Sedgewick nella sua villa in quanto questi ha pensato di organizzare nuovamente la stessa gara con gli stessi partecipanti, ormai diventati adulti, dichiarando di volere la rivincita.\nPurtroppo per\u00f2 si ripete lo stesso copione: Sedgewick imbroglia, utilizzando un auricolare attraverso il quale un assistente gli passa le risposte. Anche stavolta per\u00f2 Hundert se ne accorge, chiede \"Chi era Shutruk-Nakhunte?\" (sopra la porta dell'aula del professor Hundert c'\u00e8 una targa su Shutruk-Nakhunte, che egli fa leggere a uno studente all'inizio di ogni anno scolastico, inizio a cui Sedgewick non aveva partecipato) a Sedgewick ben sapendo che egli non pu\u00f2 sapere la risposta e neppure trovarla su un normale testo di storia. Dopo la gara Bell annuncia che si candider\u00e0 alla carica di senatore ovvero l'incarico che aveva gi\u00e0 ottenuto suo padre. Hundert incontra Bell in bagno e lo rimprovera sul fatto di non essere cambiato, Bell replica dicendo che a nessuno importava nulla dei principi di Hundert, ma poco dopo il figlio di Bell esce dalla toilette in cui si trovava e da cui aveva sentito tutto visibilmente turbato e deluso dalle parole del padre.\nPer scaricare la coscienza che non aveva mai smesso di rimordergli, Hundert trovatosi a tu per tu con Blythe gli confessa di aver preferito Sedgewick a lui nella gara di 25 anni prima e che doveva essere lui sul palco del Giulio Cesare, e si sente in colpa per non averlo inserito tra i primi tre.\nIl mattino dopo, mentre Bell viene intervistato dalle tv, gli ex alunni fingono di essersene andati tutti per vari impegni, mentre preparano un brindisi a sorpresa al loro professore.\nIl film si conclude con Hundert tornato a scuola e con un nuovo studente, il figlio di Blythe, a cui far\u00e0 leggere di nuovo la targa sopra la porta, come aveva fatto fare al padre 25 anni prima; Hundert si rende conto che Blythe l'ha perdonato; contemporaneamente si viene a sapere che Sedgewick non \u00e8 stato eletto senatore. Il professor Hundert dice:\nProduzione.\nLocation.\n\u00c8 stato girato nel collegio maschile Troy di New York."}
{"id": "703649", "revid": "1318658", "url": "https://it.wikipedia.org/wiki?curid=703649", "title": "Cattedrale di Nostra Signora di Ljevi\u0161", "text": "La cattedrale di Nostra Signora di Ljevi\u0161 (in serbo: \u0411\u043e\u0433\u043e\u0440\u043e\u0434\u0438\u0446\u0430 \u0409\u0435\u0432\u0438\u0448\u043a\u0430) \u00e8 una costruzione del XIV secolo appartenente alla Chiesa ortodossa serba, situata nella citt\u00e0 di Prizren in Kosovo. Fu fatta erigere da Stefano Uro\u0161 II Milutin, re di Serbia, sulle fondazioni di una basilica bizantina del XII secolo. Tra gli affreschi trecenteschi figurano i ritratti di Milutin e altri membri della dinastia Nemaniade tra cui San Sava, patrono di Serbia. Sotto la dominazione ottomana fu trasformata in moschea, per essere nuovamente convertita in chiesa ortodossa agli inizi del XX secolo.\nIl 31 luglio 2006 venne inserito nell'elenco dei patrimoni dell'umanit\u00e0 dell'UNESCO come estensione del Monastero di De\u010dani, gi\u00e0 inserito nella lista due anni prima.\nFra il giugno del 1999 e la met\u00e0 del 2002 la chiesa rest\u00f2 sotto la protezione dei soldati della KFOR. Il 17 marzo 2004 venne seriamente danneggiata da alcuni estremisti albanesi durante una campagna di violenza contro la minoranza serba in Kosovo. Un gruppo di esperti patrocinato dal Consiglio d'Europa ha visitato pi\u00f9 volte il sito della cattedrale per valutare l'entit\u00e0 dei danni, la cui riparazione non risulta tuttora ultimata."}
{"id": "703651", "revid": "1543377", "url": "https://it.wikipedia.org/wiki?curid=703651", "title": "Giedi Primo", "text": "Giedi Primo \u00e8 un pianeta immaginario presente nei romanzi fantascientifici del ciclo di Dune di Frank Herbert. Orbita intorno alla stella 36 Ophiuchi B ed \u00e8 il mondo di origine della feroce Casa Harkonnen, nemica giurata della Casa Atreides.\nCaratteristiche.\nGiedi Primo \u00e8 un pianeta mediocremente abitabile, con un basso livello di attivit\u00e0 fotosintetica. In \"Dune\", il Barone Vladimir Harkonnen i suoi eredi vivono nella \"citt\u00e0 familiare di Harko\".\nA causa della sua ecologia devastata, il pianeta deve importare quasi tutto il suo fabbisogno di prodotti organici. Questa debolezza viene compensata per\u00f2 dalla grande potenza militare degli Harkonnen. La societ\u00e0 di Giedi Primo \u00e8 infatti basata sulla violenza e sono presenti sia la schiavit\u00f9 che i giochi gladiatori. Persino i bambini sono addestrati al combattimento fin da piccoli. Queste caratteristiche favoriscono un sistema militare-industriale basato sulla paura, che rendono la casa Harkonnen l'unica, insieme alla casa Atreides, quasi alla pari con la casa imperiale in termini di forza.\nGiedi Primo non \u00e8 sempre stato un inferno industriale. Prima del Jihad Butleriano, aveva un clima ed un ambiente molto pi\u00f9 piacevoli. A causa della guerra e di molte generazioni di dominio Harkonnen, l'ecologia del pianeta si deterior\u00f2 rapidamente.\nIn \"Gli eretici di Dune\" si viene a sapere che il pianeta \u00e8 stato ribattezzato Gammu ad opera di Gurney Halleck."}
{"id": "703655", "revid": "767487", "url": "https://it.wikipedia.org/wiki?curid=703655", "title": "Il genio della truffa", "text": "Il genio della truffa (\"Matchstick Men\") \u00e8 un film del 2003, diretto da Ridley Scott, tratto da un libro di Eric Garcia.\nTrama.\nRoy Waller e Frank Mercer sono due compari, abilissimi nel mettere in atto truffe e raggiri di ogni genere. Roy \u00e8 geniale nella sua occupazione, che lo ha reso ricco, ma \u00e8 a disagio nella vita di ogni giorno, affetto da molteplici nevrosi. Condizionato dalle sue ossessioni ed affetto da agorafobia, scopre che il dottore da cui si riforniva di medicine \u00e8 irreperibile, e quindi - su consiglio di Frank - si reca allo studio di un certo dottor Harris Klein, che da quel momento diverr\u00e0 il suo nuovo analista e gli fornir\u00e0 nuovi farmaci. Il desiderio di Roy di ricontattare la ex moglie viene incoraggiato dal nuovo medico, e cos\u00ec Roy scopre di essere padre di una ragazzina di 14 anni, Angela, cresciuta con la madre dopo che quest'ultima lo aveva abbandonato. L'irrompere improvviso della figlia sconvolge la routine di Roy, sollevandolo per\u00f2 d'umore e alleviando il suo stato nevrotico. Roy, felice di avere una figlia, inizialmente cerca di nasconderle la verit\u00e0 sulla sua vita criminale. \u00c8 per\u00f2 Angela a scoprirlo, supplicando poi il padre di poter prendere parte a una delle sue truffe.\nDopo un tentativo riuscito, i due fanno, con Frank, un colpo pi\u00f9 grande: i soldi vengono rubati con l'aiuto di Angela, ma qualcosa va storto. Dopo un iniziale inseguimento all'aeroporto, l'individuo truffato si presenta a casa di Roy, esigendo la restituzione dei suoi soldi e minacciando lui, Frank e la ragazza. Roy lo asseconda, mandando sua figlia a prendere il denaro che ha a casa, da consegnargli, ma Angela impugna la pistola che Roy teneva vicino al denaro e spara al malvivente. Incoraggiati da Roy, Frank e Angela scappano prima che la polizia giunga sul luogo e Roy decide di impacchettare il cadavere, steso nel suo salotto, in alcune buste di plastica per l'immondizia. Quando rientra nella stanza, scopre per\u00f2 che il cadavere \u00e8 scomparso; e, quando si gira verso il rumore di passi alle sue spalle, un colpo gli fa perdere i sensi.\nRoy rinviene in una stanza di ospedale piantonato da due agenti della polizia; quando si riprende completamente chiede, come condizione per la confessione, la visita del suo psicanalista. Il dottor Klein arriva e Roy gli chiede sottovoce di contattare Angela e di darle tutto il denaro che aveva in banca per assicurarle un futuro. Non appena lo psicanalista scompare dietro la porta, Roy sviene di nuovo. Pi\u00f9 tardi si sveglia per il gran caldo della stanza e si alza per accendere il condizionatore d'aria: appena varca la soglia della porta, scopre che non si trova in un ospedale, ma in un container sul tetto di un parcheggio vuoto. Capisce allora che Frank lo ha truffato con la complicit\u00e0 di Angela, del tizio truffato e persino del finto dottor Klein: la cassetta di sicurezza di cui ha rivelato i codici di accesso \u00e8 stata ripulita. Una visita alla ex moglie, Heather, che non vedeva da anni, chiarisce l'ultimo mistero. Roy ricordava che quando si erano lasciati la donna era in attesa, ma Heather gli racconta di avere avuto un aborto: Roy non ha mai avuto una figlia.\nRoy si rassegna a quanto accaduto e cerca di riavviare una vita normale. Inizia a lavorare in un negozio di tappezzeria e si sposa con la cassiera del supermercato presso cui \u00e8 solito rifornirsi, con la quale sta per avere un bambino. Un giorno Angela, accompagnata da un ragazzo, entra nel negozio in cui lui lavora per acquistare della moquette. I ricordi riaffiorano e la rabbia cresce, ma presto si scopre che Frank non solo ha raggirato Roy, ma non ha nemmeno diviso con Angela il bottino. E a Roy non resta che consolarsi con il ricordo di quanto accaduto, quando pensava di avere davvero avuto una figlia."}
{"id": "703656", "revid": "547034", "url": "https://it.wikipedia.org/wiki?curid=703656", "title": "George Broussard", "text": "Broussard ha pubblicato i suoi primi giochi sotto il nome Micro F/X. Nel 1991 Broussard ha unito la propria esperienza a quella di Scott Miller nella casa di sviluppo Apogee Software. Secondo i dati aggiornati al 2005, \u00e8 ancora uno dei proprietari della Apogee, includendo la 3D Realms e Pinball Wizards.\nHa lavorato al titolo Duke Nukem Forever fino al 2009 (in sviluppo dal 1997), anno in cui la 3D Realms ha dichiarato bancarotta, dirigendo la creazione del gioco in modo alquanto turbolento."}
{"id": "703657", "revid": "73447", "url": "https://it.wikipedia.org/wiki?curid=703657", "title": "Saul Hudson", "text": ""}
{"id": "703659", "revid": "1463849", "url": "https://it.wikipedia.org/wiki?curid=703659", "title": "Baronessa di Carini", "text": ""}
{"id": "703661", "revid": "1772671", "url": "https://it.wikipedia.org/wiki?curid=703661", "title": "Scott Miller", "text": ""}
{"id": "703668", "revid": "731410", "url": "https://it.wikipedia.org/wiki?curid=703668", "title": "Ipertensione arteriosa", "text": "Lipertensione arteriosa, chiamata spesso colloquialmente solo ipertensione, \u00e8 una condizione clinica in cui la pressione del sangue nelle arterie della circolazione sistemica risulta elevata. Ci\u00f2 comporta un aumento di lavoro per il cuore. La pressione arteriosa \u00e8 riassunta da due misure, sistolica e diastolica, che dipendono dal fatto che il muscolo cardiaco si contrae (sistole) e si rilassa (diastole) tra un battito e l'altro. La pressione sanguigna normale a riposo \u00e8 compresa tra i 110 e i 140 mmHg di sistolica e tra i 60 e i 90 mmHg di diastolica. Viene considerata un'ipertensione se vi \u00e8 una pressione frequentemente pari o superiore ai 140/90 mmHg.\nL'ipertensione viene classificata come primaria (essenziale) o come secondaria. Circa il 90-95% dei casi sono classificati come \"ipertensione primaria\", il che significa che vi \u00e8 pressione alta senza evidenti cause mediche di base. Il restante 5-10% dei casi, classificati come \"ipertensione secondaria\" sono causati da altre malattie che colpiscono i reni, le arterie, il cuore o il sistema endocrino.\nL'ipertensione \u00e8 un fattore di rischio per l'ictus, per l'infarto del miocardio, per l'insufficienza cardiaca, per gli aneurismi delle arterie (es. aneurisma aortico), per la malattia arteriosa periferica ed \u00e8 una causa della malattia renale cronica. Anche moderate elevazioni della pressione sanguigna arteriosa vengono associate a una riduzione dell'aspettativa di vita.\nCambiamenti nella dieta e nello stile di vita sono in grado di migliorare sensibilmente il controllo della pressione sanguigna e di ridurre il rischio di complicazioni per la salute. Tuttavia il trattamento farmacologico \u00e8 spesso necessario in persone per le quali i cambiamenti dello stile di vita risultino inefficaci o insufficienti.\nStoria.\nLa moderna comprensione del sistema cardiovascolare \u00e8 cominciata grazie al lavoro del medico William Harvey (1578-1657), che descrisse la circolazione del sangue nel suo libro \"De motu cordis\". Il sacerdote inglese Stephen Hales descrisse la prima misurazione della pressione arteriosa nel 1733. Il riconoscimento dell'ipertensione come una malattia si deve, tra gli altri, a Thomas Young e in particolare a Richard Bright e ai loro studi compiuti nella prima met\u00e0 del XIX secolo. La prima descrizione di pressione arteriosa elevata in una persona senza evidenza di una malattia renale, \u00e8 stata fatta da Frederick Akbar Mahomed (1849-1884). Tuttavia l'ipertensione come entit\u00e0 clinica \u00e8 nata nel 1896 con l'introduzione dello sfigmomanometro a mercurio, realizzato da Scipione Riva Rocci, che ne permise la misurazione. Nel 1905, Nikolai Korotkoff miglior\u00f2 la tecnica descrivendo i cosiddetti suoni di Korotkoff che si odono quando l'arteria viene auscultata con uno stetoscopio, mentre il bracciale dello sfigmomanometro viene sgonfiato.\nStoricamente il trattamento, per quella che veniva chiamata la \"malattia dal polso duro\", consisteva nel ridurre la quantit\u00e0 di sangue grazie alla pratica del salasso o mediante l'applicazione di sanguisughe. Questo trattamento era stostenuto dall'imperatore cinese Huang Di, da Cornelio Celso, da Galeno e da Ippocrate. Nel corso del XIX e XX secolo, prima che diventassero disponibili i primi trattamenti farmacologici efficaci, si utilizzavano tre rimedi per l'ipertensione, tutti con numerosi effetti collaterali: rigorosa restrizione di sodio nella dieta, simpaticectomia (ablazione chirurgica di alcune zone del sistema nervoso simpatico) e terapia pirogena (iniezione di sostanze che causano febbre e che indirettamente riducono la pressione sanguigna). Il primo preparato chimico per la gestione dell'ipertensione il tiocianato di sodio, \u00e8 stato utilizzato a partire dal 1900 ma presentava notevoli effetti collaterali che lo resero impopolare. Molti altri farmaci sono stati sviluppati dopo la seconda guerra mondiale, il pi\u00f9 popolare e ragionevolmente efficace dei quali era il cloruro di tetrametilammonio e i suoi derivati: l'esametonio, l'idralazina e la reserpina (derivata dalla pianta medicinale \"Rauwolfia serpentina\"). Un importante passo avanti \u00e8 stato ottenuto con la scoperta dei primi farmaci a somministrazione orale ben tollerati. I primi sono stati il clorotiazide e i diuretici tiazidici. Entrambi sono stati messi a disposizione a partire dal 1958.\nEpidemiologia.\nA partire dal 2000, quasi un miliardo di persone nel mondo, circa il 26% della popolazione adulta, soffriva di ipertensione L'ipertensione \u00e8 pi\u00f9 frequente negli uomini (anche se la menopausa tende a diminuire questa differenza) e negli individui di basso status socio-economico.\nLa condizione si presenta sia nei paesi industrializzati (333 milioni) sia in quelli in via di sviluppo (639 milioni). Tuttavia, i tassi variano notevolmente in base al luogo, con valori che partono dal 3,4% (negli uomini) e 6,8% (nelle donne) rilevati nelle zone rurali dell'India fino ad arrivare al 68,9% (uomini) e 72,5% (donne) della Polonia.\nNel 1995 \u00e8 stato stimato che 43 milioni di persone negli Stati Uniti presentavano ipertensione o stavano assumendo farmaci antipertensivi, quasi il 24% della popolazione adulta degli Stati Uniti. La prevalenza negli Stati Uniti \u00e8 in aumento e ha raggiunto il 29% nel 2004. A partire dal 2006, l'ipertensione colpisce 76.000.000 adulti degli Stati Uniti, il 34% della popolazione, gli afro-americani adulti hanno tra i pi\u00f9 alti tassi di ipertensione nel mondo: raggiungono infatti valori del 44%. \u00c8 pi\u00f9 frequente nei neri e nei nativi americani e meno negli americani bianchi e nei messicani, i valori aumentano con l'et\u00e0 e si riscontrano pi\u00f9 elevati nel sud-est degli Stati Uniti.\nLa prevalenza dell'ipertensione nei giovani \u00e8 in aumento.\nImpatto socio-economico.\nL'Organizzazione Mondiale della Sanit\u00e0 ha identificato l'ipertensione come la principale causa di mortalit\u00e0 cardiovascolare. La \"Worldwide Hypertension League\" (WHL), un'organizzazione di 85 societ\u00e0 impegnate nell'ipertensione e di leghe nazionali, ha riconosciuto che oltre il 50% della popolazione mondiale ipertesa non \u00e8 consapevole della sua condizione. Per risolvere questo problema, il WHL ha avviato nel 2005 una campagna di consapevolezza globale e dedicato il 17 maggio di ogni anno la \"Giornata Mondiale dell'Ipertensione\" (\"World Hypertension Day\", WHD).\nNel 2007, vi fu la partecipazione record di 47 paesi membri del WHL. Durante la settimana del WHD, tutti questi paesi, in collaborazione con i governi locali, associazioni professionali, organizzazioni non governative e industrie private, hanno promosso la consapevolezza sull'ipertensione tra il pubblico attraverso i diversi mass-media e manifestazioni pubbliche. Grazie all'utilizzo dei mezzi di comunicazione, come Internet e la televisione, il messaggio ha potuto raggiungere pi\u00f9 di 250 milioni di persone. La WHL stima che continuando su questa strada, 1,5 miliardi di persone affette da ipertensione arteriosa potranno essere raggiunte da questo messaggio.\nL'ipertensione \u00e8 il pi\u00f9 comune problema di salute cronico che richiede prestazioni di assistenza sanitaria negli Stati Uniti d'America. L\"'American Heart Association\" ha stimato, nel 2010, i costi diretti e indiretti dell'ipertensione in 76,6 miliardi di dollari. Sempre negli Stati Uniti, l'80% delle persone con ipertensione sono consapevoli della loro condizione, il 71% assume alcuni farmaci antipertensivi, ma solo il 48% di coloro che ne sono a conoscenza sono adeguatamente controllati.\nLa gestione corretta dell'ipertensione pu\u00f2 essere ostacolata da carenze nella diagnosi e nel trattamento e/o nel controllo della pressione. Gli operatori sanitari devono affrontare molteplici difficolt\u00e0 per il raggiungimento della pressione sanguigna corretta.\nI pazienti, talvolta, sono restii ad aderire ai programmi medici e apportare le modifiche al proprio stile di vita. Tuttavia, il raggiungimento di un corretto valore pressorio \u00e8 possibile, riducendo cos\u00ec in maniera significativa, il rischio di morte per malattie cardiache e ictus, lo sviluppo di altre condizioni debilitanti e il costo associato alle cure mediche avanzate.\nEziologia e classificazioni.\nIpertensione primaria.\nL'ipertensione arteriosa primaria o ipertensione essenziale \u00e8 la forma pi\u00f9 comune di ipertensione, rappresentando il 90-95% di tutti i casi. In quasi tutte le societ\u00e0 contemporanee, la pressione sanguigna aumenta con l'invecchiamento e il rischio di diventare ipertesi in et\u00e0 avanzata \u00e8 notevole.\nL'ipertensione \u00e8 il risultato di una complessa interazione fra geni e fattori ambientali. Numerose varianti genetiche comuni che comportano piccoli effetti sulla pressione sanguigna, sono stati identificati cos\u00ec come alcune varianti genetiche rare che portano a grandi effetti sulla pressione arteriosa. Tuttavia la base genetica dell'ipertensione \u00e8 ancora poco conosciuta.\nDiversi sono i fattori ambientali e inerenti allo stile di vita che influenzano la pressione sanguigna; ad esempio la si pu\u00f2 diminuire con un ridotto apporto di sale nella dieta, con l'aumento del consumo di frutta e di alimenti a basso contenuto di grassi, con l'esercizio fisico, con la perdita di peso e con una riduzione dell'assunzione di alcol.\nLo stress sembra svolgere un ruolo minore con le tecniche di rilassamento specifiche che non sono supportate da elementi di prova.\nIl possibile ruolo di altri fattori, quali il consumo di caffeina, e la carenza di vitamina D, appare meno chiaro.\nL'insulino resistenza, che \u00e8 comune nell'obesit\u00e0 \u00e8 una componente della sindrome metabolica che viene ritenuta una possibile concausa all'ipertensione.\nRecenti studi hanno inoltre evidenziato alcuni eventi risalenti ai primi anni di vita, come ad esempio un basso peso alla nascita, il tabagismo della madre in gravidanza e la mancanza di allattamento al seno, come fattori di rischio per lo sviluppo dell'ipertensione essenziale da adulti, anche se i meccanismi che collegano tali esposizioni restano oscuri.\nGli adolescenti solitamente presentano ipertensione primaria o essenziale, che rappresenta l'85-95% dei casi.\nIpertensione secondaria.\nL'ipertensione secondaria \u00e8 dovuta a una causa identificabile e nota.\nLa malattia renale \u00e8 la causa pi\u00f9 comune dell'ipertensione secondaria, si veda ad esempio il caso dell'Ipertensione nefrovascolare. L'ipertensione pu\u00f2 anche essere causata da condizioni endocrine, come la sindrome di Cushing, l'ipertiroidismo, l'ipotiroidismo, l'acromegalia, la sindrome di Conn o iperaldosteronismo, l'iperparatiroidismo e il feocromocitoma.\nAltre cause dell'ipertensione secondaria sono l'obesit\u00e0, l'apnea notturna, la gravidanza, la coartazione dell'aorta, il consumo eccessivo di liquirizia e di alcuni medicinali soggetti a prescrizione, rimedi a base di erbe e droghe illegali.\nLa maggior parte dell'ipertensione infantile, in particolare nei preadolescenti, \u00e8 secondaria a una malattia di base. A parte l'obesit\u00e0, la malattia renale \u00e8 la causa pi\u00f9 frequente (60-70%) d'ipertensione nei bambini.\nPatogenesi.\nComplicanze.\nLa malattia ipertensiva \u00e8 responsabile della diminuzione delle aspettative di vita dei pazienti affetti. I disturbi provocati dall'ipertensione gravano sugli organi vitali: cervello, cuore, retina, vasi arteriosi e rene.\nPer quanto riguarda il cuore, in un primo tempo si ha ipertrofia concentrica del ventricolo sinistro, in seguito il ventricolo sinistro si dilata e sopraggiunge l'ipertrofia eccentrica, con possibile scompenso emodinamico. Inoltre l'aumento della massa cardiaca espone a maggior rischio di ischemia cardiaca.\nLa sclerosi vasale, microaneurismi con possibile rottura ed emorragia intracranica, mal di testa, vertigini, sincope, sono tutte complicanze che possono occorrere al sistema nervoso centrale in seguito all'ipertensione. Anche l'apparato visivo pu\u00f2 risentire di condizione ipertensiva a lunga durata. Tipici effetti sulla retina sono: restringimento e sclerosi arteriolare diffusa, con aree ischemiche, microaneurismi e dilatazione capillare. Tutto ci\u00f2 pu\u00f2 comportare una diminuzione del visus.\nGli effetti sui reni possono essere vari: progressiva sclerosi dei vasi intrarenali con diminuzione della filtrazione glomerulare e conseguente riduzione della funzionalit\u00e0 dell'organo, fino all'insufficienza renale. Mentre i vasi arteriosi possono andare incontro ad aterosclerosi e microaneurismi.\nIn gravidanza.\nL'ipertensione si verifica in circa l'8-10% delle gravidanze. La maggior parte delle donne con ipertensione in gravidanza aveva una preesistente ipertensione primaria. Tuttavia l'ipertensione durante la gestazione pu\u00f2 essere il primo segno di pre-eclampsia, una condizione grave che si pu\u00f2 riscontrare nella seconda met\u00e0 di una gravidanza e nel puerperio.\nLa pre-eclampsia \u00e8 caratterizzata da aumento della pressione arteriosa e dalla presenza di proteine nelle urine. Essa si verifica in circa il 5% delle gravidanze ed \u00e8 responsabile di circa il 16% di tutte le morti materne a livello globale. La pre-eclampsia raddoppia anche il rischio di mortalit\u00e0 perinatale.\nLa pre-eclampsia pu\u00f2 occasionalmente progredire a una condizione che mette in pericolo di vita, chiamata eclampsia. L'eclampsia \u00e8 una emergenza ipertensiva che presenta diverse gravi complicanze, tra cui la perdita della vista, l'edema cerebrale, crisi epilettiche o convulsioni, insufficienza renale, edema polmonare e coagulazione intravascolare disseminata (una coagulazione disordinata del sangue).\nClinica.\nSegni e sintomi.\nRaramente l'ipertensione viene accompagnata da sintomi e la sua identificazione avviene solitamente attraverso lo \"screening\", o quando ci si cura per un altro problema non correlato. Una parte delle persone con ipertensione, tuttavia, lamenta mal di testa, in particolare nella zona superiore e nella mattinata ed episodi di svenimento. Stordimento, vertigini, tinnito (ronzio o sibilo nelle orecchie) e visione alterata sono sintomi correlati solitamente solo all'ipertensione da ansia.\nDurante l'esame obiettivo, l'ipertensione pu\u00f2 essere sospettata sulla base della presenza di retinopatia ipertensiva rilevata mediante l'esame ottico del \"fundus oculi\" mediante oftalmoscopio. Normalmente, la gravit\u00e0 della retinopatia ipertensiva viene classificata mediante i gradi che vanno dall'I al IV, anche se i tipi pi\u00f9 lievi possono essere difficili da distinguere uno dall'altro. I risultati della oftalmoscopia possono anche dare alcune indicazioni sul periodo in cui una persona \u00e8 stata ipertesa.\nIpertensione secondaria.\nAlcuni segni e sintomi aggiuntivi possono suggerire ipertensione arteriosa secondaria, dovuta a una causa identificabile come le malattie renali o le malattie endocrine.\nPer esempio, l'obesit\u00e0, l'intolleranza al glucosio, smagliature viola suggeriscono la sindrome di Cushing. le malattie della tiroide e l'acromegalia possono inoltre causare ipertensione e presentano sintomi e segni caratteristici. Un soffio addominale pu\u00f2 essere un indicatore di stenosi dell'arteria renale (un restringimento delle arterie che perfondono i reni), mentre la riduzione della pressione arteriosa degli arti inferiori pu\u00f2 indicare una coartazione aortica (un restringimento dell'aorta poco lontano dal cuore). L'ipertensione labile o parossistica accompagnata da mal di testa, palpitazioni, pallore e sudorazione, deve indurre il sospetto di feocromocitoma.\nNei neonati e nei bambini.\nLa mancata crescita, le convulsioni, l'irritabilit\u00e0, la mancanza di energia e la difficolt\u00e0 di respirazione possono essere associate con l'ipertensione nei neonati e nei bambini piccoli. Nei bambini, l'ipertensione pu\u00f2 causare mal di testa, irritabilit\u00e0 inspiegabile, stanchezza, ritardo di crescita, visione offuscata, sangue dal naso e paralisi facciale.\nDiagnosi.\nL'ipertensione viene diagnosticata sulla base di una pressione arteriosa persistentemente elevata. Tradizionalmente, ci\u00f2 richiede tre misurazione intervallate nell'arco di un mese. La valutazione iniziale del paziente iperteso deve includere una anamnesi completa e una visita medica.\nUna volta che viene fatta la diagnosi di ipertensione, si tenta di identificarne la causa sottostante, basandosi sui fattori di rischio e sugli altri sintomi, se presenti. L'ipertensione secondaria \u00e8 pi\u00f9 comune nei bambini preadolescenti, con la maggior parte dei casi causati da malattia renale. L'ipertensione primaria o essenziale \u00e8 pi\u00f9 comune negli adolescenti e presenta molteplici fattori di rischio, tra cui l'obesit\u00e0 e una storia familiare di ipertensione. Possono essere effettuati test di laboratorio per identificare le possibili cause dell'ipertensione secondaria e per determinare se l'ipertensione ha cagionato un danno il cuore, agli occhi e ai reni. Prove supplementari per il diabete e per i livelli di colesterolo sono di solito eseguiti in quanto queste condizioni sono ulteriori fattori di rischio per lo sviluppo di malattie cardiache e possono richiedere un trattamento.\nLa creatinina sierica viene misurata per valutare la presenza di malattia renale, che pu\u00f2 essere sia la causa sia il risultato dell'ipertensione. La creatinina sierica da sola pu\u00f2 sovrastimare la velocit\u00e0 di filtrazione glomerulare e linee guida recenti sostengono l'uso di equazioni predittive per la sua stima. Queste possono fornire una misura di base della funzionalit\u00e0 renale che pu\u00f2 essere utilizzate per monitorare gli effetti collaterali di alcuni farmaci antipertensivi. Inoltre, prove su campioni di urina per proteine sono utilizzate come indicatore secondario della malattia renale. L'elettrocardiogramma (ECG) viene eseguito per verificare la presenza di elementi di prova che il cuore sia sottoposto ad alta pressione sanguigna. L'ECG pu\u00f2 anche mostrare se c'\u00e8 ispessimento del muscolo cardiaco (ipertrofia ventricolare sinistra) o se il cuore ha subito un disturbo lieve. Una radiografia del torace o un ecocardiogramma possono essere eseguiti per cercare segni di ingrossamento del cuore o eventuali danni.\nDiagnosi negli adulti.\nNelle persone di et\u00e0 superiore ai 18 anni, l'ipertensione viene definita come una pressione sistolica e/o diastolica costantemente superiore a un valore considerato normale, i 139 mmHg di sistolica e gli 89 mmHg di diastolica. Si utilizzano valori leggermente inferiori (135 mmHg sistolica o 85 mmHg diastolica) se sono derivati da una misurazione di 24 ore ambulatoriale o dal monitoraggio a casa.\nRecenti linee guida internazionali hanno introdotto delle categorie al di sotto del livello di ipertensione per indicare una situazione di rischio continuo. La \"Joint National Committee\" 7\u00aa edizione (JNC-7) usa il termine di pre-ipertensione per una pressione sistolica tra i 120 e i 139 mmHg e/o una diastolica tra gli 80 e gli 89 mmHg, Mentre le linee guida ESH-ESC (2007) e BHS IV (2004) utilizzano le categorie: ottimale, normale e alta per suddividere le pressioni sistoliche inferiori a 140 mmHg e ai 90 mmHg di diastolica.\nUna sub-classificazione del JNC-7 distingue ipertensione allo stadio I, ipertensione allo stadio II, ipertensione allo stadio III e ipertensione sistolica isolata, che si riferisce alla pressione sistolica elevata accompagnata da una normale pressione diastolica, questa condizione \u00e8 comune negli anziani (lipertensione nell'anziano \u00e8 di solito associata a ridotto volume plasmatico, grave aterosclerosi, portata cardiaca normale o ridotta). L'ipertensione viene classificata come \"resistente\" se diversi farmaci in associazione non riescono a ridurla.\nDiagnosi nei bambini.\nL'ipertensione nei neonati \u00e8 rara, si verifica in circa lo 0,2 e il 3% dei neonati. La pressione sanguigna non viene misurata di routine nel neonato sano. L'ipertensione \u00e8 pi\u00f9 comune nei neonati ad alto rischio. Una variet\u00e0 di fattori, quali l'et\u00e0 gestazionale, devono essere presi in considerazione al momento di formulare una diagnosi di ipertensione in un neonato.\nL'ipertensione si verifica abbastanza comunemente nei bambini e negli adolescenti (2-9% a seconda dell'et\u00e0, sesso ed etnia) ed \u00e8 associata a un aumento dei rischi per la salute a lungo termine. La misurazione della pressione arteriosa \u00e8 raccomandata in tutti i bambini di et\u00e0 superiore ai tre anni in almeno uno degli abituali controlli di salute; nei bambini con una et\u00e0 inferiore ai 3 anni in situazioni particolari. Tuttavia la pressione arteriosa deve essere confermata in visite ripetute prima di caratterizzare un bambino come iperteso.\nLa pressione arteriosa aumenta con l'et\u00e0 durante l'infanzia e, nei bambini, l'ipertensione \u00e8 definita se i valori della pressione sistolica e/o diastolica superano il 95\u00b0 percentile a ripetute misurazioni. Lo stato di preipertensione o pressione normale alta si ha se i valori della pressione sistolica e/o diastolica sono compresi tra il 90\u00b0 e il 95\u00b0 percentile, mentre la pressione normale \u00e8 definita se i valori della pressione sistolica e diastolica sono inferiori al 90\u00b0 percentile. \u00c8 stato proposto che, negli adolescenti, l'ipertensione e la pre-ipertensione siano diagnosticate e classificate con gli stessi criteri usati per gli adulti\nIpertensione arteriosa resistente.\nPer ipertensione arteriosa resistente si intende la persistenza di una pressione arteriosa non controllata (PA sistolica \u2265 140 mmHg e/o PA diastolica \u2265 90 mmHg), nonostante corrette abitudini di vita e l'assunzione continuativa e controllata di almeno tre farmaci antipertensivi, tra cui un diuretico.\nLa prevalenza dell'IR varia dal 5% nelle misurazioni dal medico curante, sino al 50% negli ambulatori nefrologici e rappresenta un notevole problema in quanto la sua presenza determina un incremento del danno d'organo a livello del cuore, del cervello e del rene.\nUrgenza ed emergenza ipertensiva.\nUn'elevata pressione arteriosa (con una sistolica uguale o maggiore di 180 o una diastolica uguale o maggiore di 110) viene indicata come \"crisi ipertensiva\". Pressioni sanguigne sopra questi livelli sono note per conferire un elevato rischio di complicanze. Le persone a cui la pressione sanguigna raggiunge questi valori possono essere asintomatiche, ma \u00e8 pi\u00f9 probabile che lamentino mal di testa (22% dei casi) e vertigini rispetto alla popolazione in generale. Altri sintomi che accompagnano una crisi ipertensiva possono includere deterioramento visivo o affanno, causato dall'insufficienza cardiaca o da una sensazione generale di malessere dovuta all'insufficienza renale. La maggior parte delle persone affette da crisi ipertensiva sono gi\u00e0 note per avere la pressione sanguigna elevata.\nUna \"emergenza ipertensiva\", viene diagnosticata quando vi \u00e8 evidenza di un danno diretto a uno o pi\u00f9 organi a causa della elevata pressione arteriosa. Un esempio pu\u00f2 essere l'encefalopatia ipertensiva, caratterizzato da mal di testa e un livello di coscienza alterato. Il dolore al torace pu\u00f2 indicare danno del muscolo cardiaco (che pu\u00f2 progredire a infarto del miocardio) o a una dissecazione aortica, la lacerazione della parete interna dell'aorta. La mancanza del respiro, la tosse ed emottisi sono segni caratteristici dell'edema polmonare, l'accumulo di liquidi nel tessuto polmonare causato dall'incapacit\u00e0 del ventricolo sinistro del cuore di pompare adeguatamente il sangue dai polmoni nel sistema arterioso. Possono verificarsi anche un rapido deterioramento della funzione renale (insufficienza renale acuta) e l'anemia emolitica microangiopatica (distruzione delle cellule del sangue). In queste situazioni, la rapida riduzione della pressione arteriosa ha il compito di interrompere i danni d'organo in corso. Al contrario non vi sono prove che la pressione arteriosa debba essere rapidamente abbassata in urgenze ipertesive in cui non vi \u00e8 alcuna evidenza di danni d'organo. Nelle emergenze ipertensive, vengono somministrati farmaci \"per os\" per abbassare la pressione del sangue gradualmente nel corso di 24-48 ore.\nTrattamento.\nApprocci non farmacologici.\nTutti i pazienti affetti da ipertensione arteriosa dovrebbero essere incoraggiati a modificare lo stile di vita indipendentemente dalla necessit\u00e0 o meno di terapia farmacologica.\nI principali interventi non farmacologici da consigliare al paziente iperteso, che si sono dimostrati in grado di ridurre i valori tensivi, ma anche di garantire effetti benefici nei confronti di altri fattori di rischio cardiovascolare, come il diabete mellito, l'obesit\u00e0, la dislipidemia sono:\nModifiche allo stile di vita.\nIl trattamento di prima linea per l'ipertensione \u00e8 identico ai cambiamenti dello stile di vita raccomandati a scopo preventivo e comprende: cambiamenti nella dieta, esercizio fisico e perdita di peso. Queste accortezze hanno dimostrato di ridurre in modo significativo la pressione sanguigna nelle persone sofferenti di ipertensione. Se l'ipertensione \u00e8 sufficientemente elevata da giustificare l'uso immediato di farmaci, i cambiamenti dello stile di vita sono tuttavia ancora raccomandati in combinazione con i farmaci.\nL'adozione di una dieta a basso contenuto di sodio \u00e8 utile. Nei caucasici, una dieta iposodica della durata superiore alle 4 settimane \u00e8 da sola capace di ridurre la pressione arteriosa, sia nelle persone con ipertensione e sia negli individui con pressione sanguigna normale. Inoltre, la \"dieta DASH\", una dieta ricca di frutta a guscio, cereali integrali, pesce, pollame, frutta e verdura promossa negli Stati Uniti dal \"National Heart, Lung, and Blood Institute\" abbassa la pressione sanguigna. Una caratteristica importante del piano dietetico \u00e8 di limitare l'assunzione di sodio, anche se l'alimentazione \u00e8 comunque ricca di potassio, magnesio, calcio, oltre che di proteine. \nPer supportare il percorso verso uno stile di vita virtuoso che comprenda una dieta equilibrata, esercizio fisico moderato ma costante e lo stop a fumo e alcolici sono nati servizi di assistenza personalizzati dove uno staff di medici pu\u00f2 seguire il paziente nei suoi progressi anche tramite il monitoraggio in remoto dei valori della pressione che il paziente potr\u00e0 rilevare autonomamente e con costanza inserendoli in un'apposita app per smartphone.\nDiversi programmi volti a ridurre lo stress psicologico, come il rilassamento e la meditazione, sono pubblicizzati come rimedi per l'ipertensione. Tuttavia, l'efficacia di tali metodi non sembra essere particolarmente rilevante.\nBiofeedback training.\nIl biofeedback \u00e8 un metodo d'intervento non-farmacologico utilizzato nel trattamento dell'ipertensione primaria (o essenziale). Tramite il biofeedback il paziente iperteso apprende specifiche tecniche psicofisiologiche e comportamentali volte a ridurre la pressione sanguigna; ci\u00f2 \u00e8 reso possibile dal fatto che durante il training il paziente, tramite una speciale strumentazione, viene informato in tempo reale circa le rapide e incessanti variazioni della pressione sanguigna, ci\u00f2 che gli consente di adottare le misure necessarie (suggerite dal biofeedback trainer) per abbassarla. Alla fine del training il paziente, applicando le strategie apprese, potr\u00e0 mantenere sotto controllo. Questo metodo richiede una partecipazione attiva del paziente.\nDenervazione simpatica.\nFra le terapie non farmacologiche nell'ipertensione resistente alla terapia \u00e8 stata inserita la denervazione simpatica. La denervazione dell'arteria renale mediante ablazione transcatetere con radiofrequenza a bassa energia, \u00e8 stata proposta per i risolvere quei casi in cui tutte le altre strategie hanno fallito. Questa tecnica si basa sul fatto che le terminazioni simpatiche renali afferenti ed efferenti contribuirebbero alla patogenesi dell'ipertensione arteriosa.\nI risultati dello studio \"Symplicity HTN-1\" hanno confermato il ruolo fondamentale dell'innervazione simpatica nel mantenimento di valori pressori alterati nei soggetti ipertesi e l'applicazione della denervazione simpatica si \u00e8 rivelata una metodica efficace e sicura nel trattamento di pazienti affetti da forme resistenti di ipertensione, come riportato nei risultati del \"Symplicity HTN-2 Trial\".\nTerapia farmacologica.\nEsistono numerose classi di farmaci, chiamati farmaci antipertensivi, in grado di ridurre la pressione arteriosa mediante vari meccanismi.\nLe principali classi di farmaci antiipertensivi utilizzate sono:\nTutte le molecole citate possono essere usate da sole o in combinazione. Alcune combinazioni, come per esempio ACE-inibitore + diuretico o ARB + diuretico o ACE-inibitore + Calcio Antagonista sono in commercio in associazione in un'unica compressa, per migliorare la compliance del paziente.\nPrognosi.\nL'ipertensione \u00e8 il pi\u00f9 importante fattore di rischio prevenibile di morte in tutto il mondo. La condizione causa un aumento del rischio di cardiopatia ischemica, ictus, malattia vascolare periferica e di altre patologie cardiovascolari, tra cui insufficienza cardiaca, aneurisma aortico, aterosclerosi diffusa ed embolia polmonare. L'ipertensione \u00e8 un fattore di rischio per il deficit cognitivo, per la demenza e per la malattia renale cronica. Altre complicanze includono retinopatia ipertensiva e nefroangiosclerosi benigna.\nPrevenzione.\nCambiamenti nello stile di vita sono raccomandati, al fine di abbassare la pressione sanguigna, prima di cominciare una terapia farmacologica. Del 2004 le linee guida emanate della \"British Hypertension Society\" hanno proposto i seguenti accorgimenti, in linea con quelle indicate dall\"'US National High BP Education Program\" nel 2002, per la prevenzione primaria dell'ipertensione:\nUna efficace modifica nello stile di vita \u00e8 in grado di abbassare la pressione sanguigna tanto quanto l'assunzione di un singolo farmaco antipertensivo. Combinazioni di due o pi\u00f9 modifiche dello stile di vita possono ottenere risultati ancora migliori. Recentemente \u00e8 stato messo in luce che la malattia parodontale si associa ad un fallimento della terapia farmacologica antiipertensiva.\nAvvertenze.\nL'ipertensione arteriosa primaria, non causata da altre malattie (renali, endocrine, neurologiche) rappresenta uno dei principali fattori di rischio di malattia cardiovascolare che a sua volta costituisce la causa principale di morbidit\u00e0 e mortalit\u00e0 nel paziente adulto&lt;ref name=\"Pharmamedix/Ipertensione\"&gt; Pharmamedix: Ipertensione Ipertensione - Avvertenze (Pharmamedix)&lt;/ref&gt;.\n\u00c8 importante quindi mantenere monitorata la pressione arteriosa con controlli la cui frequenza dipende dalle condizioni individuali per evidenziare precocemente un eventuale aumento dei valori pressori.\nNel paziente con pressione arteriosa &lt; 140/90 mmHg, le linee guida internazionali raccomandano:\n1) nessuna indicazione di monitoraggio (linee guida ESH/ESC, NICE, JNC VII);\n2) nessun particolare intervento di monitoraggio fino a valori di pressione pari a 129/84 mmHg; controllo annuale per valori di pressione =/&gt; 130/85 mmHg ma inferiori a 140/90 mmHg (linee guida CHEP);\n3) controllo annuale della pressione arteriosa anche se inferiore a 120/80 mmHg se il paziente ha pi\u00f9 di 50 anni o presenta fattori di rischio cardiovascolare; controllo annuale per valori di pressione &gt;120/80 mmHg (linee guida VA/DoD).\nNel paziente con ipertensione arteriosa (=/&gt; 140/90 mmHg), le linee guida internazionali raccomandano:\n1) monitoraggio della pressione arteriosa ogni 6 mesi per pazienti con rischio cardiovascolare basso o pressione arteriosa pari a 140-159/90-99 mmHg (ipertensione di grado 1); monitoraggio ad intervalli inferiori a 6 mesi nei pazienti con rischi cardiovascolare elevato o molto elevato; in tutti i pazienti, indipendentemente dal profilo di rischio cardiovascolare monitoraggio annuale per evidenziare danno d'organo (linee guida ESH/ESC);\n2) monitoraggio della pressione arteriosa una volta all'anno e valutazione della terapia, farmacologica e non (linee guida NICE);\n3) monitoraggio della pressione arteriosa ogni 2-6 mesi nei pazienti non in trattamento farmacologico; monitoraggio ogni 1-2 mesi nei pazienti in terapia farmacologica fino al raggiungimento del target pressorio; monitoraggio ogni 3-6 mesi nei pazienti in terapia farmacologica una volta raggiunto il target pressorio (linee guida CHEP, VA/DoD);\n4) nessuna indicazione (linee guida JNC VII).\nNei pazienti con pressione normale-elevata e nei pazienti con ipertensione l'adozione di un adeguato stile di vita permette di mantenere sotto controllo la pressione arteriosa e di ridurre il consumo di farmaci antipertensivi nei pazienti ipertesi gi\u00e0 in terapia farmacologica.\nI fattori ambientali su cui \u00e8 possibile intervenire per ridurre il rischio di ipertensione comprendono: fumo, peso corporeo, alimentazione (ridotto apporto di sale e aumento del consumo di frutta e verdura), consumo di bevande alcoliche e attivit\u00e0 fisica.\nIl fumo ha un effetto sulla pressione arteriosa transitorio, in quanto aumento i valori pressori e la frequenza cardiaca nel periodo immediatamente successivo al consumo di una sigaretta, ma non sembra comportare un aumento significativo dei valori basali nel tempo. Studi epidemiologici hanno infatti evidenziato valori di pressione arteriosa sovrapponili fra fumatori e non fumatori, anche se studi che hanno preso in considerazione il monitoraggio dinamico della pressione arteriosa, hanno evidenziato valori di pressioni arteriosa diurna pi\u00f9 elevati nei fumatori e una tendenza nel tempo ad avere una pressione sistolica pi\u00f9 alta rispetto ai non fumatori.\nLa pressione arteriosa \u00e8 influenzata dal peso corporeo. \u00c8 stato infatti osservato come l'aumento del peso comporti un incremento dei valori pressori e viceversa, la riduzione del peso ha impattato positivamente anche sulla pressione arteriosa plasmatica, indipendentemente dai valori basali (effetto sovrapponibile fra pazienti ipertesi e normotesi). \u00c8 pertanto importante mantenere sotto controllo il peso corporeo, quanto pi\u00f9 possibile vicino al valore ottimale.\nDa un punto di vista alimentare alcuni accorgimenti possono influenzare in senso positivo i valori pressori. Poich\u00e9 diversi studi clinici hanno evidenziato come un basso consumo di sale da cucina sia in grado di ridurre la pressione arteriosa e la prevalenza dell'ipertensione, le linee guida internazionali raccomandano di adottare una dieta a basso contenuto di sale da cucina, evitando di aggiungere sale ai cibi, di consumare cibi salati o cibi ricchi di sodio e poveri di potassio. La quota di sale da cucina giornaliera non dovrebbe superare i 3,8 g/die (target ottimale) e comunque non superiore a 5 g giornalieri.\nAnche un elevato consumo di frutta e verdura, di cibi ad elevato contenuto in potassio e un basso introito di grassi sono stati associati ad un abbassamento dei valori di pressione arteriosa. I pazienti ipertesi dovrebbero consumare 4-5 porzioni di frutta e verdura, pi\u00f9 pesce, meno grassi saturi e meno cibi ad elevato contenuto in colesterolo.\nLe linee guida europee per il trattamento dell'ipertensione arteriosa raccomandano nei pazienti con ipertensione di non consumare pi\u00f9 di 20-30 g di alcool (etanolo) per l'uomo e di 10-20 g di alcol (etanolo) per la donna.\nLa sedentariet\u00e0 \u00e8 un fattore predittivo indipendente e importante di mortalit\u00e0 cardiovascolare. L'attivit\u00e0 fisica aerobica (camminata, jogging, nuoto) e gli esercizi di resistenza hanno effetti benefici sul profilo pressorio in quanto riducono i valori di pressione arteriosa (sistolica/diastolica) in media di 3-3,5 mmHg. Le linee guida internazionali raccomandano attivit\u00e0 fisica almeno per 30-45 minuti tutti i giorni, iniziando con esercizi fisici di tipo aerobico e associando, in un secondo momento, esercizi fisici di resistenza. L'esercizio fisico statico (esercizio fisico isometrico), che richiede molta forza muscolare e movimenti muscolari limitati, come ad esempio il sollevamento pesi, pu\u00f2 portare ad aumenti molto elevati dei valori pressori (aumento significativo delle resistenze periferiche) e pertanto non \u00e8 raccomandato nei pazienti con ipertensione. L'esercizio fisico non dovrebbe comunque essere intrapreso se l'ipertensione non \u00e8 controllata (l'esercizio fisico comporta aumenti transitori anche importanti della pressione sistolica arteriosa).\nLa terapia farmacologica dell'ipertensione arteriosa deve essere individualizzata per il singolo paziente a seconda della presenza di fattori di rischio, malattie concomitanti e presenza di eventuale danno d'organo.\nLa terapia farmacologica del paziente con ipertensione arteriosa pu\u00f2 disporre di un'ampia scelta di farmaci, appartenenti a diverse classi, che possono essere somministrati in monoterapia oppure in associazione.\nLa monoterapia (trattamento antipertensivo con un solo farmaco) \u00e8 indicata nei pazienti con valori pressori compresi nell'intervallo 140-159/90-99 mmHg (ipertensione di grado 1 secondo le linee guisa ESH/ESC) e un rischio cardiovascolare basso o moderato. La monoterapia dovrebbe essere iniziata utilizzando un basso dosaggio del farmaco; in caso di mancata risposta terapeutica \u00e8 possibile aumentare il dosaggio del farmaco (dosaggio pieno) oppure utilizzare un farmaco appartenente ad altra classe terapeutica (approccio sequenziale).\nNella maggior parte dei pazienti, il controllo dei valori pressori \u00e8 ottenuta utilizzando pi\u00f9 farmaci antipertensivi (terapia combinata). L'associazione tra farmaci antipertensivi dovrebbe essere utilizzata in caso di pressione arteriosa superiore a 160/100 mmHg; quando il paziente presenta un profilo di rischio cardiovascolare elevato."}
{"id": "703671", "revid": "49022", "url": "https://it.wikipedia.org/wiki?curid=703671", "title": "Urien di Rheged", "text": ""}
{"id": "703672", "revid": "196390", "url": "https://it.wikipedia.org/wiki?curid=703672", "title": "Costantin Brancusi", "text": ""}
{"id": "703674", "revid": "117806493", "url": "https://it.wikipedia.org/wiki?curid=703674", "title": "Borgo Santa Maria (Latina)", "text": "Borgo Santa Maria \u00e8 una frazione del comune italiano di Latina, nell'omonima provincia nel Lazio.\nGeografia fisica.\nIl borgo \u00e8 situato circa 10\u00a0km a ovest del capoluogo, nell'Agro Pontino, ed \u00e8 attraversato dal Fosso Moscarello, detto anche \"Canale Mussolini\", che sfocia poco distante nel mar Tirreno presso la zona marittima di Foce Verde, al Lido di Latina. Nel 1937, durante lo scavo del canale, il paleontologo Alberto Carlo Blanc, studiando la particolare stratigrafia del profondo alveo, in seguito al ritrovamento di segni di vita di elefanti, leoni, buoi, cavalli e pantere, pot\u00e9 documentare il clima e l'habitat nei passaggi tra le varie ere geologiche.\nStoria.\nNegli anni tra il 1932 al 1935, nell'Agro Pontino furono bonificati pi\u00f9 di ettari di terra, realizzati canali per \u00a0km e costruite oltre case coloniche; con la bonifica delle paludi e l'appoderamento a opera dell'Opera Nazionale Combattenti (O.N.C.), molte famiglie venete, emiliane e friulane, come i Saggiorato, Gardin, Salvalaggio, Cassanelli, Dalle Vedove, Menegoni, si stabilirono in questa localit\u00e0.\nFino agli anni cinquanta del XX secolo, la localit\u00e0 era chiamata \"Gnif Gnaf\", onomatopea dovuta al rumore degli stivali nel fango, quando il territorio era occupato da vaste paludi, habitat della zanzara anofele che diffondeva la malaria. Con la costruzione della chiesa di Santa Maria, poi Santa Maria della Letizia, e della scuola elementare, gli abitanti della frazione, principalmente di origine veneta, richiesero all'amministrazione comunale di modificarne il nome: il consiglio comunale deliber\u00f2 quindi il 26 aprile 1955 la modifica della denominazione in \"Borgo Santa Maria\", su modello di altre frazioni del comune (Borgo Podgora, Borgo Sabotino, ecc.)."}
{"id": "703675", "revid": "1728", "url": "https://it.wikipedia.org/wiki?curid=703675", "title": "Demyansk", "text": ""}
{"id": "703682", "revid": "123109263", "url": "https://it.wikipedia.org/wiki?curid=703682", "title": "Calendario etiopico", "text": "Nel calendario etiopico l'anno ha 13 mesi, di cui i primi 12 di 30 giorni ed il 13\u00b0 di 5 (di 6 negli anni bisestili) e ha inizio l'11 settembre (il 12 settembre per gli anni successivi ai bisestili). Sono bisestili gli anni la cui cifra divisa per 4 d\u00e0 per resto 3; gli anni sono distinti dal popolo coi nomi degli evangelisti, \"Luc\u00e0s\" l'anno bisestile, e successivamente gli altri 3 \"Iohann\u00e8s, Mattieu\u00f2s, Marc\u00f2s\". \nLa primavera (zedi\u00e0) comincia il 25 \"megab\u00ect\", l'estate (\"cheremt\u00ec\", le piogge) il 25 \"seni\u00e8\", l'autunno (\"chen\u00ecl\", il raccolto) il 25 \"mescher\u00e8m\", l'inverno (\"hag\u00e0i\") il 25 \"tahs\u00e0s\". Il sabato e la domenica sono giorni festivi; inoltre tutti i mesi hanno 5 feste fisse: \"selest\u00e8 Selassi\u00e8\" (Santissima Trinit\u00e0) il 7, \"Chedd\u00f9s Mica\u00e8l\" (San Michele Arcangelo) il 12, \"Chidan\u00e8 Mer\u00e8t\" (Patrocinio della Madonna) il 16, \"Mari\u00e0m\" (la Vergine) il 21, \"Madhani\u00e8 Al\u00e8m\" o \"Medani\u00e8 Al\u00e8m\" (festa del Redentore) il 27, \"Lid\u00e8t\" (nativit\u00e0 di Cristo) il 29 \"tahs\u00e0s\". Vi sono poi il \"Temch\u00e8t\" (battesimo di Cristo) l'11 \"ter\" e infine il \"Masc\u00e0l\" (esaltazione della Croce) il 17 \"mescker\u00e8m\", ma di carattere prevalentemente politico. Sono presenti feste mobili, che si spostano cio\u00e8 all'interno del calendario.\nL'era etiopica \u00e8 di 7 anni e 113 giorni in ritardo sull'era cristiana, Il capodanno (Enkutatash) corrisponde all'11 settembre; ad esempio l'11 settembre 1938 corrisponde al 1\u00b0 mesker\u00e8m 1931."}
{"id": "703684", "revid": "916580", "url": "https://it.wikipedia.org/wiki?curid=703684", "title": "Lano da Siena", "text": "Si tratta probabilmente di \"Arcolano da Squarcia\", o \"Ercolano Macone\", personaggio in vista nella citt\u00e0 e noto scialacquatore. Mor\u00ec nelle Giostre del Toppo nel 1288, battaglia nella quale i senesi furono sconfitti dagli aretini, come ricorda Dante:\nAnche una cronaca fiorentina del XIII secolo, erroneamente attribuita a Brunetto Latini, lo ricorda tra i caduti della battaglia di Pieve al Toppo, nella quale secondo il Boccaccio avrebbe cercato la morte volontariamente in quanto ridotto in miseria dopo aver sperperato tutte le sue sostanze."}
{"id": "703687", "revid": "1318658", "url": "https://it.wikipedia.org/wiki?curid=703687", "title": "Chiesa di San Cristoforo (Vercelli)", "text": "La chiesa di San Cristoforo \u00e8 un luogo di culto cattolico di Vercelli, edificato nel 1515 per iniziativa dell'Ordine degli Umiliati dopo l'abbattimento di una chiesa preesistente che risaliva al secolo XII.\nLa chiesa.\nLa facciata \u00e8 in stile rinascimentale, suddivisa da lesene doriche e da cornici; nel Settecento essa sub\u00ec significative modifiche.L'interno della chiesa \u00e8 suddiviso in tre navate concluse dal transetto sul quale si erge la cupola, ricavata all'interno di un tiburio ottagonale visibile dall'esterno. Un'ampia balaustra in marmo policromo, realizzata su disegno di Filippo Juvarra, divide la parte riservata ai fedeli dalla zona presbiteriale.\nLa chiesa di San Cristoforo merita un posto particolare nella storia dell'arte per le opere di Gaudenzio Ferrari che vi sono conservate, opere che furono eseguite tra il 1529 ed il 1534 e che rappresentano uno dei punti pi\u00f9 alti della produzione pittorica dell'artista di Valduggia.\nI dipinti di Gaudenzio Ferrari.\nNel 1529 venne stipulato un contratto in cui Gaudenzio Ferrari si impegnava ad eseguire, assieme ad altre tavole minori, una pala lignea da porre sulla parete di fondo dell'abside; con lo stesso contratto egli e si impegnava altres\u00ec ad affrescare l'intero presbiterio.Garantiva per lui Gerolamo Giovenone, pittore ormai affermato che teneva bottega a Vercelli.\nNon tutto quanto previsto dal contratto fu realizzato, ma l'insieme delle opere eseguite dal Ferrari formano un complesso grandioso. Trasferitosi a Vercelli per eseguire i lavori nella chiesa, egli vi lavor\u00f2, sia pure non ininterrottamente, per circa cinque anni.\n\"La Madonna degli aranci\".\nLa grande ancona, olio su tavola, che si trova nell'abside raffigura la Madonna col Bambino e San Giuseppe circondati - in un efficace equilibrio compositivo - dai santi Cristoforo, Giovanni Battista, Nicola da Bari e due religiosi con il saio bianco tipico degli Umiliati (si suppone trattarsi del beato Orico e di Nicolino Corradi di Lignana, l'edificatore della chiesa).La dolcezza dello sguardo della Madonna e la sua stessa postura mostrano influenze leonardesche.Nell'aura di serena beatitudine che pervade la scena, due vispi angeli, posti ai piedi del gruppo, si preparano a far musica con i loro strumenti a corde, un liuto ed un violino (forse si tratta della prima rappresentazione pittorica di tale strumento, fatto che testimonia la cultura musicale di Gaudenzio). \nIl problema dello sfondo \u00e8 risolto attraverso un folto intreccio dei rami di un melo; la cura naturalistica con la quale vengono dipinti i frutti (una variet\u00e0 di mele coltivata in Valsesia) rende difficile da comprendere come si sia arrivati a designare la pala con il titolo di \"Madonna degli aranci\" (che tuttora conserva).\nLa diagonale segnata dal ramo fiorito di palma a cui si appoggia un gigantesco San Cristoforo, conduce lo sguardo dello spettatore verso il cielo dove altri angeli fanno da contrappunto alla scena: due di essi scostano il drappo rosso per rendere visibile l'intera rappresentazione sacra.Simone Baiocco e Paola Manchinu, per sottolineare la prorompente novit\u00e0 che la pala apporta al rinascimento piemontese, cos\u00ec scrivono:\nLa \"Cappella della Maddalena\".\nNel transetto destro, si trovano gli affreschi della \"Cappella della Maddalena\" eseguiti da Gaudenzio per incarico di Giovanni Angelo dei Corradi di Lignana e completati nel 1533, come ricorda una lapide posta nella cappella.La parete affrescata narra le \"storie di Maria Maddalena\"; un angelo che regge una targa avverte lo spettatore che le vicende raffigurate ricalcano il racconto agiografico contenuto nella \"Legenda Aurea\" di Jacopo da Varagine.\nGaudenzio dimostra qui di aver meditato sul \"Trattato della pittura\" di Leonardo e di voler, almeno parzialmente, prendere le distanze dalla tradizionale impaginazione degli episodi di una storia svolta attraverso riquadri affiancati e sovrapposti, cosa che nel giudizio del grande pittore toscano era \"opra da fuggire\" a vantaggio della formula \"un muro, uno spazio, una scena\".\nGaudenzio impagina le complesse vicende della vita della santa di Magdala, utilizzando ancora quattro grandi riquadri che, canonicamente, devono essere osservati da sinistra a destra e dall'altro verso al basso; tuttavia, all'interno di tali riquadri si combinano tra loro, attraverso rimandi prospettici, eventi cronologicamente diversi, oppure si giustappongono alla scena principale altri episodi della vita della santa, visti come attraverso finestre che si aprono all'esterno.\nSi mostrano in tal modo allo spettatore i seguenti episodi:\nUn cartiglio del 1704 spiega il motivo per cui la figura dell\"'Ascensione\", ma anche altre parti degli affreschi della cappella, presentano menomazioni di non poco conto: si tratta dei cannoneggiamenti subiti dalla chiesa nel corso dei conflitti bellici che avevano posto Vercelli sotto assedio. Saggia fu, per quel tempo, la decisione di non procedere a rifacimenti sconsiderati.\nL'affresco delle vicende della Maddalena ambientate nel surreale paesaggio del porto di Marsiglia, rappresenta uno dei punti pi\u00f9 alti della pittura di Gaudenzio Ferrari.\nLa \"Crocifissione\".\nSulla parete di fianco alla precedente una grandiosa \"Crocifissione\" completa\u00a0\u2013 come scena di pi\u00f9 intensa tensione drammatica - il ciclo di affreschi dedicati alla Maddalena.Ferrari si trova qui a dover utilizzare uno spazio pittorico che si sviluppa prevalentemente in verticale, restringendo necessariamente il campo in cui raffigurare i tanti personaggi che assistono al supplizio del Messia: l'esito \u00e8 quanto mai felice.\nLo sguardo dello spettatore si sofferma dapprima sull'affollata scena che si svolge in basso, osservando in sequenza lo statuario gruppo delle pie donne (ove evidenti sono i rimandi scena analoga dipinta sulla grande parete di Varallo), poi le figure equestri di Longino con gli altri cavalieri romani, ed il gruppo dei soldati che si giocano ai dadi la tunica di Ges\u00f9. Di qui lo sguardo dello spettatore, seguendo quello della Maddalena che grida il suo dolore inginocchiata ai piedi della croce e seguendo la direzione delle lunghe lance che vanno a trafiggere il corpo di Cristo, si volge in alto alle figure del Cristo e dei ladroni ed a quelle dei delicatissimi angeli che fanno da corona al tragico evento.\nLa \"Cappella della Beata Vergine\".\nPassando nella parte opposta del transetto, una scritta avverte lo spettatore che \"Il Reverendo Signore Frate Andrea dei Corradi di Lignana, preposto di questa chiesa, della religione degli Umiliati, fece fare questa cappella nel 1534 mentre era vivente\".\nSi tratta di una cappella simmetrica a quella della Maddalena; gli affreschi hanno la stessa impaginazione. Il ciclo che Gaudenzio qui raffigura \u00e8 quello della \"Vita della Vergine\".I quattro grandi riquadri della parete maggiore si dispongono, anche in questo caso, attorno a una finestra sormontata da una sibilla che svolge un lungo ed intricato cartiglio, mentre sotto di essa, la figura dell'angelo che regge una targa esplicativa, viene sostituita con una scena in cui si vedono inginocchiate due donne offerenti, vestite a lutto ed accompagnate dai loro santi protettori (si tratta di \"due nobildonne della famiglia Corradi di Lignana con i santi Caterina e Nicola\").\nL'Assunzione della Vergine.\nCome per la cappella della Maddalena, un affresco pi\u00f9 grande che occupa una delle pareti della cappella ed esprime il punto di pi\u00f9 elevata tensione ideale del ciclo: l\"'Assunzione della Vergine\".La composizione della scena - come per la Crocifissione della cappella simmetrica - si snoda su due piani, quello terreno e quello celeste. Nel primo \u00e8 raffigurato il gruppo degli Apostoli sopraffatti dallo stupore per l'evento miracoloso, con al centro un San Tommaso al quale un angelo porge la cintura della Vergine, in modo che i suoi dubbi vengano fugati.Le braccia levate degli Apostoli invitano lo spettatore a volgere lo sguardo verso Vergine trasportata in cielo da un nugolo vivace di angeli ed incoronata da Dio Padre.\nIl fregio a grottesche.\nUn'attenzione non fugace meritano le grandi fasce decorative poste sopra gli affreschi: esse sono realizzate, con sorprendente fantasia, a grottesche monocrome secondo il gusto in quegli anni imperante. Sono anch'esse opera di Gaudenzio Ferrari con la sua bottega.Osservandoli si pu\u00f2 constatare il fondamento dei giudizi espressi da Giovanni Paolo Lomazzo nel suo \"Trattato dell'arte della pittura, scoltura et architettura\" del 1584 sull'arte di decorare a grottesche (che egli chiama \"rebeschi\")"}
{"id": "703690", "revid": "36426", "url": "https://it.wikipedia.org/wiki?curid=703690", "title": "Giacomo da Sant'Andrea", "text": ""}
{"id": "703691", "revid": "47767", "url": "https://it.wikipedia.org/wiki?curid=703691", "title": "Khabarovsk", "text": ""}
{"id": "703692", "revid": "6923", "url": "https://it.wikipedia.org/wiki?curid=703692", "title": "Rover 2000", "text": ""}
{"id": "703693", "revid": "6923", "url": "https://it.wikipedia.org/wiki?curid=703693", "title": "Rover 3500", "text": ""}
{"id": "703695", "revid": "6923", "url": "https://it.wikipedia.org/wiki?curid=703695", "title": "Rover 2200", "text": ""}
{"id": "703696", "revid": "1534511", "url": "https://it.wikipedia.org/wiki?curid=703696", "title": "Government Communications Headquarters", "text": "Il Government Communications Headquarters (Quartier generale del governo per le comunicazioni) si trova a Cheltenham (sede principale), nel Regno Unito, ed \u00e8 l'agenzia governativa che si occupa della sicurezza, nonch\u00e9 dello spionaggio e controspionaggio, nell'ambito delle comunicazioni, attivit\u00e0 tecnicamente nota come SIGINT (SIGnal INTelligence).\nStoria.\nNato a Bletchley Park nel 1919 dalla fusione della Room 40 (servizio crittografico della Royal Navy) con il \"MI-1\" (forzatura dei codici segreti) e il \"MI-8\" (servizio crittografico dell'Intelligence britannico) come Government Code and Cypher School (GC&amp;CS), assunse l'attuale nome nel 1942 e partecip\u00f2 validamente alla lotta contro il nazismo, gestendo, tra l'altro, il Progetto Enigma.\nAttraverso l'accordo UKUSA, che vede impegnata anche la National Security Agency (NSA) statunitense, gestisce sul territorio britannico la raccolta e parte dell'analisi per il progetto ECHELON. \u00c8 composto da 6 direttorati, tra cui il pi\u00f9 importante \u00e8 \"Operations &amp; Requirements\", e conta tra 10.000 e 16.000 dipendenti."}
{"id": "703697", "revid": "77358", "url": "https://it.wikipedia.org/wiki?curid=703697", "title": "Jenisejsk", "text": ""}
{"id": "703700", "revid": "1728", "url": "https://it.wikipedia.org/wiki?curid=703700", "title": "Ienissei", "text": ""}
{"id": "703701", "revid": "767487", "url": "https://it.wikipedia.org/wiki?curid=703701", "title": "Spazio tangente", "text": "Lo spazio tangente di una variet\u00e0 \u00e8 un ente che consente la generalizzazione del concetto di piano tangente ad una superficie e l'estensione della definizione di vettore dagli spazi affini ad una qualunque variet\u00e0.\nIntuitivamente, il concetto di spazio tangente si presenta in topologia differenziale come lo spazio formato da tutte le possibili direzioni delle curve che passano attraverso un punto di una variet\u00e0 differenziabile. La dimensione dello spazio tangente \u00e8 uguale a quella della variet\u00e0 considerata.\nLa definizione di spazio tangente pu\u00f2 essere generalizzata anche a strutture come le variet\u00e0 algebriche, dove la dimensione dello spazio tangente \u00e8 almeno pari a quella della variet\u00e0. I punti in cui le due dimensioni coincidono sono detti \"non singolari\", gli altri \"singolari\". Ad esempio, una curva intrecciata possiede pi\u00f9 di una tangente nei suoi nodi.\nGli spazi tangenti di una variet\u00e0 possono essere \"incollati\" insieme per formare il fibrato tangente, una nuova variet\u00e0 di dimensione doppia rispetto alla variet\u00e0 originale.\nDefinizione.\nEsistono numerose definizioni equivalenti per lo spazio tangente di una variet\u00e0, che partono da quelle pi\u00f9 intuitive e vicine al concetto di piano tangente ad una superficie, per arrivare a quelle pi\u00f9 astratte, che presentano maggiore generalit\u00e0.\nVariet\u00e0 immerse.\nSia formula_1 una variet\u00e0 differenziabile contenuta in uno spazio euclideo formula_2. Lo spazio tangente ad un punto formula_3 \u00e8 lo spazio formato dai vettori tangenti a tutte le curve in formula_1 passanti per formula_3. Pi\u00f9 formalmente, \u00e8 lo spazio formato da tutti i vettori\nal variare di formula_7 fra le curve differenziabili\ndefinite per qualche formula_9, aventi immagine in formula_1 e con formula_11. Qui formula_12 indica la tangente di formula_7, ovvero il vettore delle sue derivate.\nLo spazio tangente a formula_3 viene solitamente indicato con \nDefinizione tramite direzioni delle curve.\nLa definizione appena data pu\u00f2 essere estesa in modo opportuno ad una variet\u00e0 differenziabile formula_1 astratta, definita cio\u00e8 in modo pi\u00f9 intrinseco come spazio topologico dotato di carte in formula_2 e funzioni di transizione differenziabili, di classe formula_18 con formula_19.\nSia formula_3 un punto della variet\u00e0 e \nuna carta definita in un aperto formula_22 che contiene formula_3.\nSiano\ndue curve differenziabili, cio\u00e8 tali che formula_25 e formula_26 siano derivabili in 0. Le curve formula_27 e formula_28 sono dette \"tangenti\" in 0 se coincidono in 0 e coincidono anche le loro derivate attraverso la carta formula_29:\nLa tangenza tra curve \u00e8 una relazione di equivalenza; le classi di equivalenza sono chiamate \"vettori tangenti\" della variet\u00e0 formula_1 nel punto formula_3 e vengono scritte come formula_33. L'insieme di tutti i vettori tangenti non dipende dalla carta formula_29 ed \u00e8 chiamato \"spazio tangente\" a formula_1 nel punto formula_3.\nCiascun vettore tangente rappresenta la direzione di una curva passante per formula_3.\nDefinizione tramite derivazioni.\nSia formula_1 una variet\u00e0 differenziabile. L'insieme delle funzioni infinitamente differenziabili su formula_1 \u00e8 definito da\ne possiede una struttura di algebra associativa reale, con somma e prodotto di funzioni definiti come segue:\nScelto un punto formula_3 in formula_1, una \"derivazione\" in formula_3 \u00e8 una funzione lineare\ntale che per ogni formula_46 in formula_47 valga la relazione (analoga della regola di Leibnitz)\nL'insieme delle derivazioni \u00e8 uno spazio vettoriale chiamato \"spazio tangente\" e indicato con formula_49.\nLa relazione fra questa definizione e la precedente \u00e8 la seguente: una curva formula_7 di vettore tangente formula_33 individua la derivazione\nD'altra parte, ogni derivazione \u00e8 individuata da una curva opportuna.\nDefinizione tramite spazio cotangente.\nSia formula_53 una variet\u00e0 formula_54 e formula_55 un punto di formula_53. Le funzioni in formula_57 che si annullano in formula_58 costituiscono un ideale dell'anello formula_57.\nGli ideali formula_60 e formula_61 sono inoltre spazi vettoriali, e il loro quoziente formula_62 \u00e8 lo spazio cotangente di formula_53 in formula_58. Il duale di questo spazio \u00e8 definito come \"spazio tangente\" di formula_53 in formula_58.\nQuesta definizione pi\u00f9 astratta pu\u00f2 facilmente essere estesa a strutture quali le variet\u00e0 algebriche. La relazione con la precedente definizione \u00e8 la seguente: data una derivazione formula_67 e una funzione formula_68 in formula_61, dalla regola del prodotto si ricava facilmente formula_70. Segue allora che formula_67 genera in maniera naturale una funzione lineare da formula_72 in formula_73.\nViceversa, una funzione lineare \ndetermina la derivazione\nDerivata di una mappa.\nUna applicazione differenziabile (detta anche mappa) tra variet\u00e0 formula_76 induce una applicazione lineare tra i corrispondenti spazi tangenti:\ndove la prima definizione \u00e8 valida per spazi tangenti definiti tramite direzione delle curve, la seconda per spazi tangenti definiti tramite derivazioni.\nLa mappa formula_78 (scritta anche come formula_79, formula_80, formula_81, formula_82) \u00e8 detta differenziale o mappa tangente di formula_83 in formula_84, e rappresenta la miglior approssimazione lineare di formula_83 nei dintorni di formula_84. Nelle coordinate locali determinate da una carta, la derivata di formula_83 si pu\u00f2 rappresentare con il suo jacobiano. Se formula_88, la definizione data coincide con quella usuale di differenziale.\nVale inoltre il seguente teorema, che \u00e8 un'estensione del teorema della funzione inversa tra variet\u00e0: se formula_76 \u00e8 un diffeomorfismo locale di variet\u00e0 nel punto formula_90 di formula_91, allora il differenziale formula_78 \u00e8 un isomorfismo tra i corrispondenti spazi tangenti. Viceversa, se formula_78 \u00e8 un isomorfismo, esiste un intorno aperto di formula_84 che viene mappato diffeomorficamente da formula_83 su formula_96.\nApplicazioni degli spazi tangenti.\nL'introduzione degli spazi tangenti consente di definire molte altre strutture sulla variet\u00e0; ad esempio \u00e8 possibile definire campi vettoriali, che rappresentano l'astrazione dei campi di velocit\u00e0 di particelle in movimento sulla variet\u00e0. Tramite i campi vettoriali \u00e8 possibile associare un vettore ad ogni punto della variet\u00e0, permettendo ad esempio la definizione di equazioni differenziali sulla variet\u00e0, le cui soluzioni sono curve differenziabili la cui derivata \u00e8 punto per punto uguale al vettore facente parte del campo vettoriale.\nVettori tangenti come derivate direzionali.\nDato un vettore formula_97 in formula_98, la derivata direzionale di una mappa formula_83 \u00e8:\nLa mappa sopra definita \u00e8 una derivazione; inoltre, si pu\u00f2 dimostrare che ogni derivazione di formula_101 pu\u00f2 essere messa in questa forma, per cui esiste una corrispondenza biunivoca tra derivazioni e vettori, intesi come vettori tangenti in un punto.\n\u00c8 possibile estendere questa corrispondenza anche ad una variet\u00e0 qualsiasi: se formula_102 \u00e8 un vettore tangente ad una variet\u00e0 formula_103 nel suo punto formula_84, possiamo definire la derivata direzionale nella direzione data da formula_102 come\ndove formula_107 e formula_108 \u00e8 la direzione della curva formula_7."}
{"id": "703702", "revid": "122246", "url": "https://it.wikipedia.org/wiki?curid=703702", "title": "Top Volley", "text": "La Top Volley \u00e8 una societ\u00e0 pallavolistica maschile italiana con sede a Latina: milita nel campionato di Superlega.\nStoria.\nLa societ\u00e0 Pallavolo Cori viene fondata nel 1972 ed inizia a disputare il campionato di prima divisione, dove milita per nove stagioni consecutive, fino al 1981 quando ottiene la promozione in Serie D: tuttavia l'esperienza dura una sola annata poich\u00e9 l'anno successivo la squadra \u00e8 nuovamente in prima divisione. Nel 1983 risale prontamente in Serie D dove resta per tre stagioni consecutive, fino ad ottenere la promozione in Serie C2: sono gli anni in cui il club \u00e8 allenato Roberto Rondoni e viene inaugurato il nuovo palazzetto a Cori.\nFino al 1989 la Pallavolo Cori disputa il campionato di Serie C2, anno in cui, grazie all'acquisizione del titolo sportivo del De Coubertin Roma, passa alla Serie C1: al termine della stagione 1989-90 viene promossa in Serie B2; una nuova promozione, in Serie B1, avviene al termine della stagione 1993-94 grazie al primo posto in classifica. Dopo due annate trascorse nella terza divisione nazionale, nella stagione 1995-96, il club vince il campionato ed ottiene la promozione in Serie A2: nell'annata 1996-97 fa il suo debutto nella pallavolo professionistica, ma al termine del campionato la squadra \u00e8 ultima in classifica e retrocede nuovamente in Serie B1.\nTuttavia la nuova stagione vede la pronta nuova promozione in serie cadetta: l'annata 1998-99 si apre con il cambiamento di denominazione della societ\u00e0 in Latina Volley ed il trasferimento della sede nel capoluogo laziale; seguono quindi tre stagioni in Serie A2 fino al campionato 2000-01 dove il club chiude al secondo posto in \"regular season\" e vince la serie play-off promozione, battendo in finale la Pallavolo Loreto ed ottenendo per la prima volta la promozione in Serie A1. I primi anni in massima serie vedono la formazione stazionare nelle posizioni di met\u00e0 classifica, accedendo per due annate consecutive, nella stagione 2002-03 e 2003-04, alla fase play-off scudetto, venendo eliminata in entrambi i casi nei quarti di finale rispettivamente dalla Lube Macerata e della Sisley Treviso.\nL'inizio della stagione 2005-06 segna un nuovo cambiamento nei vertici societari e l'assunzione della nuova denominazione in Top Volley: tuttavia la squadra inizia un lento declino, stazionando sempre nelle parti basse della classifica, fino alla stagione 2007-08 quando chiude il campionato all'ultimo posto retrocedendo in Serie A2. La stagione nel campionato cadetto non \u00e8 avara di soddisfazioni: la societ\u00e0 vince il primo trofeo ufficiale della sua storia, ossia la Coppa Italia di categoria e chiude la \"regular season\" al quarto posto accendendo quindi ai play-off promozione, dove grazie alla vittoria della serie finale contro il Gioia del Volley, torna prontamente in massima divisione.\nLe prime due stagione in Serie A1 vedono la squadra pontina chiudere il campionato al dodicesimo posto, mentre nella stagione 2011-12 dopo il nono posto in regular season, un'ottima serie play-off con l'eliminazione solo in semifinale ad opera della Trentino Volley, consente la qualificazione per la prima volta ad una competizione europea, la Coppa CEV 2012-13, dove riesce ad arrivare fino in finale, sconfitta poi dal club turco del Halkbank Spor Kul\u00fcb\u00fc; anche nell'annata successiva riesce ad arrivare in finale, questa volta nella Challenge Cup, vedendo battuta da un'altra squadra turca, il Fenerbah\u00e7e Spor Kul\u00fcb\u00fc.\nAll'inizio della stagione 2019-20 la societ\u00e0 sposta la sua sede di gioco a Cisterna di Latina, citt\u00e0 riportata nella denominazione sponsorizzata del club."}
{"id": "703705", "revid": "92723", "url": "https://it.wikipedia.org/wiki?curid=703705", "title": "P\u00e9ter Esterh\u00e1zy", "text": "Biografia.\nSuo nonno fu M\u00f3ric Esterh\u00e1zy, Primo ministro del Regno d'Ungheria nel 1917 nonch\u00e9 cugino del ministro degli Esteri austro-ungarico Leopold Berchtold e di Mih\u00e1ly K\u00e1rolyi, il quale guid\u00f2 la transizione dell'Ungheria dall'Impero alla Repubblica indipendente alla fine della Prima guerra mondiale. Era inoltre lontano parente di Mikl\u00f3s Horthy e fratello del calciatore M\u00e1rton Esterh\u00e1zy.\nHa studiato matematica all'universit\u00e0 Elte di Budapest dal 1969 al 1974. Fino al 1978 ha lavorato come matematico, per poi dedicarsi a tempo pieno alla scrittura.\nIl suo romanzo pi\u00f9 celebre \u00e8 \"Harmonia Caelestis\" (2000), che racconta in ordine non cronologico le vite dei suoi antenati, dall'ascesa durante l'Impero austro-ungarico al declino ai tempi del comunismo.\nIl libro successivo, \"L'edizione corretta\" (\"Jav\u00edtott kiad\u00e1s\", 2002), una sorta di appendice del precedente, \u00e8 stato scritto sull'onda dello shock subito da Esterh\u00e1zy quando ha scoperto che il padre era un informatore della polizia ai tempi del comunismo.\nLe sue opere sono state pubblicate in pi\u00f9 di 20 lingue e ci\u00f2 lo rende uno degli scrittori ungheresi pi\u00f9 conosciuti all'estero.\nNel 2015 annuncia di essere malato di cancro al pancreas, argomento dell'ultimo libro \"Diario del pancreas\" e uscito nel 2016, pochi mesi prima della morte.\nHa vinto premi in Francia, Austria, Germania, Slovenia e Norvegia; nel suo paese, tra i numerosi riconoscimenti conferitigli, si segnala nel 1996 il prestigioso Premio Kossuth. Nel 2002 vinse il Premio Herder."}
{"id": "703706", "revid": "121205768", "url": "https://it.wikipedia.org/wiki?curid=703706", "title": "Matteo Noris", "text": "Biografia.\nPer quasi tutta la vita lavor\u00f2 per i teatri veneziani, scrivendo principalmente libretti di drammi per musica. Tra gli anni '70 e '80 del Seicento tenne esclusivamente rapporti lavorativi con il Teatro Santi Giovanni e Paolo e il Teatro San Giovanni Grisostomo. Nel 1686 fu coinvolto in uno scandalo: aveva messo in scena \"Il demone amante ovvero Giugurta\", musicato da Carlo Francesco Pollarolo, che fu ritenuto offensivo del sentimento religioso e riproposto smussato degli elementi pi\u00f9 arditi. Tuttavia per qualche anno cess\u00f2 di scrivere per i palcoscenici veneziani ed inizi\u00f2 a lavorare per i teatri di Genova e Firenze; in quest'ultima citt\u00e0 presso il teatro della Villa di Pratolino, su suoi libretti, vennero rappresentati \"Il greco di Troia\" nel 1689, l\"'Attilio Regolo\" nel 1693 e il \"Tito Manlio\" nel 1696. Nel 1697 circa riprese a lavorare per il San Giovanni Grisostomo. Vincenzo Maria Coronelli lo include nell'elenco dei poeti-maestri veneziani assieme ad Apostolo Zeno, Francesco Silvani e altri. Mor\u00ec a Treviso nel 1714 e fu sepolto nella chiesa di San Leonardo."}
{"id": "703707", "revid": "830939", "url": "https://it.wikipedia.org/wiki?curid=703707", "title": "Antipapa Callisto III", "text": "Biografia.\nFu un abate di Strumi ed uno fra i primi grandi sostenitori di Federico Barbarossa e dell'antipapa Vittore IV, che lo nomin\u00f2 cardinale assegnandogli il titolo di cardinale vescovo di Albano.\nEletto successore dell'antipapa Pasquale III da un piccolo gruppo di cardinali scismatici, Callisto risiedette a Viterbo dove fu principalmente una pedina di scambio per Federico, usata per fare pressione su papa Alessandro III, e dove ebbe solo un limitato supporto geografico.\nFederico, quando divenne politicamente conveniente dopo la sconfitta di Legnano, restitu\u00ec il suo sostegno a papa Alessandro III, con la pace di Venezia del 1177, abiurando la sua posizione il 29 agosto 1178. Callisto alla fine accett\u00f2 la situazione, sottomettendosi ad Alessandro nell'agosto 1178. Papa Alessandro III lo nomin\u00f2 rettore di Benevento, dove mor\u00ec poco tempo dopo."}
{"id": "703708", "revid": "2106146", "url": "https://it.wikipedia.org/wiki?curid=703708", "title": "Digestione", "text": "La digestione \u00e8 il secondo passaggio della nutrizione degli organismi viventi. Di tipo chimico e/o meccanico, trasforma e riduce in complessit\u00e0 i principi nutritivi assunti, in genere macromolecole o strutture biologiche complesse, in sostanze pi\u00f9 semplici assorbibili ed assimilabili dall'organismo. Comprende sia i processi digestivi propri dell'apparato digerente nei metazoi, sia la digestione all'interno della cellula, ad esempio nei vacuoli digestivi, nell'ambito della fagocitosi, la digestione di molecole complesse come la lignina da parte di funghi come gli ascomiceti, ed in generale la degradazione a scopo metabolico, compresa quella effettuata dalle piante carnivore per procurarsi elementi minerali essenziali, come l'azoto da fissazione biologica assente nei terreni da loro abitati, dalla digestione dalle molecole complesse di piccoli organismi animali.\nLa digestione nei diversi organismi vivi.\nI sistemi digestivi possono assumere molte forme. Vi \u00e8 una possibile distinzione fondamentale in primis tra digestione da parte di organismi unicellulari (dove non vi sono organi preposti, ma solo organelli e vie metaboliche), e poi tra la digestione interna ed esterna. La digestione esterna \u00e8 originariamente pi\u00f9 primitiva, e la maggior parte dei funghi fa ancora affidamento su di essa. In questo processo, gli enzimi vengono secreti nell'ambiente circostante l'organismo, dove possono scindere parte del materiale organico e alcuni dei prodotti retro-diffondere per l'utilizzo da parte del fungo. Successivamente, i sistemi pi\u00f9 evoluti nel processo di digestione li troviamo negli animali, a poter formare un ambiente interno, come il tubo digerente in cui si verifica la digestione interna, pi\u00f9 efficiente perch\u00e9 pi\u00f9 prodotti scissi in molecole assorbibili possono essere catturati in toto o selettivamente, e l'ambiente chimico interno pu\u00f2 essere pi\u00f9 efficacemente controllato.\nAlcuni organismi, tra cui quasi tutti i ragni, praticano una predigestione esterna: secernono biotossine e prodotti chimici digestivi come enzimi nell'organismo predato prima dell'ingestione della conseguente \"zuppa\" di prodotti predigeriti.\nDigestione negli esseri umani.\nLa digestione consiste nello \"spezzare\" le catene dei principi nutritivi contenuti nel cibo. Per compiere questa azione sono essenziali gli enzimi, che rendono semplici le catene dei principi nutritivi.\nEssa inizia dalla bocca, che viene aperta o chiusa da una parte fissa, la \"mascella\", a cui si articola una parte mobile, la \"mandibola\". \u00c8 delimitata all'esterno dalle labbra e all'interno dal palato, in alto, e dal pavimento boccale e dalla lingua. La \"lingua\" \u00e8 un muscolo volontario mobile che impasta il cibo durante la masticazione preparandolo per la deglutizione.\nIl cibo ingerito riceve dalle \"ghiandole salivari\" la saliva, viene portato alla temperatura ottimale per la digestione ed \u00e8 rotto meccanicamente dai denti, tra cui gli incisivi che lo tagliano, i canini che lo strappano, i premolari e i molari che lo triturano; mentre \u00e8 in parte demolito chimicamente dalla saliva; di questa ne viene prodotta circa un litro e mezzo ogni giorno dalle ghiandole salivari.\nLa saliva \u00e8 prodotta principalmente dalle tre ghiandole salivari maggiori: la \"parotide\", la pi\u00f9 grande, situata sotto l'orecchio, la \"sottomandibolare\" e la \"sottolinguale\". La saliva \u00e8 una soluzione acquosa al 99.5 %, e contiene l\"\u03b1 amilasi salivare\", un enzima che a pH 7 inizia la demolizione dei carboidrati, es.amidi in frammenti pi\u00f9 piccoli, come il maltosio, costituito da due molecole di glucosio. La \"lipasi salivare\" \u00e8 un altro enzima che agisce sui trigliceridi iniziandone la demolizione, rompendo i legami estere che vi sono tra i due dei tre acidi grassi con la molecola di glicerolo, formando un monogliceride e due acidi grassi liberi. La lipasi salivare, a differenza dell'\u03b1 amilasi salivare, \u00e8 un acido stabile, quindi, a livello dello stomaco continua ad agire fino ad arrivare nell'intestino dove viene potenziata la sua azione dalla lipasi pancreatica.\nIl cibo, impregnato di saliva e impastato con i movimenti della mandibola e della lingua, forma il bolo, che viene spinto nella faringe dove viene deglutito. La faringe fa parte anche dell'apparato respiratorio ed \u00e8 la via attraverso cui l'aria entra nella laringe e quindi passa nella trachea. Durante la deglutizione l'introduzione dell'aria nei polmoni cessa e l'entrata della laringe \u00e8 coperta dall\"epiglottide\", una valvola muscolare, in modo che il bolo imbocchi la via giusta cadendo nell'esofago. L'esofago, un tubo lungo anche 30\u00a0cm, attraversa il diaframma, e termina nello stomaco. Il diaframma \u00e8 il muscolo a forma di cupola che separa la cavit\u00e0 toracica dalla cavit\u00e0 addominale. Nell'esofago il cibo si muove spinto da contrazioni peristaltiche che avanzano come onde, restringendo il passaggio al di sopra del bolo e allargandolo al disotto. Esse ci permettono di inghiottire e far avanzare il cibo nell'esofago anche se ci troviamo a testa in gi\u00f9.\nLa digestione nello stomaco.\nL'ingresso del bolo nello stomaco \u00e8 controllato da un muscolo sfintere, il \"cardias\". Lo stomaco \u00e8 come un sacco dalla capacit\u00e0 di pi\u00f9 di un litro, dalle robuste pareti muscolari. La parete pi\u00f9 interna dello stomaco, la mucosa, presenta numerosi microvilli all'interno dei quali si annidano le ghiandole che, a ogni pasto, producono circa 500 ml di succo gastrico, composto da pepsinogeno, muco, acido cloridrico (che non \u00e8 un enzima) ed enzimi. A causa della presenza di un acido forte nella composizione del succo gastrico, come l'HCl, il pH dello stomaco \u00e8 compresa tra 1-2.\nL'acido cloridrico (HCl), rilasciato dalle \"cellule parietali\", dissolve la sostanza cementante posta tra le cellule del cibo, uccide i batteri e attiva un precursore inattivo, secreto da ghiandole gastriche chiamate cellule principali, il pepsinogeno.\nQuando, nella cavit\u00e0 dello stomaco, il pepsinogeno \u00e8 raggiunto dall'acido cloridrico, esso diventa \"pepsina\" (dal greco \"p\u00e8psis\" = cottura). Infatti l'acido cloridrico idrolizza un legame peptidico del polimero del pepsinogeno (ovvero \"stacca al pepsinogeno una sequenza precisa di amminoacidi\") in modo che il polimero restante sia quello della pepsina. Mentre il pepsinogeno \u00e8 inattivo e non pu\u00f2 danneggiare le cellule delle ghiandole che lo producono, la pepsina agisce sui legami peptidici che legano tra loro gli amminoacidi delle proteine. Si formano cos\u00ec piccoli frammenti di proteine, i peptidi, composti da alcuni amminoacidi ancora legati tra loro.\nLa mucosa dello stomaco \u00e8 rivestita da una patina di muco (prodotto dalle cellule mucose) che ha la funzione di proteggere le cellule dai succhi digestivi, ovvero di impedire l'autodigestione. La protezione \u00e8 indispensabile perch\u00e9 essi, cos\u00ec come attaccano e digeriscono gli alimenti, potrebbero attaccare e digerire la stessa parete dello stomaco. Talvolta per\u00f2, la mucosa pu\u00f2 essere danneggiata da sostanze irritanti come l'alcol o l'acido acetilsalicilico; oppure il muco pu\u00f2 venire prodotto in quantit\u00e0 insufficiente. Quando ci\u00f2 si verifica, gli enzimi e l'acido cloridrico iniziano ad autodigerire lo stomaco: si forma una lesione chiamata ulcera peptica. Il sintomo tipico \u00e8 un dolore profondo nella parte superiore dell'addome a stomaco vuoto. Recentemente si \u00e8 scoperto che nello stomaco di molti individui \u00e8 presente un batterio, l\"Helicobacter pylori\", che potrebbe avere un ruolo importante nell'insorgenza del disturbo.\nLo stomaco ha funzione di dissolvimento e di digestione, ma in genere non di assorbimento ed il tempo di transito dipende dal tipo di alimento assunto: sono necessarie 1-2 ore per i carboidrati, 3-4 ore per le proteine e dalle 5 ore in su per i grassi. Tuttavia alcune sostanze come l'acqua, le vitamine, l'aspirina, il glucosio e l'alcool, possono essere direttamente assorbite nello stomaco prima di arrivare nell'intestino. Ci\u00f2 avviene perch\u00e9 le loro molecole sono sufficientemente piccole da passare direttamente nel sangue che scorre nei vasi delle pareti dello stomaco. Per questo motivo l'alcool, anche se ingerito da poco, pu\u00f2 avere effetti quasi immediati.\nIl contenuto dello stomaco, quando raggiunge l'intestino, \u00e8 una poltiglia semi-solida lattiginosa e acida (il pH dello stomaco \u00e8 1-2) ed \u00e8 detto \"chimo\". Il chimo si trasforma in chilo quando passa, attraverso lo sfintere chiamato \"piloro\", nell'intestino tenue. Il primo tratto dell'intestino tenue prende il nome di \"duodeno\" e ha la caratteristica forma \"a curva\".\nNel duodeno confluiscono la bile ed il succo pancreatico. Entrambi svolgono un ruolo importante nella digestione.\nLa bile \u00e8 prodotta dal fegato e viene accumulata nella cistifellea. Il suo contenuto in sali biliari aiuta ad emulsionare i grassi rendendoli pi\u00f9 facilmente digeribili dalle varie lipasi.\nIl succo pancreatico, prodotto dal pancreas esocrino, invece, esercita la vera e propria funzione didigestiva oltre a neutralizzare l'acidit\u00e0 del chimo.\nContiene infatti bicarbonato di sodio che funge da base e ha la funzione di impedire la corrosione dell'intestino, meno ricoperto da muco in confronto allo stomaco, da parte dell'acidit\u00e0 del chimo.\nOltre ad un effetto puramente protettivo, il succo pancreatico contiene molti enzimi. Questi enzimi servono sia alla digestione dei lipidi catalizzando l'idrolisi del legame estere che lega gli acidi grassi al glicerolo (lipasi) sia alla digestione dei legami glucosidici come l'amilasi.\nAssorbimento.\nL'ultima fase della digestione, l'assorbimento, \u00e8 il passaggio nel sangue, e sistema linfatico, attraverso le pareti intestinali, delle sostanze ottenute dalla digestione delle macromolecole contenute negli alimenti: principalmente glucosio (derivato da amido, glicogeno e disaccaridi ,come il saccarosio), amminoacidi (derivati delle proteine), glicerolo e acidi grassi (derivati dai trigliceridi), vitamine e sali minerali.\nGran parte dell'assorbimento ha luogo attraverso le pareti del digiuno e dell'ileo. Per aumentare la superficie di assorbimento, le pareti dell'intestino tenue sono tutte sollevate in pieghe o pliche a loro volta ricoperte da migliaia di sottili estroflessioni a forma di dito, i villi. Ogni villo \u00e8 lungo circa 1\u00a0mm e ce ne sono circa 3000 per ogni centimetro quadrato. La superficie di ogni villo \u00e8 ulteriormente aumentata perch\u00e9 le cellule che lo formano hanno la loro stessa membrana sollevata in migliaia di microvilli. Questo meccanismo \u00e8 utile per garantire una \"maggiore superficie di assorbimento\" (ovvero per aumentare l'efficienza del processo di assorbimento).\nLe molecole passano attraverso la membrana dei microvilli. Ogni villo \u00e8 percorso all'interno da una rete di capillari in cui scorre il sangue e qui, nel sangue, si riversano il glucosio, gli amminoacidi, i sali e le vitamine. I capillari intestinali convergono infine in un vaso sanguigno, la \"vena porta epatica\", che entra nel fegato.\nI grassi seguono un'altra via, quella linfatica. Dopo aver superato la membrana dei microvilli, il glicerolo e gli acidi grassi si riuniscono e formano di nuovo i trigliceridi, che vanno infine in un piccolo condotto, un vaso linfatico in cui scorre la \"linfa\". La linfa \u00e8 un liquido che ha una composizione simile al sangue, ma senza globuli rossi. Essa scorre in un sistema di condotti, i vasi linfatici, e filtri, i linfonodi. Dopo un certo percorso i vasi linfatici confluiscono in un unico condotto che termina nel torrente circolatorio. La linfa si unisce quindi al sangue e in quest'ultimo arrivano, direttamente o indirettamente, tutte le molecole provenienti dalla digestione del cibo.\nIl contenuto intestinale, dopo l'assorbimento nell'intestino tenue, prosegue lentamente il suo cammino nell'intestino crasso. Il primo tratto, a forma di sacca, \u00e8 detto cieco perch\u00e9 porta a un'estroflessione vermiforme, l'appendice, che nell'uomo ha un ruolo secondario in quanto contribuisce in piccola parte alle difese immunitarie. La sua infezione \u00e8 detta appendicite. \nAl cieco segue il colon, il quale \u00e8 percorso trasversalmente da solchi e dotato di una forte muscolatura. Il colon termina con il retto, che sbocca all'esterno con un muscolo sfintere, l'[ano].\nNell'intestino crasso le ghiandole della mucosa producono solo muco e non enzimi. Anche se la parete \u00e8 lubrificata dal muco, il tempo di transito dei materiali intestinali \u00e8 piuttosto lungo, dalle 2 alle 6-7 ore. Nel crasso avviene il riassorbimento dell'acqua e dei sali minerali, e l'eliminazione con le feci del cibo non digerito. Il riassorbimento dell'acqua \u00e8 importante perch\u00e9 ogni giorno vengono riversati nel tubo digerente sotto forma di succhi digestivi ben 7 litri di liquidi. Se il materiale digerito si muove troppo velocemente lungo il colon, si ha un riassorbimento insufficiente di acqua che provoca diarrea e disidratazione; al contrario, se il movimento \u00e8 troppo lento, l'acqua viene riassorbita in quantit\u00e0 eccessiva, causando stitichezza.\nPatologie.\nAlcuni sintomi comuni:\nInvece, al contrario, nella stitichezza ostinata causata da motivi funzionali come l'inerzia colica o la pseudo-ostruzione intestinale bisogna evitare l'uso di fibre insolubili e pu\u00f2 essere utile l'utilizzo di procinetici."}
{"id": "703709", "revid": "725642", "url": "https://it.wikipedia.org/wiki?curid=703709", "title": "Constanze Mozart", "text": "Biografia.\nProveniva da una famiglia di musicisti e cantanti: sua sorella Aloysia era un soprano di grande talento e interpret\u00f2 diversi ruoli nelle opere di Mozart. Wolfgang e Constanze si conobbero a Mannheim nel 1777. Inizialmente lui era pi\u00f9 interessato ad Aloysia che, per\u00f2, dopo un iniziale periodo nel quale aveva mostrato di gradire la sua corte, prefer\u00ec sposare Joseph Lange, un attore e impresario teatrale di fama. Per Mozart fu una delusione cocente, ma non serb\u00f2 rancore e dopo alcuni anni spost\u00f2 le sue attenzioni su Constanze.\nIn una lettera al padre, Leopold Mozart, che non amava la famiglia Weber e non vedeva la futura nuora di buon occhio, Wolfgang la descrisse in questi termini:\n\"Prima che io smetta d'infastidirla con le mie chiacchiere, devo informarla meglio su Constanze. Non \u00e8 di certo una brutta ragazza, ma al tempo stesso \u00e8 lontana dall'essere bella. Tutta la sua bellezza consiste in un paio di piccoli occhi neri e in un aspetto abbastanza curato. Non \u00e8 molto intelligente, ma ha sufficiente buon senso per adempiere ai doveri di moglie e madre. Dire che tende ad essere stravagante \u00e8 una bugia bella e buona. Al contrario, \u00e8 abituata ad essere vestita con modestia: quel poco che sua madre ha potuto fare per le sue figlie, l'ha fatto per le altre due e mai per lei. La maggior parte di ci\u00f2 che serve a una donna, lei \u00e8 capace di farlo con le sue mani, ed \u00e8 lei stessa che si acconcia i capelli ogni giorno. Inoltre, ha una certa pratica di economia domestica e ha il cuore pi\u00f9 gentile del mondo. Io amo lei e lei ama me con tutto il cuore. Mi dica lei se potrei augurarmi una moglie migliore!\"\nWolfgang e Constanze si sposarono il 4 agosto 1782 e in nove anni di matrimonio ebbero sei figli, ma soltanto due di loro sopravvissero arrivando all'et\u00e0 adulta: Carl Thomas Mozart e Franz Xaver Wolfgang Mozart. Anche per le frequenti gravidanze, Constanze attravers\u00f2 lunghi periodi di spossatezza e malattia.\nDopo la morte di Wolfgang nel 1791, Constanze, che probabilmente non aveva mai avuto una chiara percezione di quale genio avesse sposato, riusc\u00ec a sfruttare il nome del defunto marito con una certa abilit\u00e0, garantendosi cos\u00ec un futuro tranquillo. Ottenne sovvenzioni da Praga e dagli amici di Mozart, che diedero concerti il cui ricavato donarono a lei. Giunse a vendere gli spartiti autografi di Mozart, inclusi quelli del Requiem, cos\u00ec come era stato completato da Franz S\u00fcssmayr. Fu lei, peraltro, a diffondere la diceria dell'avvelenamento di Mozart.\nNel 1809 Constanze si rispos\u00f2 con Georg Nikolaus Nissen, un diplomatico danese: \"Georg e Costanze, rimasta vedova con due figli bambini, si conoscono nel 1797, sei anni dopo la morte di Mozart. Si sposano nel 1809 a Bratislava: lei \u00e8 cattolica, lui luterano, nella bigotta Vienna non potevano essere celebrati matrimoni misti\". \nDopo alcuni anni di spostamenti in diversi paesi europei, i coniugi si trasferirono a Salisburgo nel 1824. L\u00ec viveva anche Maria Anna Mozart, la sorella maggiore del Maestro, ma i suoi rapporti con Constanze non erano mai stati buoni e le due donne non si frequentarono. Nissen, che oltre ad essere diplomatico era anche scrittore, lavor\u00f2 insieme a Constanze ad una biografia di Mozart, che Costanze fece poi pubblicare nel 1828, due anni dopo la morte del secondo marito: \"Sospinto da Costanze, Nissen consulta fonti, contatta musicisti che hanno conosciuto Mozart, pu\u00f2 contare su un dono inatteso: 400 lettere familiari che Nannerl, sorella di Wolfgang, ormai anziana e cieca, gli fa recapitare e che nessuno prima di lui aveva consultato. \u00c8 la spinta decisiva per proseguire l\u2019impresa, che non vedr\u00e0 completata. Nissen muore nel 1826, Costanze si affida allora a Johann Heinrich Feuerstein, un amico medico e collezionista mozartiano. Il volume esce in edizione di lusso a Lipsia nel 1829. Costanze, che ha sostenuto le ingenti spese della pubblicazione, \u00e8 felice: \u00abSiano lode e grazie a Dio perch\u00e9 sono arrivata a tanto\u00bb. La memoria del geniale primo marito \u00e8 preservata grazie al devoto secondo\". \nMorta nel 1842, \u00e8 sepolta nell'abbazia di San Pietro, a Salisburgo.\nPresunta fotografia.\nNel luglio 2006 lo \"Spiegel\" riport\u00f2 la notizia del ritrovamento nell'archivio di Stato di Alt\u00f6tting di un dagherrotipo ritraente l'anziana Constanze nel 1840. L'immagine, scattata in occasione del settantesimo compleanno del compositore e organista Max Keller, recava sul retro l'annotazione del nome di Constanze Mozart, e mostrerebbe una donna dalla mano destra deformata dall'artrite (di cui Constanze effettivamente soffr\u00ec). Il \"Landeskriminalamt\" (ufficio di polizia criminale) della Baviera valut\u00f2 che la persona ritratta possedeva lineamenti compatibili con i ritratti della vedova Mozart, e da alcuni fu anche rimarcata una somiglianza con il cugino di lei, Carl Maria von Weber.\nL'identificazione \u00e8 per\u00f2 contestata da chi sostiene che Constanze non visit\u00f2 Keller dopo il 1826, anche perch\u00e9 proprio la gravit\u00e0 della malattia le avrebbe impedito il viaggio, soprattutto due anni prima della morte. Altri sostengono che il documento sia gi\u00e0 stato pubblicato due volte negli anni 1950, e che nel 1840 la giovanissima dagherrotipia non permettesse ancora di scattare foto di gruppo all'aperto, che furono rese possibili soltanto dalle lenti Petzval."}
{"id": "703713", "revid": "37401", "url": "https://it.wikipedia.org/wiki?curid=703713", "title": "Eshnunna", "text": "Eshnunna era una citt\u00e0-stato sumerica nella Bassa Mesopotamia, nei pressi dell'odierna Ba'quba. Anche se situata nella valle di Diyala, a nord-est del territorio di Sumer propriamente detto, la citt\u00e0 si trov\u00f2 sicuramente sotto l'influenza della cultura sumerica. I resti dell'antica citt\u00e0 sono oggi preservati nel monticello di Tell Asmar, scavato da una missione americana guidata da Henri Frankfort negli anni Trenta.\nStoria.\nOccupata fin dal Periodo protodinastico, Eshnunna si ritrov\u00f2 poi sotto il potere della Terza dinastia di Ur, prima di ottenere una breve egemonia politica dopo il declino e la caduta della citt\u00e0 di Ur - nei primi due secoli del secondo millennio a.C. A quel tempo, Eshnunna rappresentava ancora il centro di una comunit\u00e0 indipendente di notevole grandezza ed influenza.\nGrazie al controllo di lucrativi itinerari commerciali, Eshnunna divenne luogo di scambio fra la cultura mesopotamica e quella iraniana. Questa sua posizione favor\u00ec il commercio di merci esotiche e molto ricercate come cavalli, rame e altri metalli preziosi.\nLa citt\u00e0 fu infine conquistata da Hammurabi, sovrano di Babilonia, e assorbita all'interno dell'impero babilonese. Da quel momento in poi, il nome della citt\u00e0 \u00e8 citato sempre pi\u00f9 raramente dalle fonti testuali cuneiformi, indizio di un probabile declino cui segu\u00ec la definitiva scomparsa. Vi sono evidenze secondo le quali, nel 1755 a.C. circa, appena quattro anni dopo la conquista babilonese, l'intera citt\u00e0 sia stata devastata da una terribile inondazione."}
{"id": "703714", "revid": "1728", "url": "https://it.wikipedia.org/wiki?curid=703714", "title": "Smole\u0144sk", "text": ""}
{"id": "703716", "revid": "2184720", "url": "https://it.wikipedia.org/wiki?curid=703716", "title": "Angels (Robbie Williams)", "text": "Angels \u00e8 un singolo del 1997 di Robbie Williams tratto dal primo album da solista \"Life thru a Lens\", scritto da Guy Chambers e Robbie Williams.\n\u00c8 una delle canzoni pi\u00f9 note della discografia di Robbie Williams, sebbene non abbia mai raggiunto il primo posto nella Official Singles Chart. Per molti \u00e8 il brano che ha lanciato \"de facto\" la carriera solista di Williams, e rimane tutt'oggi il suo singolo pi\u00f9 venduto nel Regno Unito. Con 1.210.000 copie vendute, risulta inoltre il 48\u00ba singolo di maggior successo di sempre nella storia del Regno Unito.\n\"Angels\" \u00e8 stata votata migliore canzone degli ultimi 25 anni dagli ascoltatori di BBC Radio 2, ed ha ricevuto un premio speciale alla cerimonia dei BRIT Awards 2005, tenutasi a Londra nel febbraio di quell'anno. In un sondaggio del 2005 \"Angels\" risult\u00f2 essere la canzone pi\u00f9 richiesta nel Regno Unito per le cerimonie funebri.\nDel brano esiste anche una versione cantata in lingua spagnola da Williams.\nTracce.\n1\u00aa versione\n2\u00aa versione\nUK Limited Edition Postcard Pack\nCover.\nDi \"Angels\" sono state effettuate varie cover:"}
{"id": "703718", "revid": "287204", "url": "https://it.wikipedia.org/wiki?curid=703718", "title": "Radonez", "text": ""}
{"id": "703723", "revid": "767487", "url": "https://it.wikipedia.org/wiki?curid=703723", "title": "Strade di fuoco", "text": "Strade di fuoco (\"Streets of Fire\") \u00e8 un film del 1984 scritto (in collaborazione con Larry Gross) e diretto da Walter Hill.\nTrama.\nEllen Aim, \"leader\" di una \"band\" chiamata \"Ellen Aim and the Attackers\" \u00e8 da poco tornata a Richmond per tenere un concerto, ma durante lo stesso Raven Shaddock - capo di una gang di motociclisti chiamata i \"bombers\" - irrompe durante la manifestazione e la rapisce.\nReva Cody, che ha assistito all'accaduto, chiede a suo fratello Tom, un ex soldato e in passato legato ad Ellen, di adoperarsi per salvarla.\nProduzione.\nRegia.\nDopo il successo de \"I guerrieri della notte\", (a cui doveva essere riservato originariamente il titolo \"Streets of fire\") al regista Hill venne assegnato un ampio budget (14,5 milioni di dollari) per realizzare il film che aveva sempre sognato fin dai tempi della sua adolescenza. Hill dichiar\u00f2 che preferiva realizzare pellicole che facessero ricordare allo spettatore cose dimenticate, piuttosto che fargli scoprire cose nuove.\nRiprese.\nIl film fu girato in gran parte presso gli Universal Studios in California all'interno di due grandi e complessi set coperti con un telone delle dimensioni di 378 x 67 metri in modo da poter girare scene notturne in orari diurni.\nDistribuzione.\nTrailer.\nNelle anteprime, nei trailer e nei manifesti fu descritto come \"Una favola Rock &amp; Roll\". Si tratta in realt\u00e0 di una originale contaminazione di generi che vanno dal musical, all'epico-fumettistico, dal film d'azione alla commedia con elementi anni cinquanta (le insegne al neon, le motociclette, i giubbotti di pelle) e anni ottanta (la storia d'amore sospesa tra violenza e romanticismo, le immagini patinate, il montaggio da videoclip).\nAccoglienza.\nIncassi.\nIl film fu reclamizzato come un colosso estivo ma non fu ben accetto da critica e pubblico, incassando negli Stati Uniti solamente 8 milioni di dollari, a fronte dei 14,5 milioni spesi per la produzione.\nColonna sonora.\nIl commento musicale che fa da sottofondo alle scene fu realizzato da Ry Cooder; l'album della colonna sonora, pubblicato con etichetta MCA Records, contiene 10 brani musicali inediti, interpretati da diversi artisti:\nTracce.\nL'album fu prodotto da Jimmy Iovine."}
{"id": "703728", "revid": "767487", "url": "https://it.wikipedia.org/wiki?curid=703728", "title": "Nico &amp; Tetta", "text": "Nico &amp; Tetta \u00e8 un duo che produce musica hardcore, formatosi nel 1999 a Brescia.\nI due membri sono Nicola Sbalzer e Daniele Ferrari.\nBiografia.\nI due dj hanno cominciato la carriera separatamente, per poi unirsi nel duo attuale; da diversi anni sono dj resident della discoteca Florida di Ghedi, dove suonano esclusivamente musica hardcore.\nNel 1999, grazie all'aiuto degli Stunned Guys, creano il loro primo pezzo, in collaborazione anche con gli Art of Fighters. \u00c8 del 2004 il loro primo disco realizzato da soli: \"Hardcore motherfuckers\"."}
{"id": "703731", "revid": "339392", "url": "https://it.wikipedia.org/wiki?curid=703731", "title": "Sakha-Jacuzia", "text": ""}
{"id": "703733", "revid": "339392", "url": "https://it.wikipedia.org/wiki?curid=703733", "title": "Jakuzia", "text": ""}
{"id": "703736", "revid": "125364009", "url": "https://it.wikipedia.org/wiki?curid=703736", "title": "Antipapa Lorenzo", "text": "Biografia.\nArciprete di Santa Prassede, Laurenzio venne eletto papa il 22 novembre 498 nella Basilica di Santa Maria Maggiore, in contrapposizione a Simmaco, eletto il medesimo giorno nella Basilica Laterana. Laurenzio doveva la sua elezione ad una fazione dissidente, costituita da una minoranza del clero ma dalla maggioranza di aristocrazia e Senato, a capo della quale vi era il senatore Rufio Postumio Festo, e simpatie bizantine; Laurenzio era, in effetti, sostenuto dall'imperatore Anastasio. I sostenitori di Laurenzio, speravano che riconoscesse l\"Enotico\", l'editto del 482 dell'imperatore Zenone, in modo da ricomporre la frattura monofisita, nonostante le decisioni del Concilio di Calcedonia.\nLa maggioranza del clero, contraria ad Anastasio I, si era invece espressa a favore della nomina di Simmaco, dando cos\u00ec inizio ad uno scisma che dur\u00f2 per quattro anni. Inizialmente il re goto Teodorico il Grande, cui si erano appellate entrambe le fazioni, preoccupate per i gravi tumulti causati dallo scisma, decise di appoggiare Simmaco. Il 1\u00ba marzo 499 Simmaco, dopo aver destinato Laurenzio alla diocesi di Nocera, convoc\u00f2 un sinodo romano in cui, con il decreto \"Consilium dilectionis vestrae\", fu stabilito che, in caso di candidati in contrasto tra loro per l'elezione a vescovo di Roma, si sarebbe dovuti giungere ad un accordo prima che avvenisse qualsiasi consacrazione. Inoltre fu data al papa la facolt\u00e0 di scelta del suo successore e, in difetto di questa indicazione, la designazione del papa doveva aver luogo con la maggioranza dei voti del clero. Il sinodo stabil\u00ec anche che ogni ecclesiastico che cercava di ottenere voti per un successore al papato mentre il papa era ancora in vita, o che riuniva conferenze o teneva consultazioni per quello scopo, doveva essere deposto. Lorenzo stesso, che aveva partecipato al sinodo, ne sottoscrisse le decisioni. Lo \"Scisma Laurenziano\", tuttavia ancora non si era concluso. La fazione capeggiata dal senatore Festo fece pervenire a Teodorico una serie di accuse contro Simmaco, chiedendo la convocazione di un Concilio per giudicarlo.\nIl concilio venne convocato a Rimini, ove Simmaco si rec\u00f2 ma, spaventato dalle accuse di immoralit\u00e0 (illecite relazioni con donne) e dilapidazione di beni ecclesiastici, rientr\u00f2 precipitosamente a Roma rifugiandosi in San Pietro (allora fuori delle mura della citt\u00e0). Nel 501 Teodorico convoc\u00f2 in Roma un concilio, nominando un reggente nella persona d Altino, vescovo di Venezia. Questi si schier\u00f2 dalla parte della fazione avversa a Simmaco, ordinando la confisca dei suoi beni e il rientro a Roma di Laurenzio. I tentativi di Simmaco di difendersi in concilio andarono falliti, poich\u00e9 mentre si recava nel luogo ove si tenevano le sedute, fu aggredito da schierani della fazione del senatore Festo, e alcuni dei suoi accompagnatori uccisi, scampando egli stesso alla morte per poco. Decise quindi di non partecipare pi\u00f9, asserragliandosi in San Pietro. Roma rimase quindi in balia della fazione di Festo, con Laurenzio in veste di papa. Tuttavia una decisa presa di posizione di numerosi vescovi a favore di Simmaco e l'intervento del diacono Dioscuro di Alessandria presso Teodorico, convinsero quest'ultimo a riabilitare nel 505 Simmaco e a disporre per la restituzione a lui delle chiese di Roma e l'ordine di allontanamento dalla citt\u00e0 di Laurenzio.\nLaurenzio, supportato da un certo numero di senatori, attese fino al 506 quando, resosi ormai conto dell'aperta ostilit\u00e0 di Teodorico, si ritir\u00f2 nelle propriet\u00e0 di Festo vivendo in rigorosa ascesi fino alla sua morte."}
{"id": "703738", "revid": "15756", "url": "https://it.wikipedia.org/wiki?curid=703738", "title": "Tumore cerebrale", "text": "Col termine tumore cerebrale si indica una neoplasia che interessa il cervello. Questa denominazione viene usata molto frequentemente anche a indicare i tumori che si sviluppano nella scatola cranica o in generale nel sistema nervoso centrale (SNC).\nIn letteratura i tumori cerebrali hanno una prima grossolana suddivisione in \"primari\" (cio\u00e8 originantisi nel cervello) e \"metastatici\" (con origine in altro organo del corpo). Di questi ultimi, anche se hanno una incidenza pari a circa 10 volte i primi,\nsi far\u00e0 cenno in fondo alla voce, rimandando ad altre specifiche voci la trattazione estesa.\nTumori primari.\nI tumori primari del sistema nervoso centrale comprendono un variegato insieme di entit\u00e0 patologiche (Vedi Tabella 1 e la voce Classificazione dei tumori del sistema nervoso centrale.), ciascuna con una sua distinta storia naturale.\nPer il fatto che i tumori della glia costituiscono da soli quasi il 40% di tutti i tumori di cui ci stiamo occupando, possiamo operare una prima distinzione tra tumori gliali (gliomi) e tumori non gliali.\nTumori gliali (Gliomi).\nI gliomi pi\u00f9 comuni sono gli astrocitomi (che originano dalle cellule astrocitiche della glia), gli oligodendrogliomi (dalle cellule oligodendrogliali) e gli ependimomi (dalle cellule ependimali). La Tabella 2 riporta il peso di ciascun elemento della famiglia dei gliomi.\nAi gliomi l'enciclopedia dedica una voce specifica, alla quale conviene riferirsi.\nTumori non gliali.\nMedulloblastoma.\nIl medulloblastoma, come altre neoplasie embrionali quali il \"tumore cerebrale neuroectodermico primitivo\" o il \"neuroblastoma cerebrale\", \u00e8 un tumore maligno del sistema nervoso centrale molto raro nella popolazione adulta (oltre 18 anni). \u00c8 il tumore cerebrale maligno pi\u00f9 frequente nell'infanzia, anche se pure i giovani ne sono a rischio. Il picco d'incidenza si verifica nei bambini di et\u00e0 inferiore a 15 anni. Ogni anno in Italia se ne ammalano 350-400 bambini.\nQuesto tumore \u00e8 tipico della fossa cranica posteriore, ove si localizza in entrambi gli emisferi del cervelletto (pi\u00f9 frequentemente nell'adulto) a livello del verme cerebellare (tipica sede dei medulloblastomi in et\u00e0 pediatrica). Essendo invasivo ed a rapida crescita, si diffonde ad altre parti del sistema nervoso centrale attraverso il \"liquor\": pu\u00f2 infiltrarsi nel pavimento del vicino quarto ventricolo ed estendersi nella sua cavit\u00e0, e pu\u00f2 anche passare nelle meningi. Pi\u00f9 raramente, pu\u00f2 dare metastasi extracraniche.\nI sintomi al presentarsi della neoplasia includono perdita di equilibrio, mancanza di coordinazione, diplopia, disartria e, a causa del coinvolgimento del quarto ventricolo (per il quale \u00e8 comune un idrocefalo ostruttivo), i segni dell'idrocefalo, includenti cefalea, nausea, vomito, andatura instabile.\nLa risonanza magnetica usualmente rivela una lesione massiva a significativo \"contrast enhancement\" coinvolgente il cervelletto. Come sopra si diceva, il medulloblastoma ha un'alta propensione ad infiltrarsi localmente nelle leptomeningi, cos\u00ec come a propagarsi attraverso lo spazio subaracnoideo coinvolgendo i ventricoli, la convessit\u00e0 cerebrale, le superfici leptomeningee spinali. Risulta di conseguenza necessario sottoporre a risonanza l'intero asse cranio-spinale.\n\u00c8 affidato alla chirurgia il compito di rimuovere quanto pi\u00f9 \u00e8 possibile della massa rappresentata dalla lesione; l'esistenza di residui tumorali postchirurgici conducono ad una prognosi peggiore. Foriera di prognosi non favorevole \u00e8 anche la presenza di cellule tumorali nel liquido cerebrospinale ovvero la rilevazione alla risonanza di metastasi leptomeningee.\nLa chirurgia da sola di solito non \u00e8 curativa, mentre lo pu\u00f2 risultare in certi casi l'aggiunta di radioterapia all'asse cranio-spinale, con focalizzazione sul sito del tumore primario.\nL'aggiunta di chemioterapia dopo la radioterapia aumenta il tasso di guarigione. Si usano farmaci a base di platino (cisplatino o carboplatino), etoposide, e un agente alchilante (ciclofosfamide o lomustina) insieme alla vincristina.\nCon appropriato trattamento i casi di lunga sopravvivenza (superiore a 3 anni), per i pazienti di medulloblastoma, vanno dal 60% all'80%.\nMeningioma.\nI meningiomi sono i tumori intracranici pi\u00f9 diffusi (Vedi Tabella 1). Sono solitamente benigni ed originano dall'aracnoide, che ricopre il cervello e il midollo spinale. L'incidenza di questo tipo di tumori \u00e8 di circa 2 casi all'anno ogni 100.000 abitanti. Sono pi\u00f9 comuni nelle donne, nella sesta e settima decade di vita. La loro frequenza \u00e8 maggiore per i pazienti con neurofibromatosi di tipo 2.\nLa perdita del cromosoma 22 \u00e8 caratteristica dei meningiomi, bench\u00e9 ancora non sia chiaro il significato prognostico di questa scoperta.\nNonostante questa lesione esprima recettori per androgeni, estrogeni, progesterone e somatostatina, le terapie dirette all'utilizzo di questi recettori non hanno ancora mostrato efficacia.\nI pazienti con meningioma possono presentare la sintomatologia tipica di una lesione massiva nella scatola cranica, incluse crisi epilettiche e deficit neurologici focali.\nIl meningioma, che pu\u00f2 essere anche asintomatico, viene talvolta scoperto incidentalmente da una TAC o da una risonanza magnetica effettuate per altre ragioni. Questo tumore presenta alla risonanza un aspetto caratteristico che consiste, di norma, in un \"contrast enhancement\" uniforme lungo la dura, con netta separazione dal parenchima cerebrale. Altra caratteristica (bench\u00e9 non presente in tutti i casi) \u00e8 la cosiddetta \u201ccoda durale\u201d, rappresentato da un \"enhancement\" che si estende oltre la lesione, ad indicare il punto di ancoraggio nella dura.\nFrequente \u00e8 la presenza di edema peritumorale, conseguenza del fattore di crescita vascolare endoteliale secreto dalle cellule tumorali, che influenza a sua volta l'effetto massa locale.\nMolti meningiomi scoperti incidentalmente non necessitano di trattamento al momento della diagnosi iniziale. Per i pazienti con mengiomi asintomatici pu\u00f2 risultare appropriato limitarsi a tenere la lesione sotto osservazione. L'evidenza epidemiologica suggerisce che i due terzi di questi pazienti non avr\u00e0 sintomatologia straordinaria.\nSe si riscontra nel paziente un significativo effetto massa, vi siano o no dei sintomi, il trattamento di elezione \u00e8 normalmente la resezione completa. L'escissione \u00e8 spesso realizzabile se il meningioma \u00e8 situato sulla convessit\u00e0 cerebrale, il solco olfattivo, il seno sagittale superiore o la fossa posteriore. La resezione pu\u00f2 risultare molto pi\u00f9 difficoltosa se il tumore si presenta in altri siti, quali le regioni sfenoidale, parasagittale, orbitale, tentoriale o del clivus. In tali circostanze per il controllo del tumore risultano molto utili la radioterapia classica o la radiochirurgia stereotassica.\nIn uno studio della Mayo Clinic, che confront\u00f2 la percentuale di controllo del tumore dopo resezione chirurgica e con radiochirurgia, in pazienti con meningioma intracranico di dimensioni medio-piccole e senza sintomi da effetto massa,\nla radiochirurgia risult\u00f2 ottenere un migliore controllo del tumore (98% contro 88%) e con minori complicanze (10% contro 22%) rispetto alla escissione chirurgica.\nLa chirurgia stereotassica \u00e8 normalmente riservata alle lesioni pi\u00f9 piccole (cio\u00e8 inferiori a 3\u20134\u00a0cm), laddove per lesioni pi\u00f9 grandi ovvero prossime a strutture critiche, come i nervi ottici, si usa la radioterapia frazionata.\nPer quanto riguarda la chemioterapia, ad oggi nessun intervento farmacologico ha mostrato efficacia antitumorale riproducibile.\nRaramente i meningiomi presentano caratteristiche istologiche atipiche o di franca malignit\u00e0. In questi rari casi per\u00f2 essi risultano altamente aggressivi. L'approccio a tali tumori \u00e8 identico a quello per i tumori benigni, con la differenza che la radioterapia postchirurgica diventa usuale e non episodica.\nLinfoma primario del SNC.\nI linfomi primari del sistema nervoso centrale (cio\u00e8 che sorgono nel SNC in assenza di linfoma al di fuori del SNC al momento della diagnosi)\ncostituiscono approssimativamente dal 2% al 3% di tutti i tumori cerebrali dei pazienti con un normale sistema immunitario (Cfr. Tabella 1).\nIl tumore \u00e8 pi\u00f9 comune nei maschi dai 55 ai 60 anni; quasi met\u00e0 di tutti i linfomi si hanno in pazienti che hanno pi\u00f9 di 60 anni e circa un quarto in pazienti con pi\u00f9 di 70. L'incidenza sembra che stia aumentando, anche se non \u00e8 chiaro se tale aumento sia reale o rifletta un'alterazione di rilevazione.\nEsposti a un maggior rischio di linfoma del SNC sono sicuramente i pazienti con un sistema immunitario compromesso, quindi coloro che hanno subito un trapianto d'organi, quelli che hanno un'immunodeficienza congenita o una malattia autoimmune o che sono infetti dal virus dell'AIDS. I linfomi cerebrali associati al virus dell'immunodeficienza sono collegati con il virus di Epstein-Barr, in particolare nei pazienti con un conteggio di linfociti CD4 \ndi meno di 500 cellule per millimetro cubo (di sangue).\nLa maggior parte dei linfomi del SNC sono del tipo \"a cellule B grandi\".\nI pazienti presentano una variet\u00e0 di sintomi caratteristici di lesione massiva focale o multifocale. La risonanza mostra di solito tumori, con \"contrast enhancement\" omogeneo, all'interno della materia bianca periventricolare profonda. Multifocalit\u00e0 ed \"enhancement\" disomogeneo sono tipici in pazienti con sistema immunitario compromesso.\nEstremamente importante \u00e8 considerare il linfoma del SNC nella diagnosi differenziale dei tumori cerebrali. Si tenga conto che la somministrazione di corticosteroidi pu\u00f2 dare come risultato la completa scomparsa dell'\"enhancement\" lesionale, rendendo difficoltosa la diagnosi. Di conseguenza, quando si consideri un linfoma del SNC in diagnosi differenziale occorre evitare i corticosteroidi, a meno che l'effetto massa non stia causando un serio ed immediato problema al paziente. \nCriticamente importante \u00e8 l'ottenimento di un campione bioptico della sospetta lesione, in quanto molte malattie del SNC, maligne e non, possono simulare un linfoma.\nDiversamente dai linfomi sistemici \u201ca cellule B grandi\u201d, per i quali sia la chemioterapia che la radioterapia sono efficaci e il trattamento di lesioni localizzate \u00e8 curativo, il linfoma del sistema nervoso centrale tipicamente risponde alla terapia iniziale ma poi recidiva. Come per il linfoma sistemico, il ruolo della chirurgia \u00e8 ristretto soprattutto all'ottenimento di appropriati campioni di tessuto per la diagnosi.\nLa radioterapia dell'intero cervello (panencefalica) era una volta la strada maestra del trattamento. Sfortunatamente, anche con lesioni localizzate, la mediana di sopravvivenza con la sola radioterapia \u00e8 di circa 1 anno. La recidiva interessa di solito il sito della precedente lesione pi\u00f9 altre regioni. Interessanti sono le risposte con la chemioterapia.\nHanno mostrato di fornire una migliore sopravvivenza globale, rispetto alla sola radioterapia, studi clinici nei quali \u00e8 stato usato del metotrexato ad alte dosi, da solo (come primo trattamento e rinviando la radioterapia alla recidiva/progressione);\nmetotrexato, vincristina, procarbazina, metotrexato intratecale, radioterapia panencefalica, citarabina;\novvero chemioterapia intraarteriosa (metotrexato per via intraarteriosa, ciclofosfamide ed etoposide per via intravenosa), dopo modifica della barriera emato-encefalica con mannitolo.\nNei regimi con metotrexato la mediana di sopravvivenza \u00e8 risultata di molto superiore a quella associata alla radioterapia da sola (intervallo da 24 a 40 mesi).\nIn alcuni casi la radioterapia \u00e8 usata solo alla recidiva, in caso di regressione iniziale ottenuta con la chemioterapia; sono riportati casi di lunga sopravvivenza anche senza l'uso di radioterapia.\nPer la natura diffusa del linfoma del SNC, normale \u00e8 l'affidamento alla radioterapia panencefalica, la quale per\u00f2 porta con s\u00e9 un alto rischio di demenza, secondaria a leucoencefalopatia. Questo rischio potrebbe essere ridotto con lo sviluppo di strategie di controllo efficace del tumore che evitino la radioterapia panencefalica.\nLa terapia iniziale per i pazienti con sistema immunitario compromesso \u00e8 la riduzione delle cause di immunosoppressione. La prognosi per questi pazienti \u00e8 normalmente peggiore di quella per i pazienti con alla diagnosi un sistema immunitario normale. \nA causa di infezioni concomitanti il tumore e una condizione fisica di solito non ottimale, in questi pazienti immunodepressi spesso la chemioterapia non pu\u00f2 essere somministrata.\nCome per gli altri tumori cerebrali, la risposta ai trattamenti \u00e8 correlata all'et\u00e0 ed alla condizione fisica.\nTumori metastatici.\nMetastasi cerebrali.\nLe metastasi al cervello, i tumori intracranici pi\u00f9 comuni negli adulti, sono 10 volte pi\u00f9 frequenti dei tumori cerebrali primari. \nSi verificano nel 20-40% degli adulti con cancro e sono associate soprattutto con il carcinoma polmonare e mammario e col melanoma.\nQueste lesioni sono il risultato della propagazione di cellule cancerose attraverso il sangue e sono massimamente presenti alla connessione della materia grigia con quella bianca, dove il calibro dei vasi sanguigni cambia, intrappolando cos\u00ec gli emboli tumorali.\nL'80% delle lesioni si verificano negli emisferi cerebrali, il 15% nel cervelletto e il 5% nel tronco encefalico.\nApprossimativamente l'80% dei pazienti hanno una storia di cancro sistemico e il 70% presentano metastasi cerebrali multiple.\nSostanziali passi avanti si sono fatti negli ultimi tempi nella diagnosi e nel trattamento di queste lesioni, migliorando sopravvivenza e controllo della sintomatologia.\nSegni e sintomi alla presentazione sono simili a quelli delle altre lesioni massive nel cervello. Lo strumento diagnostico di elezione \u00e8 la risonanza con mezzo di contrasto. Tuttavia, nei pazienti di cancro, non tutte le lesioni cerebrali sono metastasi. In uno studio clinico prospettico su pazienti con cancro sistemico sospetti di avere una metastasi cerebrale singola, l'11% dei campioni di tessuto mostr\u00f2 invece un tumore cerebrale primario o un'infiammazione ovvero un'infezione.\nDue studi prospettici randomizzati\nhanno mostrato che chirurgia pi\u00f9 radioterapia panencefalica producono migliori risultati della sola chirurgia, in pazienti selezionati. Cio\u00e8 in buone condizioni fisiche, con una lesione sistemica stabile o limitata e con una metastasi cerebrale singola chirurgicamente accessibile. \nChirurgia pi\u00f9 radioterapia danno come risultato un numero inferiore di decessi per cause neurologiche rispetto alla chirurgia da sola. Tuttavia l'aggiunta di radioterapia panencefalica non migliora la sopravvivenza globale rispetto alla sola chirurgia.\nPer le lesioni difficilmente trattabili chirurgicamente pu\u00f2 risultare efficace la radiochirurgia stereotassica. Due studi prospettici randomizzati\nhanno verificato che pazienti selezionati con un numero limitato di metastasi cerebrali hanno avuto maggior giovamento quando trattati con radiochirurgia pi\u00f9 radioterapia panencefalica che con trattamento di sola radioterapia a tutto il cervello.\nUn test clinico prospettico\nha raffrontato l'efficacia di chirurgia e radiochirurgia, randomizzando i pazienti con singola piccola metastasi in un primo gruppo con chirurgia seguita da radioterapia panencefalica e un secondo gruppo con sola radiochirurgia. Non \u00e8 stata trovata differenza significativa nei risultati. \nAnalisi retrospettive hanno riportato risultati in conflitto.\nRicapitolando, la letteratura mostra risultati equivalenti per chirurgia e radiochirurgia. Quest'ultima sembra pi\u00f9 conveniente, efficace e sicura per lesioni piccole o in regioni inaccessibili alla chirurgia. La radiochirurgia offre un'alternativa ragionevole a pazienti che non sono candidabili alla chirurgia per ragioni mediche. Tuttavia la chirurgia \u00e8 chiaramente la modalit\u00e0 ottimale per ottenere tessuto per la diagnosi e per l'escissione di lesioni che causano effetto massa. Quindi, radiochirurgia e chirurgia andrebbero meglio considerate come due metodiche complementari ma differenti, da usare ciascuna a seconda della diversa situazione del paziente.\nPrima di concludere questa parte, si osservi che, nella realt\u00e0, quasi il 50% dei pazienti con 1 o 2 metastasi cerebrali non sono candidabili per l'asportazione chirurgica a causa dell'inaccessibilit\u00e0 delle lesioni, l'estensione della malattia sistemica ovvero per altri fattori di complicazione. A questi pazienti, e ad altri con metastasi multiple, normalmente si offre come trattamento standard la radioterapia panencefalica. Con tale terapia in effetti sino a quasi il 50% di essi ottiene un miglioramento dei sintomi neurologici e il 50-70% mostra una risposta obbiettiva.\nLa chemioterapia raramente ha il ruolo di terapia primaria nel caso di metastasi cerebrali. Molti tumori che metastatizzano al cervello (per es., il carcinoma polmonare non a piccole cellule, tumori in cui il sito di origine primario \u00e8 sconosciuto o il melanoma) sono insensibili alla terapia farmacologica o risultano gi\u00e0 pesantemente trattati con agenti che si riteneva potenzialmente efficaci.\nPer la maggior parte dei pazienti con metastasi cerebrali la mediana di sopravvivenza \u00e8 di soli 4-6 mesi, dopo la radioterapia panencefalica. Tuttavia alcuni pazienti (con et\u00e0 inferiore a 60 anni, lesione singola e malattia sistemica sotto controllo) possono raggiungere una sopravvivenza maggiore, per il fatto che sono in grado di essere sottoposti a un approccio terapeutico pi\u00f9 aggressivo. Ad esempio, una parte di questi pazienti riescono ad affrontare un'altra operazione chirurgica o la radiochirurgia stereotassica. Con trattamento aggressivo la mediana di sopravvivenza arriva a 40 settimane e pi\u00f9.\nMetastasi leptomeningee.\nIl coinvolgimento delle leptomeningi avviene in circa il 5% dei pazienti di cancro e viene rilevato pi\u00f9 di frequente, man mano che le metodiche diagnostiche migliorano ed i pazienti vivono pi\u00f9 a lungo. Le neoplasie di origine pi\u00f9 comuni sono il melanoma e i carcinomi mammario e polmonare. Il tumore raggiunge le leptomeningi come risultato della propagazione delle cellule cancerose attraverso il sangue o per diretta espansione da un preesistente deposito tumorale nel parenchima cerebrale. Le cellule tumorali risultano allora disseminate per tutto il nevrasse dal flusso del liquido cerebrospinale.\nI pazienti lamentano segni e sintomi riferibili a uno o pi\u00f9 delle seguenti situazioni: danno locale ai nervi che viaggiano attraverso il fluido spinale (paralisi dei nervi cranici, debolezza motoria con comparsa di dolori radicolari, parestesie, fitte); invasione diretta del cervello o dei tessuti spinali ovvero interruzione del flusso sanguigno a quei tessuti (deficit neurologici focali o attacchi epilettici); ostruzione del normale flusso del liquido cerebrospinale (cefalea ed aumento della pressione endocranica); interferenza con il normale funzionamento del cervello (encefalopatia); ovvero infiltrazione perivascolare da parte di cellule tumorali, con conseguente ischemia locale e sintomi da colpo apoplettico.\nLa diagnosi si effettua con l'esame del liquido cerebrospinale e/o la risonanza magnetica del cervello e del midollo spinale. Lo studio del liquor rivela la presenza di cellule maligne nel 50% dei pazienti; tuttavia in almeno il 10% dei malati con sospetto coinvolgimento leptomeningeo l'esame citologico rimane persistentemente negativo. L'aumento del numero di punture lombari (fino a 6) e del volume di liquido rimosso (10 ml per puntura) incrementa la possibilit\u00e0 di diagnosi positiva. Nel liquido cefalorachidiano la concentrazione di proteine \u00e8 normalmente elevata, quella di glucosio pu\u00f2 essere bassa, con presenza di pleocitosi. Lo studio radiologico pu\u00f2 evidenziare idrocefalo in assenza di lesione massiva o \"enhancement\" diffuso delle leptomeningi.\nSenza terapia la mediana di sopravvivenza \u00e8 di 4-6 settimane, con decesso dovuto a progressivo deterioramento neurologico. Spesso le metastasi leptomeningee sono una manifestazione dello stadio finale della malattia principale e la sola gestione dei sintomi pu\u00f2 essere la soluzione pi\u00f9 appropriata. Corticosteroidi ed analgesici offrono un temporaneo alleviamento. Ai pazienti con malattia sistemica minimale ed accettabile condizione fisica generale pu\u00f2 essere offerto un trattamento per attenuare i sintomi e prolungare la sopravvivenza.\nLa sopravvivenza mediana pu\u00f2 essere aumentata da 3 a 6 mesi con radioterapia ai siti sintomatici e alle aree malate pi\u00f9 voluminose individuate sulle lastre, e con terapia intratecale con metotrexato, citarabina e tiotepa (effettuata con puntura lombare o catetere Ommaya).\nBench\u00e9 la chemioterapia riesca a prolungare significativamente la sopravvivenza di pazienti con malattia ematologica, tipo leucemia o anche linfoma, ottenere un beneficio attraverso il liquido cerebrospinale quando si ha a che fare con tumori solidi risulta perlomeno dubbio. In tali circostanze il decesso avviene per malattia sistemica avanzata.\nLa maggior complicanza della terapia intratecale a base di metotrexato \u00e8 rappresentata da una leucoencefalopatia necrotizzante che pu\u00f2 svilupparsi dopo mesi di terapia in quei pochi pazienti che si giovano di una sopravvivenza prolungata. Questo effetto tossico devastante \u00e8 comune soprattutto nei pazienti sottoposti a radioterapia prima o contemporaneamente alla terapia intratecale con metotrexato."}
{"id": "703739", "revid": "1979289", "url": "https://it.wikipedia.org/wiki?curid=703739", "title": "Un Natale da cani", "text": "Un Natale da cani (\"Simpsons Roasting on an Open Fire\" o \"The Simpsons Christmas Special\") \u00e8 il primo episodio della sitcom animata statunitense de \"I Simpson\", nonch\u00e9 il primo special natalizio.\nTrama.\n\u00c8 Natale a casa Simpson e si va incontro ad alcuni problemi: Bart decide di tatuarsi, nonostante il divieto dei genitori. Quando viene scoperto, Marge si ritrova costretta a spendere, per la rimozione, tutti i risparmi messi da parte per i regali di Natale, confidando vanamente nella tredicesima di Homer: il signor Burns annuncia infatti che verr\u00e0 negata la tredicesima a tutti i dipendenti della centrale nucleare. Homer si ritrova cos\u00ec senza soldi per i regali (a Marge comprer\u00e0 una confezione di collant da 6, a Bart dei block notes e a Maggie una bistecca giocattolo per cani) n\u00e9 tantomeno per l'albero di Natale, che infatti ruber\u00e0.\nNel vano tentativo di ovviare al problema, Homer trova un secondo lavoro come Babbo Natale in un centro commerciale, dove guadagna 13 dollari. Sconsolato, si fa convincere dall'amico Barney Gumble, con l'insistenza di Bart, a giocare i pochi dollari guadagnati al cinodromo, decidendo all'ultimo di puntare su un cane chiamato Piccolo aiutante di Babbo Natale. Il cane arriva ultimo (anzi, non arriva affatto al traguardo) e Homer perde cos\u00ec i pochi soldi rimasti. Mentre lascia il cinodromo con Bart si ritrova tra le braccia Piccolo Aiutante di Babbo Natale cacciato via a pedate dal padrone dopo l'ennesima figuraccia. Bart insiste per tenerlo e portarlo a casa e Homer non riesce a negargli questo regalo.\nL'episodio si conclude con la felicit\u00e0 dell'ingresso del nuovo arrivato in famiglia e del festeggiamento del Natale con il nonno, Patty e Selma a casa Simpson.\nProduzione.\nLa Fox era estremamente riluttante a trasmettere la serie, in quanto non credeva potesse reggere la durata di un normale episodio di venti minuti o di mezz'ora. Proposero agli autori di produrre tre corti da sette minuti ciascuno e quattro speciali, per vedere le reazioni del pubblico e farli abituare alla lunghezza dello show (anche se il vero problema, secondo gli ideatori, era quello di rendere plausibili e ben voluti dei personaggi cos\u00ec grotteschi).\nAlla fine, per\u00f2, vista l'insistenza degli ideatori, la Fox chiese tredici episodi dalla durata di trenta minuti. La serie sarebbe dovuta iniziare nell'autunno del 1989, ma a causa di problemi e ritardi dovuti all'animazione del primo episodio previsto, Sola, senza amore, la serie inizi\u00f2 il 17 dicembre 1989, con questo speciale natalizio. \"Sola, senza amore\", invece, venne trasmesso alla fine della stagione, come ultimo episodio.\nDavid Silverman diresse l'episodio (e cre\u00f2 lo standard visivo degli occhi dei Simpson: la pupilla doveva essere 1/7 rispetto all'intero occhio), mentre Rich Moore fece i \"layout\" e cre\u00f2 il design di Ned Flanders. Molte scene, comunque, vennero ripulite e raffinate da Eric Stefani, fratello di Gwen Stefani (che molti, all'epoca, scambiarono per la sorella di Groening stesso). Per colpa dell'utilizzo di foglio acetati, spessi e con molti strati, erano visibili molte macchie e aloni, causate dallo sovrapposizione dei vari strati.\nL'episodio si distacca notevolmente da quello che saranno le puntate future: oltre all'acerbo design dei personaggi ha, infatti, un ritmo pi\u00f9 lento e una storia pi\u00f9 semplice e alcuni dei filoni narrativi verranno poi abbandonati, come la grave situazione economica della famiglia. Il nome di Barney, l'alcolizzato amico di Homer, \u00e8 una citazione da Barney Rubble, compagno di Fred Flintstone. Originariamente, Groening voleva che i due fossero vicini di casa, quasi per rimarcare il riferimento alla serie animata.\nLa puntata venne trasmessa per prima, senza per\u00f2 la consueta scena d'apertura, che fu aggiunta nel secondo episodio, quando a Groening venne l'idea di una lunga sequenza iniziale usando meno animazione.\nPremi e accoglienza.\nL'episodio \u00e8 stato nominato per due Emmy 1990: \"Miglior programma animato\" (premio poi vinto da \"Nati per essere sfrenati\") e \"Miglior montaggio per una miniserie o per uno speciale\", in quanto la puntata \u00e8 da considerarsi uno speciale natalizio.\nQuesto speciale, detiene un punteggio di 8.2 sull'IMDB e una media di 8.5 sul sito \"TV.com\". L'episodio ha anche sollevato, involontariamente, il problema dell'abbandono dei cani e fu applaudito da diversi enti. Infine, lo show fu innovativo non solo per i temi trattati e per il target al quale si riferiva, ma anche perch\u00e9 era il primo, dopo molti anni, ad andare in onda in prima serata. Questo, comunque, cre\u00f2 molti problemi con i censori della Fox, che, all'epoca, censurarono parole come \"inguine\", \"chiappa\" e alcune situazioni che oggi sarebbero passate senza problemi.\nTra i primi fan della serie \u00e8 presente anche Steven Spielberg."}
{"id": "703741", "revid": "767487", "url": "https://it.wikipedia.org/wiki?curid=703741", "title": "Psycho Sun", "text": "Gli Psycho Sun sono un gruppo musicale indie-garage punk di Marina di Frigole nel Salento, attivo dal 1994 e composto da Tobia Lamare (pseudonimo di Stefano Todisco), Cesare Liaci, Antonino De Blasi e Osvaldo Piliego.\nStoria del gruppo.\nI primi due demo, \"Extra Sugar Coffee\" (1995) e \"Sugar Candy\" (1996), sono un misto di punk, noise e pop, i dischi vengono recensiti da alcune specializzate (\"Rockstar\", \"Il Mucchio Selvaggio\" , \"Musica!\") e il loro brano \"Mary has left my hand\" \u00e8 parte della programmazione di Rai Stereo Notte per l'estate del 1996.\nPubblicano l'album d'esordio \"Ever Ready\" nel 1997 per la Magenta Records piccola etichetta pugliese, il disco ottiene buone recensioni dalla critica di settore ed il gruppo viene chiamato come gruppo supporto a concerti di Afterhours e Uzeda. L'anno seguente pubblicano un mini-CD dal titolo omonimo dove i testi sono in italiano.\nNel 2001 il gruppo viene notato da una casa discografica inglese, la Nophaseintime, con la quale il gruppo pubblica un brano in una compilation, e distribuisce solo per l'Inghilterra il nuovo EP \"Super Vixen\" per l'etichetta Coolclub. In questo periodo hanno l'occasione di effettuare un tour inglese con, fra l'altro, il concerto al Metro Club di Londra. Il brano \"Super Vixen\" viene edito su una compilation dell'etichetta italiana (AUA Records) Snaps. Il loro suono si sposta verso sonorit\u00e0 sempre pi\u00f9 punk rock con elementi pop.\nNel 2003 partecipano al Tora! Tora! Festival, il principale festival itinerante italiano di musica indipendente organizzato dalla Mescal Records.\nNel 2005 pubblicano l'album \"Silly Things\" per la Urtovox , nel disco si sente la loro passione per i Television in \"About Your Man\", per il suono garage-punk e per l'indie-rock statunitense dei Replacements.\nNel 2005 partecipano al cortometraggio \"Fumo\" del regista e attore Ippolito Chiarello curandone la colonna sonora e partecipando come attori. Tra il 2004 e 2055 escono due videoclip: \"The King\" di Gianni De Blasi e prodotto dalla fotografa Alice Pedroletti e \"About Your Man\" estratto dal cortometraggio \"Fumo\".\nNel 2006 la band suona molto in giro per l'Italia. Nel 2008 registra un nuovo album mai pubblicato ufficialmente. Durante quell'anno avviene anche l'ultimo tour che li vede esibirsi per qualche data in Spagna.\nLa band viene inserita nel documentario \"Polvere e Corrente\" di Andrea Mazzotta sulla scena musicale pugliese degli anni '80 e '90. Si riuniscono per un paio di live in occasione della presentazione del documentario nel 2017 e nel 2018."}
{"id": "703745", "revid": "339392", "url": "https://it.wikipedia.org/wiki?curid=703745", "title": "Donets", "text": ""}
{"id": "703747", "revid": "287204", "url": "https://it.wikipedia.org/wiki?curid=703747", "title": "Giuseppe Cerbara", "text": "Figlio d'arte, suo padre era Giovanni Battista Cerbara, uno dei migliori incisori e medaglisti romani del '700. Il fratello Nicola Cerbara era anche lui un medaglista ed incisore di monete.\nLa sua abilit\u00e0 lo porta rapidamente ad ottenere riconoscimenti: nel 1812 diventa membro dell'Accademia di S. Luca, nel 1815 dell\"Akademie der Bildenden K\u00fcnste\" di Vienna, nel 1825 della \"Royal Academy of Fine Art of Antwerp\". Nel 1831 entra a far parte della Congregazione dei Virtuosi al Pantheon e nel 1834 dell'Accademia Fiorentina di Belle Arti.\nNel 1822 diviene Incisore Generale della zecca papale e insieme a Giuseppe Girometti produce le medaglie papali con cadenza biennaale. Nello stesso periodo appronta anche conii per monete sia per la zecca Romana che per la zecca di Bologna.\nDal 1823 inizia a produrre la serie di medaglie conosciute come \"Dalla Lavanda\". Aveva bottega a Roma in Piazza di Spagna n. 9.\nProduzione.\nFra le sue medaglie pi\u00f9 note si possono annoverare:\nMonete.\nPer Leone XII:\nSede vacante 1829\nPer Pio VIII\nSede vacante 1830-31\nSigle.\nC, G C, CERB, CERBAR, CERBARA, G CERBARA F, G CERBARA"}
{"id": "703753", "revid": "287204", "url": "https://it.wikipedia.org/wiki?curid=703753", "title": "Chemically Imbalanced", "text": "Chemically Imbalanced \u00e8 il settimo disco registrato dal duo Ying Yang Twins, disco del 28 novembre 2006, prodotto dal beatmaker Lil Jon e dal noto Mr. Collipark o anche noto come DJ Smurf."}
{"id": "703756", "revid": "124891941", "url": "https://it.wikipedia.org/wiki?curid=703756", "title": "Favo", "text": "Il favo \u00e8 un raggruppamento di celle esagonali a base di cera d'api costruito dalle api nel loro nido per contenere le larve della covata e per immagazzinare miele e polline. Con l'espressione \"a nido d'ape\" ci si riferisce anche ai materiali fatti dall'uomo che ne riproducono la struttura. Le vespe Polistinae e Vespinae inoltre costruiscono favi a prisma esagonale avvolti da un involucro, composti di carta invece che di cera.\nUso e funzione.\nIl favo costituisce fondamentalmente l'arredamento e la dispensa nella casa delle api. Gli apicoltori possono rimuovere l'intero favo (si intende quelli da melario) per raccogliere il miele.\nL'estrazione del miele viene effettuata disopercolando le celle e centrifugando il favo in un apposito macchinario, chiamato smielatore.\nTalvolta un favo fresco viene venduto intatto come miele in favo, specialmente quando il miele che se ne ricava viene consumato spalmato su pane oppure usato per cucinare o dolcificare bevande.\nI favi di covata (cio\u00e8 quelli del nido) col passare del tempo diventano scuri a causa delle esuvie nelle celle e della ripulitura effettuata con la propoli e questi sono pi\u00f9 grandi dei favi da melario, circa il doppio dell'altezza.\nI favi dei melari che non vengono usati per le covate rimangono di colore chiaro e questi sono pi\u00f9 piccoli rispetto ai favi da nido.\nGeometria del favo.\nGli assi delle celle di un favo sono sempre sostanzialmente orizzontali e le file di celle sono sempre allineate orizzontalmente (non verticalmente). Cos\u00ec ogni cella ha due pareti verticali, con \"pavimenti\" e \"soffitti\" composti da due pareti angolate. Le celle hanno una leggera pendenza verso l'alto, in direzione dell'estremit\u00e0 aperta, variabile tra 9\u00ba e 14\u00ba.\nLa ragione per cui il favo \u00e8 composto da esagoni, piuttosto che da altre forme, ha due possibili spiegazioni. La prima \u00e8 che l'esagono suddivide il piano con il minimo perimetro per porzione di superficie, quindi la creazione di un reticolo di celle a struttura esagonale con un dato volume richiede la minor quantit\u00e0 di materiali. L'altra, \u00e8 che tale forma derivi semplicemente dal procedimento attuato da ogni singola ape per unire tra di loro le varie celle, in qualche modo analogo a quanto si verifica nella creazione delle superfici di contatto in un campo di bolle di sapone. A supporto di questa teoria, Thompson fa notare che le celle dell'ape regina, che sono costruite separatamente dalle altre, sono irregolari e piene di protuberanze, senza alcun apparente accorgimento per l'efficienza.\nAnche le estremit\u00e0 chiuse delle celle del favo sono un esempio di efficienza geometrica, seppur tridimensionale e raramente notata. Le estremit\u00e0 hanno forma triedrica (cio\u00e8 composta da tre piani) piramidale, con gli angoli diedri di tutte le superfici adiacenti ampi 120\u00ba, misura questa che minimizza l'area di superficie per un dato volume. L'angolo formato dagli spigoli di una piramide in prossimit\u00e0 del vertice misura circa 108\u00b0 28' 16\" (= 180\u00ba - arccos(1/3)).\n\"Geometria tridimensionale di una cella.\"\nLa forma delle celle \u00e8 tale che due opposti strati di favi si incastrano uno nell'altro, con ogni faccia dell'estremit\u00e0 chiusa condivisa da celle opposte.\n\"Strati opposti di celle combaciano.\"\nCelle singole ovviamente non mostrano questa perfezione geometrica. In un favo regolare ci sono leggere deviazioni percentuali rispetto alla forma esagonale \"perfetta\". Nelle zone di transizione tra le celle pi\u00f9 larghe dei favi dei fuchi e quelle pi\u00f9 strette dei favi delle operaie, o quando le api incontrano degli ostacoli, le forme sono spesso distorte.\nNel 1965 L\u00e0zl\u00f2 Fejes T\u00f2th scopr\u00ec che la forma triedrica piramidale (composta da tre rombi) usata dalle api mellifere non \u00e8 in teoria la geometria tridimensionale ottima: un'estremit\u00e0 composta da due esagoni e due rombi pi\u00f9 piccoli sarebbe pi\u00f9 efficiente dello 0,035%.\nStruttura del favo.\nLa struttura architettonica del nido delle api non trova paragone adeguato che nelle costruzioni realizzate dalla ingegnosit\u00e0 e dalla inventiva dell'uomo, ed anzi in realt\u00e0 le supera per certi aspetti. \nIn un nido di Apis mellifica vivono diverse decine di migliaia di individui, quanti gli abitanti di una piccola citt\u00e0, in uno spazio che, in proporzione, sarebbe quello di un medio condominio, e questa popolazione \u00e8 in continua espansione demografica.\nL'allevamento delle larve, verso le quali \u00e8 focalizzata l'attivit\u00e0 della comunit\u00e0, richiede grandi provviste di acqua, miele, polline, propoli, ed inoltre, per il fatto che le api sono originarie di climi pi\u00f9 caldi, tutti i fattori microclimatici nel nido devono essere regolati e sostenuti mediante lavoro attivo, in modo da assicurare alle larve l'ambiente pi\u00f9 favorevole al loro sviluppo (la covata viene mantenuta a 34-36\u00a0\u00b0C).\nEconomizzare spazio e materiali, dunque, risulta essenziale, nel primo caso perch\u00e9 \u00e8 meno costoso governare il microclima di un ambiente pi\u00f9 piccolo, nel secondo perch\u00e9, a differenza di altre specie sociali che costruiscono i loro nidi scavando nei vari substrati o rielaborando materiali reperiti nell'ambiente circostante, il materiale da costruzione utilizzato dalle api \u00e8 la cera, una sostanza secreta dalle ghiandole addominali delle operaie solo per un ristretto periodo di vita.\nLa cera \u00e8 prodotta, in seguito ad iperalimentazione mellea, dalle ghiandole ceripare, che sboccano dai prosterni IV, V, VI e VII delle operaie. \u00c8 secreta allo stato liquido, ed attraversa la sottile cuticola degli \"specchi\", due larghe aree laterali, ovoidali e traslucide del prosterno, che non sono visibili esternamente essendo ricoperte dalla parte posteriore dell'urosterno precedente.\nLe scaglie hanno all'incirca la forma e la grandezza dello specchio, spessore 0,5\u00a0mm. Ciascuna scaglia ha una peso medio da 0.6 - 0.8\u00a0mg con punte fino a 1.2\u00a0mg per cui un kg di cera richiede mediamente circa 1\u00a0250\u00a0000 scaglie, corrispondenti al lavoro di secrezione di circa 150\u00a0000 api ed al consumo di ben 12\u00a0kg di miele.\nLa cera secreta dalle api \u00e8 di colore bianco-acqua, ma, a volte, viene impiegata cera pi\u00f9 scura ottenuta rosicchiando favi pi\u00f9 vecchi. Le esili scaglie vengono raccolte dalle operaie con le spazzole delle zampe del terzo paio e, successivamente, afferrate con le zampe del primo paio. Vengono poi inumidite con la saliva e lavorate. L'attivit\u00e0 delle ghiandole ceripare \u00e8 massima tra il 12\u00ba ed il 18\u00ba giorno successivi allo sfarfallamento; in seguito le ghiandole ceripare regrediscono, ma, in caso di bisogno, la capacit\u00e0 di secernere cera pu\u00f2 essere ripristinata come, ad esempio, quando avviene la sciamatura naturale.\nLa cera \u00e8 una miscela di oltre trecento sostanze, ma il suo componente fondamentale \u00e8 l'estere di un acido grasso molto complesso C25H51CO2C28H57, (l'acido grasso \u00e8 esterificato da un alcool alifatico superiore). Entro certi limiti, \u00e8 un buon isolante termico, impermeabile, inossidabile, facilmente plasmabile (\u00e8 malleabile a 35\u00a0\u00b0C e fonde a 63\u00a0\u00b0C), ma il costo energetico per produrla \u00e8 cos\u00ec elevato che gli apicoltori preferiscono fornire essi stessi alle api i fogli cerei (inventati da J. Mehring nel 1857) al fine di evitare il consumo delle ingenti quantit\u00e0 di miele e di polline richieste per la ipernutrizione delle operaie che si trovano nella fase di produzione della cera.\nCH3 - (CH2)24 -C - O - (CH2)27 - CH3\n O CERA \nLa cera presenta caratteristiche meccaniche molto scadenti e, ci\u00f2 nonostante, il nido delle api \u00e8 solido, capace di resistere per molti anni alle intemperie. Questa solidit\u00e0, dunque, \u00e8 data principalmente dalla geometria che caratterizza le singole unit\u00e0 (le celle) e quindi la struttura nel suo complesso. Si potrebbe paragnonare al modo in cui l'esile lamiera di un'automobile acquista rigidit\u00e0 allorquando \u00e8 modellata in maniera opportuna.\nIl principio di economia di spazio e di materiali rende conto della struttura del favo. Il favo, che contiene la covata a diversi stadi di sviluppo e le riserve di miele e polline, \u00e8 un doppio strato di celle disposto in modo che la base di una di esse faccia da pavimento a quelle della faccia opposta.\nTutte le celle sono a mutuo contatto, in modo che esse abbiano le pareti in compartecipazione (anche questo aspetto \u00e8 da considerare alla luce del principio di economicit\u00e0 e massimizzazione dei materiali/risorse, vedere sotto). La cella di Apis mellifica \u00e8 un prisma cavo esagonale, disposto orizzontalmente e con l'asse leggermente inclinato verso il basso dov'\u00e8 posta la base. Quest'ultima si chiude con una piramide, le cui facce sono tre rombi che ciascuna cella ha in comune con altre tre della faccia opposta; di conseguenza le celle non sono reciprocamente opposte, ma l'asse di ciascuna di esse si trova sul prolungamento dello spigolo del diedro comune a tre prismi contigui dell'altra faccia del favo.\nI diedri formati dalle losanghe, tra loro e con le facce laterali del prisma, sono tutti di circa 109\u00b0 28' cosicch\u00e9 si pu\u00f2 considerare approssimativamente la piramide basale come le tre facce di un rombododecaedro, sei altre facce del quale sono rappresentate dalle facce parallele del prisma. Il fatto che una medesima parete possa servire due celle contigue \u00e8 un criterio di massima economia, ma ci\u00f2 diviene possibile solo per determinate forme geometriche. Ad esempio, per quanto riguarda la sezione di cella normale all'asse del prisma, \u00e8 necessario che l'angolo interno del poligono regolare che la rappresenta sia un divisore esatto intero di 360\u00b0.\nFu il matematico arabo Kalid ibn-Yazid a fare osservare che vi sono soltanto tre angoli interni di poligoni regolari la cui ampiezza soddisfa questa condizione: 60\u00ba (triangolo equilatero), 90\u00ba (quadrato), 120\u00ba (esagono). Ne consegue, scrisse Kalid, che \u00e8 possibile associare, mediante lati in comune, quanti si vogliano di questi poligoni, poich\u00e9 intorno a ciascun vertice se ne possono raggruppare tanti quanti ne indica il quoziente del rapporto tra 360\u00b0 ed il loro angolo interno, e cio\u00e8 6 triangoli equilateri, oppure 4 quadrati o, anche, 3 esagoni. Se le api hanno, per cos\u00ec dire, \"scelto\" la cella a sezione esagonale, ci\u00f2 si spiega ancora con ragioni di economia di materiali.\nApprossimazione geometrica.\nLe celle sono di diversi tipi, a seconda della loro utilizzazione. Le celle da operaie, destinate a contenere la covata sono le pi\u00f9 numerose e possono essere anche utilizzate per contenere miele e polline. Le celle da fuchi sono destinate a contenere una covata di maschi, e posso anche essere utilizzate per immagazzinare miele (raramente polline). Le une e le altre sono perfettamente esagonali, ma quelle femminili sono pi\u00f9 piccole di quelle \nmaschili (le prime hanno una larghezza media di 5-5,5\u00a0mm, le seconde di 6-6,5\u00a0mm).\nLe \"celle di adesione\", prive di una forma tipica, servono a fissare il favo alla soffitta dell'arnia e, dovendone sostenere il peso, sono fatte di cera miscelata a propoli; possono essere usate anche per immagazzinare miele.\nLe \"celle di transizione\", di forma irregolare, sono interposte tra le celle da operaie e le celle da fuchi, e possono essere utilizzate anche per immagazzinare miele e polline.\nLe celle da miele e da polline, in cui vengono conservate queste provviste, sono larghe quanto le precedenti, ma sono pi\u00f9 profonde e pi\u00f9 inclinate verso l'alto; normalmente sono situate alla periferia del favo.\nLe \"celle reali\", o da regina, hanno forma, collocazione e dimensioni diverse dalle altre. La loro forma \u00e8 di ghianda capovolta, con la superficie interna cilindrica e liscia; la loro superficie esterna \u00e8 rivestita da rudimenti di celle tendenti alla forma esagonale. Sono molto pi\u00f9 grandi delle altre, poco numerose, e vengono comunemente costruite ai bordi laterali o inferiori dei favi, o nelle loro anfrattuosit\u00e0. Esse non sono presenti sempre, ma solo quando parte della colonia si accinge a sciamare, oppure quando la colonia rimane orfana della regina.\nUna volta costruiti, i favi vengono utilizzati per anni, e le loro celle vengono pulite e levigate per essere riutilizzate.\nPer semplificare prenderemo in considerazione soltanto la cella da operaia, assimilando ad essa, per difetto, gli altri tipi di cella.\nSe consideriamo le dimensioni della cella in cui si sviluppa la larva di ape operaia, vediamo che essa ha una larghezza (diametro interno della cella) di 5,5\u00a0mm.\nQuesta misura, che corrisponde perfettamente alle esigenze della larva, definisce un lato \u2113 della cella di 3,18\u00a0mm, ed un perimetro di 19,08\u00a0mm che racchiude un'area di 26,24\u00a0mm\u00b2.\nSe prendiamo un quadrato, anch'esso di area A= 26,24\u00a0mm\u00b2, questo ha un perimetro maggiore, Pq =4\u221aA=20,49\u00a0mm, ed ancora pi\u00f9 grande \u00e8 il perimetro di un triangolo equilatero equiesteso Pt = 3\u221a[4A/ cos60 \u00ba]= 23,35\u00a0mm.\nIn altre parole, il perimetro di una cella a sezione quadrata sarebbe maggiore del 7,39% rispetto a quella a sezione esagonale, ed arriveremmo ad un aumento del 17,29% se la cella avesse sezione triangolare.\nSe distendiamo su un unico piano le pareti ed il fondo della cella, otteniamo una figura composta da un rettangolo e da 18 triangoli uguali. L'area del rettangolo residuo \u00e8 data da 6 \u2113 per lo spigolo corto del prisma; quest'ultimo \u00e8 la differenza tra l'altezza totale della cella meno l'altezza della base a rombododecaedro. \nL'angolo maggiore \u03b1 della faccia di base romboidale \u00e8 \u03b1= 109\u00b0 44', come fu calcolato da Maraldi nel 1712, confermando la misura pi\u00f9 approssimativa di Kalid (110\u00ba). L'area di ciascuno di questi triangoli \u00e8 \u00bd \u2113\u00b2 tag \u03b2. (dove \u03b2 \u00e8 dato da 90\u00ba- \u03b1/2), e quindi l'area totale dei triangoli \u00e8 9 \u2113\u00b2 tag \u03b2.\nL'altezza totale della cella \u00e8 circa 2,5 la sua larghezza; questa \u00e8 \u2113\u2219\u221a3, per cui H, altezza \ntotale della cella= 4,33 \u2113. \nL'altezza della base di cella \u00e8, in effetti, il cateto di un triangolo rettangolo, il cui altro cateto \u00e8 met\u00e0 della larghezza di cella e la cui ipotenusa \u00e8 la diagonale minore della faccia a rombo.\nH altezza base rombododecaedrica =\u221a(diagonale minore\u00b2- \u2113\u00b2) = \u221a[ (2 \u2113 tag \u03b2)\u00b2- \u2113\u00b2]=\u2113 circa\nSpigolo corto della cella =4,33 \u2113- \u2113=3,33 \u2113\nArea porzione rettangolare =6 \u2113\u22193,33 \u2113=19,98 \u2113\u00b2\nArea totale della figura= 9 \u2113\u00b2 tag \u03b2 + 19,98 \u2113\u00b2= 26,34 \u2113\u00b2\nIl volume di cera necessario per costruire una singola cella \u00e8 dato dal prodotto dell'area della figura per lo spessore delle pareti. Queste, per\u00f2, sono in compartecipazione con le altre celle, per cui solo met\u00e0 di tale spessore compete ad una singola cella.\nLo spessore delle pareti di cella \u00e8, circa 0,8\u00a0mm per cui dobbiamo considerare 0,4\u00a0mm=0,073 \u2113.\nVolume di cera a cella = 26,34 \u2113\u00b2\u22190,073 \u2113 = 1,92 \u2113\u00b3 = 10,57\u00a0mm\u00b3.\nUn favo \u00e8 composto in media da circa 30\u00a0000 - 50\u00a0000 cellette, per cui, mediamente, 40\u00a0000\u221910,57\u00a0mm\u00b3=422\u00a0800\u00a0mm\u00b3=0,423 litri.\nSiccome per la costruzione di una singola celletta occorre il lavoro di circa 120 api, per costruire il favo hanno collaborano, in varie fasi, circa 5 milioni di operaie.\nLa cera ha un peso specifico medio di 0,962\u00a0kg/litro (tra 0,948 e 0,976\u00a0kg/litro) per cui ne occorrono circa 0,406\u00a0kg per costruire un singolo favo, corrispondenti a circa 5\u00a0kg di miele.\nIl rapporto tra il volume complessivo del favo e la cera utilizzata per costruirlo \u00e8 circa 0,1; la cera costituisce solo il 10% del volume che essa definisce, un rendimento molto prossimo a quello dei materiali edilizi utilizzati dall'architettura degli uomini.\nLa ragione per cui la cella ha una base piramidale \u00e8 di grande importanza. Si pu\u00f2 osservare che la porzione caudale del corpo della larva \u00e8 fusiforme, e, in un incavo a piramide trigonale, trova appoggio su tre pareti oblique; diversamente, se il fondo della cella fosse piatto, la pupa sarebbe compressa dal proprio peso.\nInoltre, il fatto che le pareti del fondo siano inclinate rispetto all'asse della cella, definisce una struttura scatolare di maggiore resistenza.\nLa costruzione comincia a partire da una base a forma di cuspide con tre losanghe inclinate di 109\u00b028', su cui le api premendo contemporaneamente ai lati innalzano le pareti cellulari a forma esagonale, con un'inclinazione tra i 9 e 13 gradi, sufficiente a impedire il deflusso del miele liquido immagazzinato nelle celle.\nIl fondo piatto e quello piramidale sono forme entrambe congruenti con il principio di economia dei materiali, ma il fondo piatto favorisce lo scivolamento verso il basso; diversamente il fondo piramidale determina un incastro denticolato che salda strutture scatolari, aumentandone, cos\u00ec, enormemente la tenuta, la coesione e la resistenza meccanica. Infine, tale forma consente l'aggiunta indefinita di nuove celle su entrambe le facce del favo ed in qualsivoglia direzione normale all'asse delle celle, senza che venga sbilanciata la resistenza della struttura scatolare e consentendo di conformare la forma del favo allo spazio disponibile.\nApplicata al centro della cella, la forza peso F= m\u00a0g cos\u03a6 si sposta lungo la sua retta d'azione, ma al punto di congiunzione delle pareti viene scomposta in due componenti che agiscono su due direzioni inclinate di \u03a6= 60\u00ba rispetto alla normale di gravit\u00e0 (cos 60\u00ba=1/2); ciascuna di queste componenti giunge ad un successivo punto di congiunzione delle celle e qui viene ancora scomposta e dimezzata, e cos\u00ec via. \nLa faccia del favo ci appare come un reticolo a maglie, e ciascuna maglia ha sempre due spigoli disposti sulla verticale. In questo modo, e grazie ai due puntoni costituiti dai punti di triplice innesto dei lati, il carico sovrastante grava su una struttura praticamente triangolare, cio\u00e8 indeformabile entro certi limiti di carico, che offre due direzioni di scarico del peso, ciascuna inclinata di 60\u00ba rispetto alla direzione della gravit\u00e0. Poich\u00e9 la forza per \u00e8 m\u00a0g cos \u03b8, questa inclinazione, in pratica, ne dimezza l'effetto sulla singola cella. Se le celle fossero invece disposte con due lati paralleli normali alla gravit\u00e0, con \u03b8 =90\u00ba e cos \u03b8=1, il carico insisterebbe interamente sulla faccia. Per il medesimo principio, sia la sezione sagittale che quella frontale del favo spezzata a dente di sega formata dai profili delle facce piramidali.\nIl metodo di costruzione \u00e8 un fatto sociale. Si credeva un tempo che ogni ape costruisse la sua cella, ma Lindauer, osservando il lavoro di alcune api contrassegnate, mostr\u00f2 che erano necessari gli interventi di almeno 120 operaie per la costruzione di una sola cella. Ciascuna operaia porta la sua particella di cera, l'inserisce nell'insieme e poi se ne va; nondimeno, la costruzione finale \u00e8 di una regolarit\u00e0 perfetta, cos\u00ec perfetta che R\u00e9amur propose di farne un campione di misura.\nPer costruire i favi, le api si dispongono a catena, allacciandosi tra loro mediante le zampe anteriori e posteriori, in modo da formare numerosi festoni, attaccati alla soffitta dell'arnia per opera degli individui situati alle due estremit\u00e0. I festoni di api lavorano indipendentemente, procedendo dall'alto verso il basso.\n\u00c8 certo, come ha mostrato Lindauer, che gli organi sensoriali della testa e delle antenne servono come organi di misurazione e permettono di realizzare la regolarit\u00e0 delle celle. Darchen ha studiato sperimentalmente la costruzione in cera ed ha dimostrato che esistono delle catene di informazioni costituite dalle \"catene della cera\". Le api che, aggrappate per le zampe, costituiscono queste catene, si trasmettono, attraverso gli organi sensoriali, di cui gli articoli terminali delle zampe sono dotati, dei dati concernenti l'avanzamento della costruzione di cera e la direzione che deve prendere. Il fatto singolare \u00e8 che queste informazioni sono molto complesse, e che le api possono risolvere dei veri e propri problemi di costruzione, i quali, tuttavia, sembrano affrontati collettivamente e non da questo o quel cervello individuale.\nDarchen considera la costruzione del favo di Apis mellifica come una delle pi\u00f9 alte vette dello psichismo degli invertebrati, ed \u00e8 nel diritto di formulare questo giudizio, in quanto \u00e8 stato il primo che abbia affrontato il problema della costruzione del favo in maniera sistematica. Darchen afferma che \u00e8 erroneo pensare ai favi come modelli di realizzazione \"istintiva\", nell'antico significato della parola \"istinto\" e con tutta la rigidit\u00e0 implicita nel termine; la conclusione essenziale dei suoi lavori \u00e8 che, anche se esiste un modello da realizzare in cera e corrispondente ad uno schema probabilmente inscritto nel genotipo, l'opera dell'ape \u00e8 soggetta a continui ritocchi che adattano la cera agli ostacoli ed alle difficolt\u00e0 incontrati nell'ambiente. Il punto singolare, tipico degli insetti sociali e che ne rende lo studio tanto particolare, \u00e8 che questo indiscutibile adeguamento alle circostanze non \u00e8 il fatto di un'ape isolata, ma dell'intero corpo sociale.\nMolti autori hanno osservato che un favo danneggiato pu\u00f2 essere riparato; Darchen per\u00f2 \u00e8 stato il primo che l'abbia studiato sistematicamente. La sua tecnica, molto semplice e ingegnosa, consistette nel disporre degli ostacoli in vari punti di un favo in costruzione, e nell'osservare come le api reagissero. Egli constat\u00f2 immediatamente le presenza di \"zone sensibili\", costituite essenzialmente dagli orli del favo e, in particolare, dal loro terzo inferiore, in cui l'introduzione di un ostacolo provoca le reazioni pi\u00f9 strane. Le pareti del favo, al contrario, non reagiscono quasi affatto a questo tipo di aggressione sperimentale, sebbene abbiano una notevole importanza per quanto concerne il parallelismo dei favi. Gli ostacoli possono essere indifferentemente di legno, metallo o cartone, ma la reazione \u00e8 sempre uguale. Se, ad esempio, si inserisce una lamina di metallo nello spessore del favo, in quel punto la costruzione si arresta, e ricomincia o continua al di sopra dell'ostacolo, intorno al quale si forma a poco a poco una protuberanza cerosa. Darchen pens\u00f2 che la brusca interruzione della costruzione fosse dovuta alla interruzione della comunicazione tra le due pareti del favo; se, infatti, si praticano nella lamina alcuni fori, di un certo diametro ed abbastanza vicini l'uno all'altro, la costruzione riprende e la lamina resta inglobata nel nuovo favo.\nNella costruzione, le api, formano catene a gruppi compatti: all'interno, la temperatura si mantiene sui 35\u00ba, garantendo il calore necessario a modellare la cera.\nL'illustrazione mostra come vengano modificati dalle api due strati di cera lavorati, uno a triangoli e l'altro a denti di sega. Le parti contraddistinte dal tratteggio obliquo vengono asportate, quelle a tratteggio incrociato vengono conservate. Il procedimento non consiste soltanto nell'aggiungere altra cera, ma anche nel togliere le parti inutili (da Darchen).\nLa costruzione del favo naturale ha inizio di solito dall'alto e si origina in due-tre punti diversi mentre gli angoli inferiori pendono liberamente e si restringono a forma di U.\nNella figura il tracciato delle catene ceraie che, l'indomani, costruiranno i nuovi favi, indicati dalle linee punteggiate (da Darchen).\nLe prime due file di figure del disegno seguente si riferiscono al parallelismo dei favi ed al suo determinismo. Nelle prime tre figure (A), le api inclinano verso destra un favo che \u00e8 stato fissato troppo vicino al favo di sinistra. La profondit\u00e0 delle celle \u00e8 del tutto anormale, perch\u00e9 le api cercano di ristabilire il parallelismo dei piani di apertura delle celle.\nNelle tre figure B, un pezzo di cera sbozzato \u00e8 stato fissato sul piano perpendicolare a quello dei favi e rigirato dalle api per ristabilire il parallelismo. I favi sono in sezione: visti di fronte in A, da sopra in B.\nNelle file inferiori di figure \u00e8 esaminata l'influenza di uno schermo di cartone fissato sulla faccia inferiore del favo. Nelle figure C, il favo \u00e8 stato fissato troppo a sinistra e uno schermo di cartone \u00e8 stato messo sulla faccia anteriore del favo di destra. Il parallelismo viene ristabilito come nella figure immediatamente sopra. Nelle tre figure D, invece, lo schermo di cartone \u00e8 stato fissato a sinistra sul favo pi\u00f9 vicino. In questo caso il favo \u00e8 deviato e fissato al cartone. Dunque la presenza della cera modellata in celle \u00e8 indispensabile alla regolazione del parallelismo ed \u00e8 il favo pi\u00f9 vicino e non quello pi\u00f9 lontano che regola il lavoro delle api. Nella terza fila di figure, un ostacolo, sotto forma di una sbarra longitudinale, \u00e8 stato fissato alla parte inferiore della faccia di un favo (E). In F, una lamina di metallo \u00e8 stata fissata a destra sul pezzo di favo: essa inibisce completamente la costruzione, che continua solo a sinistra. In G, due lamine sono state fissate su due pezzi di favo. Si cerca di fare riprendere la costruzione praticandovi due buchi. Ma un buco (a destra) non \u00e8 sufficiente, ce ne vogliono almeno due (a sinistra) posti l'uno vicino all'altro per riassestare il coordinamento sociale e la costruzione. Nella figura H, una lamina di cera \u00e8 stata piegata a V; in alto e in basso, le due facce del favo rese parallele di nuovo dalle api. Le api, non potendo raddrizzare la cera, la tirano enormemente in modo che i piani delle celle siano paralleli agli altri favi. Esse hanno spostato il fondo di una cella al livello dell'angolo della V, altrimenti la cella non avrebbe avuto la profondit\u00e0 sufficiente (ricavato da Darchen).\nTra i favi le api realizzano uno spazio di lavoro costituito da corridoi che le api mantengono attorno ai favi e tra di essi. Esso varia tra i 6 ed i 9\u00a0mm. Spazi pi\u00f9 grandi sono riempiti dai favi, spazi pi\u00f9 piccoli sono tappati col propoli (in basso a destra), che ha anche la funzione di tappare le fessure che possono ospitare microrganismi."}
{"id": "703758", "revid": "1217526", "url": "https://it.wikipedia.org/wiki?curid=703758", "title": "Nonna", "text": ""}
{"id": "703759", "revid": "399678", "url": "https://it.wikipedia.org/wiki?curid=703759", "title": "Team building", "text": "Il team building (in italiano approssimabile con costruzione del gruppo, che \u00e8 comunque termine generico), nell'ambito delle risorse umane, costituisce un insieme di attivit\u00e0 formative, variamente definite come \"team game\", \"team experience\", \"team wellbeing\" (ludiche, esperienziali o di benessere), il cui scopo \u00e8 la formazione di un gruppo di persone. \nCaratteristiche.\nIl teambuilding indica specifiche metodologie nate e sviluppate per lavorare sui gruppi ed in particolare su team di lavoro task-oriented. La sua attivit\u00e0 si focalizza nello sviluppo delle competenze distintive di un'azienda andando a creare un senso di identit\u00e0 su ogni componente del gruppo di lavoro.\nUtilizzata con successo negli USA sui bambini, \u00e8 oggi spesso applicata in ambiti aziendali per ottenere una miglior coesione e maggior collaborazione fra propri dipendenti. La costruzione del gruppo pu\u00f2 avere una maggior valenza formativa, se associata ad un'analisi dettagliata dei bisogni, a fasi strutturate di \"debrief\" oppure pu\u00f2 avere una valenza principalmente ludica, qualora l'obiettivo sia far rilassare il gruppo creando una sensazione di appartenenza ad un team. \nQuesta attivit\u00e0 viene solitamente realizzata e condotta da personale esperto, che pu\u00f2 avvalersi, per determinate attivit\u00e0, di consulenze da tecnici professionisti esperti nel settore specifico, ad esempio maestro di cucina, di cucito, di rafting, ecc.\nAspetti pratici.\nPu\u00f2 essere definito esperienziale in quanto fa vivere in prima persona le \"esperienze\" ai partecipanti che vengono sollecitate attraverso lo scambio e il contatto con gli altri in un clima d'interazione. Questo porta il teambuilding ad essere uno strumento oltre che di formazione anche d'incentivazione. Vivere in prima persona facilita la possibilit\u00e0 che l'esperienza si trasformi in apprendimento tale da cambiare i nostri comportamenti ed avere un impatto che permanga a molto nella nostra memoria. Per utilizzare al meglio le risorse dei singoli nel gruppo le organizzazioni creano seminari per far comprendere ai partecipanti le regole che fanno parte della vita di un gruppo per poi cercare di svilupparle nell'organizzazione reale.\nContesti di applicazione.\nMolte aziende sfruttano le potenzialit\u00e0 date da questa attivit\u00e0 quando si trovano di fronte ad un gruppo costituito da poco o quando il gruppo \u00e8 in crisi o ancora quando \u00e8 sotto stress o semplicemente non ottiene i risultati attesi. Il team building ha quindi preso in prestito e rielaborato alcune attivit\u00e0 ludiche, sportive, teatrali, musicali e cos\u00ec via, divenendo sempre pi\u00f9 un contenitore flessibile e articolato. Rimane la necessit\u00e0 di saper distinguere il team building \"formativo\" e costruttivo da quello prevalentemente \"ludico\". Nel primo caso il fine \u00e8 la consapevolezza nei partecipanti dell'avvenuto cambiamento, nel secondo caso il fine \u00e8 l'esperienza in s\u00e9. \nA livello internazionale il termine team building indica specifiche metodologie nate e sviluppate per lavorare sui gruppi. Il team building in Italia sta crescendo di popolarit\u00e0 ma ad oggi il team building \u00e8 frammentato in pi\u00f9 modalit\u00e0 operative, come i team games, team experience, le cui attivit\u00e0 talvolta sono puramente ludiche, esperienziali come la caccia al tesoro, le corse in go-kart, o di benessere, per creare il gruppo attraverso la soddisfazione e piacere dei singoli, il contatto, la comunicazione, l'empatia.\nLe fasi.\nLa costruzione del gruppo di lavoro pu\u00f2 avvenire in diversi modi, tra cui:\nLa teoria.\nLa dinamica di gruppo.\nTra i primi studiosi che si interessarono del concetto di gruppo spiccano le figure degli psicologi sociali Lewin e Tuckman.\nL'idea principale di Lewin era che \"il gruppo \u00e8 pi\u00f9 della somma delle singole parti\"; inoltre esso ha introdotto delle caratteristiche fondamentali del gruppo come l'interdipendenza, il senso di appartenenza, i valori e gli scopi comuni e l'influenza reciproca.\nTuckman, a sua volta, nel 1965, ha ideato un modello di evoluzione delle relazioni e dei rapporti nel gruppo (detta dinamica di gruppo) costituito da cinque fasi:\nI fattori.\nIl gruppo di lavoro non nasce spontaneamente ma attraverso un processo di attivit\u00e0 costruttive e formative chiamato teambuilding che lo pone soggetto sociale tra gli altri soggetti organizzativi. Il gruppo per saper \"essere gruppo\" ha bisogno di una forte committenza organizzativa e una buona autodeterminazione. Il processo di teambuilding \u00e8 caratterizzato da una serie di fattori:\nObiettivi.\nMolti sono gli obiettivi che il team building pu\u00f2 perseguire come ad esempio:\nfar conoscere le persone in modo approfondito; stimolare ed aumentare la collaborazione; costruire e potenziare relazioni interpersonali; creare un clima di fiducia e di stima tra gli appartenenti allo stesso gruppo; sviluppare creativit\u00e0, ascolto, empatia, motivazione, coesione, integrazione, leadership; lavorare per obiettivi; conoscere e riconoscersi nella mission e nei valori aziendali; valutare ed apprezzare attitudini, competenze, potenzialit\u00e0 dei singoli individui.\nClassici esempi possono essere quelli di far conoscere in modo pi\u00f9 profondo persone che in ufficio si conoscono solo in modo superficiale, aumentare la fiducia nei propri colleghi, migliorare il livello di collaborazione, favorire la comunicazione. Il fine ultimo deve sempre essere quello di far sentire il gruppo una vera squadra."}
{"id": "703760", "revid": "5245", "url": "https://it.wikipedia.org/wiki?curid=703760", "title": "Fiori di bach", "text": ""}
{"id": "703762", "revid": "2138421", "url": "https://it.wikipedia.org/wiki?curid=703762", "title": "Antipapa Dioscuro", "text": "Biografia.\nDioscuro fu diacono della Chiesa di Alessandria inserito nei ranghi del clero romano che, grazie alla sua attitudine al comando, presto acquis\u00ec una notevole influenza all'interno della Chiesa di Roma. Sotto papa Simmaco fu inviato a Ravenna per lo svolgimento di un'importante missione diplomatica presso Teodorico il Grande e, in seguito, sotto papa Ormisda, serv\u00ec come \"apocrisiarius\" alla corte di Giustiniano a Costantinopoli. Durante il pontificato di papa Felice IV divenne il capo riconosciuto della fazione bizantina, una fazione romana che si opponeva alla crescente influenza e potere della fazione cosiddetta gotica, per la quale il papa parteggiava. Dioscuro serv\u00ec quindi la Chiesa per trent'anni sotto quattro papi: Simmaco, Ormisda, Giovanni I e Felice IV.\nLegittimit\u00e0 di Bonifacio II e illegittimit\u00e0 di Dioscuro.\nPer evitare una possibile disputa per il pontificato, Felice IV, poco prima di morire, aveva fatto un passo senza precedenti con la nomina a proprio successore dell'anziano arcidiacono Bonifacio, suo amico e consigliere fidato. Un atto espressamente condannato da papa Ilario che, nel sinodo di Roma del 465, proib\u00ec a chiunque di stabilire il successore di un vescovo (quindi anche del papa) mentre questi era in vita, compreso il vescovo stesso, pena la scomunica.\nTrentatr\u00e9 anni dopo per\u00f2 papa Simmaco, in concilio alla presenza di 72 vescovi, stabil\u00ec che il pontefice poteva indicare il suo successore e il senato e il popolo di Roma dovevano obbedire al suo volere, pena la scomunica. Solo e soltanto se il Papa non avesse indicato alcun successore, si era liberi di procedere ad un'elezione. Questa decisione fu una delle due cause dell'esclusione di Dioscuro dagli elenchi papali (l'altra fu la sua prematura morte). A dispetto del volere di Papa Ilario, Simmaco, che continu\u00f2 a proibire ai vescovi e a chiunque altro di discutere sulla successione del Papa mentr'era vivo, stabil\u00ec che il Papa stesso invece poteva imporre la sua volont\u00e0, onde evitare scismi e divisioni come quelli accaduti alla sua elezione, quando una parte del clero elesse l'Antipapa Laurenzio. Felice IV non fece altro che avvalersi del diritto concessogli dal predecessore (ma fu il primo e l'unico a riuscirci) e sul letto di morte minacci\u00f2 di scomunica coloro che non avessero accettato Bonifacio come papa successivo. Il senato, in accordo col clero, reag\u00ec pubblicando un editto che proibiva la discussione sul successore del papa regnante finch\u00e9 questi era vivo e sotto pena di esilio e confisca dei beni imped\u00ec di accettare qualunque designazione, in aperto contrasto con quanto deciso da Papa Simmaco, mentre Felice addirittura faceva pervenire la notifica dell'elezione del suo successore Bonifacio II all'esarcato di Ravenna. Ci\u00f2 non deve stupire: ogni Papa, in virt\u00f9 del suo potere di legare e sciogliere, pu\u00f2 sempre decidere come deve avvenire l'elezione dei suoi successori, come vuole e nei modi in cui vuole, con il diritto di disfare ci\u00f2 che i predecessori avevano stabilito; ma senato e popolo non avevano mai accettato questa privazione del loro diritto di scegliersi liberamente il loro vescovo.\nNon \u00e8 chiaro se l'assemblea alla fine si sottomise al volere di Felice IV o se se ne fosse disinteressata, fatto sta che, subito dopo la morte del Papa, Bonifacio era pronto ad assumere l'incarico, se non che l'assemblea, con suo grande stupore (e forse tradendo quanto promesso al morente Felice), procedette ad un'indipendente e (solo formalmente) regolare elezione anzich\u00e9 accettarlo subito come pontefice.\nDoppia elezione.\nInfatti il giorno stesso della morte di Felice, il 22 settembre 530, l'assemblea si riun\u00ec per eleggere il successore e la grande maggioranza dei sacerdoti romani (60 su 67) rifiut\u00f2 di esaudire il suo desiderio. Riunitasi presso la Basilica di Costantino, una maggioranza schiacciante elesse Dioscuro, capo carismatico dei filobizantini gi\u00e0 da anni. Lo stesso giorno gli altri sette si ritirarono in una sala della Basilica di Santa Maria in Trastevere ed elessero Bonifacio II. Non \u00e8 chiaro quale dei due gruppi elesse per primo il proprio candidato: le fonti su questo sono discordi. Lo scisma che ne segu\u00ec fu di breve durata, infatti Dioscuro mor\u00ec poco dopo, il 14 ottobre, ed i 60 presbiteri che lo avevano eletto, per desiderio di unit\u00e0 e pace (e forse vedendo la prematura morte del loro Papa come un segno terribile dall'Alto) non elessero un successore ma si sottomisero a Bonifacio, che fu riconosciuto legittimo Papa all'unanimit\u00e0.\nDopo la morte di Dioscuro.\nNel dicembre 530, Bonifacio II convoc\u00f2 un sinodo romano di fronte al quale emise un decreto di anatema contro Dioscuro. L'elezione dell'alessandrino, se oggi pu\u00f2 apparire legittima e costituzionale, in realt\u00e0 all'epoca era illegittima e incostituzionale in base a quanto decretato da Simmaco nel 499. Allo stesso tempo, Bonifacio fece sottoscrivere la condanna del suo rivale ai 60 presbiteri che lo avevano eletto e fece depositare il documento negli archivi della chiesa. Nella dichiarazione, addusse come motivo dell'illegittimit\u00e0 di Dioscuro anche il fatto che egli avrebbe commesso peccato di simonia, cio\u00e8 avrebbe pagato per farsi eleggere papa, corrompendo i presbiteri e i laici. Ci\u00f2 emerse dal sinodo che doveva chiarire e ratificare tutte le irregolarit\u00e0 sull'elezione di Dioscuro per riunire i membri divisi della comunit\u00e0. Successivamente, per\u00f2, l'anatema contro Dioscuro fu rimosso e il documento fu fatto bruciare da papa Agapito I nel 535. Agapito era della fazione dei presbiteri che avevano eletto Dioscuro e volle riabilitarlo, almeno moralmente e a posteriori. Se legalmente l'elezione di Bonifacio per volere di Felice era stata corretta, moralmente non lo era perch\u00e9 il decreto di Simmaco privava il popolo romano della sua prerogativa di eleggersi il pastore; infatti Agapito, 35 anni dopo, abrog\u00f2 il diritto di un Papa di scegliersi il successore: a partire dal sinodo di Roma del 535 ci\u00f2 non fu pi\u00f9 possibile. In realt\u00e0, gi\u00e0 nel 532 l'aveva abrogato Bonifacio dopo la sua contestata decisione di scegliersi come successore Vigilio, ma Agapito annull\u00f2 il decreto definitivamente.\nA Felice IV si attribu\u00ec una lettera dettata in punto di morte, il \"Praeceptum Papae Felicis per quod sibi Bonifacium archidiaconum suum post se substituere cupiebat\", cio\u00e8 \"Ordine di Papa Felice per il quale desidera che il suo arcidiacono Bonifacio subentri dopo di lui\" e che comincia con: \u00ab\"De quiete vestra et pace cogitantes ...\"\u00bb ossia \"Pensando noi [plurale maiestatis] alla quiete vostra e alla pace\". Ma nessun autore contemporaneo, nemmeno lo stesso Papa Bonifacio II, lo cita. Si parla pure d'un \"Libellum que dederunt presbiteri LX post mortem Dioscuri Bonifacio Papae\", cio\u00e8 \"Libello che i 60 presbiteri diedero dopo la morte di Dioscuro a Papa Bonifacio\", un presunto memoriale dato come ritrattazione della memoria di Dioscuro da parte dei suoi sostenitori al nuovo Papa. "}
{"id": "703765", "revid": "78273", "url": "https://it.wikipedia.org/wiki?curid=703765", "title": "Campionato Interregionale", "text": ""}
{"id": "703767", "revid": "287204", "url": "https://it.wikipedia.org/wiki?curid=703767", "title": "Hardcore motherfuckers", "text": "Hardcore motherfuckers \u00e8 un album compilation hardcore pubblicato nel 2002, curato e mixato da Nico &amp; Tetta.\nEsso contiene 21 tracce realizzate da artisti noti a livello internazionale come Paul Elstak, Tommyknocker, Art of Fighters e Menace II Society.\nCollegamenti esterni.\nsito casa discografica"}
{"id": "703768", "revid": "436907", "url": "https://it.wikipedia.org/wiki?curid=703768", "title": "Scott Miller (programmatore)", "text": "Ex-programmatore di videogiochi, Miller \u00e8 il fondatore e CEO della Apogee Software, Ltd. (conosciuta attualmente con il nome di \"3D Realms\"), fondata nel 1987.\nMiller ha cominciato a programmare durante la prima met\u00e0 degli anni 1970, utilizzando un minicomputer Wang 2000 prima e un Commodore PET dopo. Nel 1985 ha pubblicato il suo primo titolo per PC IBM e compatibili, l'avventura testuale \"Beyond the Titanic\", seguita dopo poco da \"Supernova\". Miller \u00e8 riconosciuto per la sua integrazione del marketing e gameplay nel concetto centrale del gioco e del game design. Ha sfruttato il metodo di distribuzione shareware, che consiste nel distribuire gratuitamente un episodio del videogioco, lasciando i seguenti in vendita a prezzo commerciale, fungendo quindi da \"carota attaccata al bastone\" per attrarre i clienti. \"Kingdom of Kroz\", nel 1987, \u00e8 stato il primo gioco ad usare questo metodo, al quale Miller si \u00e8 riferito come \"Modello Apogee\".\nAll'inizio degli anni 1990 ha abbandonato il suo lavoro di programmatore per dedicarsi agli affari principali della compagnia. Tra le altre cose ha contattato alcuni membri della Softdisk, che in seguito hanno formato la id Software, e li ha convinti a pubblicare \"Commander Keen\" prima e \"Wolfenstein 3D\" dopo, due dei pi\u00f9 grandi successi della compagnia insieme a \"Duke Nukem\".\nIn seguito Miller ha prodotto, co-disegnato o supervisionato tutti i giochi di terze parti associati ad Apogee, come \"\", \"Terminal Velocity\", \"Max Payne\" e \"Prey\".\nAttualmente Miller \u00e8 ancora il presidente di Apogee/3D Realms, nonch\u00e9 fondatore di un nuovo gruppo chiamato Radar Group, che ha lo scopo di produrre, pi\u00f9 che videogiochi, veri e propri franchising pronti per essere utilizzati anche in altri media."}
{"id": "703770", "revid": "1226", "url": "https://it.wikipedia.org/wiki?curid=703770", "title": "Uccello di Saqqara", "text": "L'uccello di Saqqara \u00e8 un artefatto a forma di uccello realizzato in legno di sicomoro, scoperto nel 1891 nello scavo della tomba di Pa-di-Imen, a Saqqara, in Egitto. Risale almeno al 200 a.C., e attualmente \u00e8 esposto al Museo egizio del Cairo.\nPer la sua forma, che ad alcuni ha ricordato un aliante, \u00e8 stato chiamato aliante di Saqqara; secondo alcuni sostenitori dell'archeologia misteriosa \u00e8 stato considerato un modello di aliante antecedente all'invenzione degli alianti, e dunque un OOPArt. Studi recenti hanno smentito questa ipotesi.\nDescrizione dell'oggetto.\nL'artefatto ha una lunghezza di 14,2 centimetri e un'apertura alare di 18,3 centimetri. Pesa 39,120 grammi. Sulla parte anteriore sono visibili il becco e gli occhi, e la coda \u00e8 posta stranamente in verticale. Fra il corpo e la coda \u00e8 possibile vedere una linea di demarcazione. Attualmente la pittura \u00e8 scomparsa, ma \u00e8 possibile che in origine fosse stato dipinto in modo da somigliare a un falcone (rimane solo una traccia di pittura, su un lato della coda).\nBench\u00e9 la coda sia alquanto diversa da quella della maggioranza delle rappresentazioni di uccelli dell'antico Egitto, quasi tutti gli egittologi sono concordi nel ritenere che si tratti della rappresentazione di un uccello dalle ali spiegate. Lo scopo invece \u00e8 ancora sconosciuto. Potrebbe trattarsi di un oggetto cerimoniale: in questo caso l'oggetto ritrarrebbe un falcone (rappresentazione del dio Horus), oppure il ba egizio. La forma della coda ha suggerito che si possa trattare di una banderuola per il vento, forse collocata sulle barche sacre. Questa ipotesi sembrerebbe confermata da alcuni rilievi trovati nel Tempio di Khonsu a Karnak e datati al tardo Nuovo Regno, in cui si vedono banderuole simili che ornano la cima dell'albero maestro di tre barche usate durante le feste di Opet.\nSecondo altre interpretazioni potrebbe trattarsi di un giocattolo per bambini, o anche di un tipo particolare di boomerang.\nControversie.\nAlcuni studiosi ed esponenti dell'archeologia misteriosa hanno avanzato l'ipotesi che possa trattarsi del modello di un aereo. Il primo ad aver avanzato questa ipotesi \u00e8 stato il professor Khalil Messiha, professore di Anatomia artistica all'universit\u00e0 di Helwan e membro dell'Egyptian Aeronautical club.\nMessiha not\u00f2 che erano assenti le zampe dell'uccello, e che non era visibile alcun intaglio che rappresentasse le piume. Inoltre nelle usuali rappresentazioni la coda dei volatili \u00e8 orizzontale, mentre nell'artefatto era verticale. Ne dedusse che non poteva trattarsi della rappresentazione di un uccello, e che doveva trattarsi invece del \"modellino di un monoplano originale, il quale doveva trovarsi ancora a Saqqara\", segnalando che gli antichi Egizi erano soliti collocare nelle tombe modelli della loro tecnologia. Nel 1983, insieme ad altri studiosi, pubblic\u00f2 le sue conclusioni nel giornale \"Blacks in Science\".\nDa allora l'aliante di Saqqara ha attirato l'attenzione di un pubblico considerevole, ed \u00e8 stato considerato \u00abtra i primi 10 OOPArts\u00bb.\nSulla base di queste supposizioni, alcuni studiosi testarono la possibilit\u00e0 del modellino di volare. Il modellino sarebbe stato totalmente instabile, e non avrebbe mai potuto funzionare come un aliante. Messiha stesso riconobbe che il modellino avrebbe potuto funzionare solo nel caso in cui fosse stata presente una coda, ma suppose che fosse andata perduta. Lui stesso costru\u00ec un modello, di dimensioni maggiori rispetto all'originale e dotato di uno stabilizzatore orizzontale che gli avrebbe permesso di volare.\nIl test conclusivo venne effettuato da Martin Gregorie, un disegnatore e costruttore di alianti con oltre 30 anni di esperienza. Ricostru\u00ec il modellino e lo dot\u00f2 di una coda, per testarne le capacit\u00e0 di volo. Alla fine concluse che \"l'uccello di Saqqara non avrebbe mai potuto volare. \u00c8 totalmente instabile senza una coda... Ma anche con una coda le sue performance di volo sono assolutamente deludenti\", concludendo che \u00abl'uccello di Saqqara era probabilmente un giocattolo per bambini o una banderuola per il vento\u00bb."}
{"id": "703775", "revid": "944090", "url": "https://it.wikipedia.org/wiki?curid=703775", "title": "Emilio Chiovenda", "text": "Biografia.\nFrequent\u00f2 le elementari presso il Collegio Rosmini di Stresa; poi pass\u00f2 al Collegio di Domodossola per gli studi medi e classici. Nel 1891 si iscrisse al corso di laurea in farmacia dell'Universit\u00e0 di Roma, ma nel 1892 decise di passare al corso di laurea in scienze.\nLaureatosi in biologia a Roma nel 1898, concentr\u00f2 in un primo momento il suo interesse sulla flora della val d'Ossola, terra d'origine dei suoi genitori, realizzando un erbario di oltre 20.000 campioni, oggi conservati presso il dipartimento di biologia evoluzionistica sperimentale dell'Universit\u00e0 di Bologna.\nNominato, sul finire del secolo, conservatore dell'Erbario coloniale di Roma, nel 1909 intraprende un lungo viaggio in Eritrea ed Etiopia per studiare le piante di quei paesi, divenendo una indiscussa autorit\u00e0 mondiale della flora dell'Africa orientale. Per tali meriti Benito Mussolini lo volle insignire di un titolo nobiliare, che tuttavia Chiovenda, appartenendo a una famiglia di radicate convinzioni antifasciste, rifiut\u00f2.\nNel 1915 lasci\u00f2 Roma per trasferirsi a Firenze, dove era stato spostato l'Erbario coloniale. Nel 1926 fu nominato professore ordinario di botanica all'Universit\u00e0 degli Studi di Catania, ove diresse l'Orto botanico sino al 1929. Nel 1930 fu nominato preside della facolt\u00e0 di scienze dell'Universit\u00e0 di Modena e Reggio Emilia, ove risiedette per circa sei anni, per poi concludere la sua carriera a Bologna come direttore dell'Istituto botanico e prefetto dell'Orto botanico di Bologna.\n\u00c8 stato membro della Societ\u00e0 botanica italiana e dell'Accademia dei Lincei."}
{"id": "703778", "revid": "1272592", "url": "https://it.wikipedia.org/wiki?curid=703778", "title": "Palladio (mitologia)", "text": "Il Palladio () \u00e8 un simulacro ligneo che, secondo le credenze dell'antichit\u00e0, aveva il potere di difendere un'intera citt\u00e0.\nIl pi\u00f9 famoso era custodito nella citt\u00e0 di Troia, a cui garantiva l'immunit\u00e0: la citt\u00e0 fu distrutta infatti solo dopo che Ulisse e Diomede riuscirono a rubarlo. Un'altra versione del mito dice che il Palladio era custodito nell'antica citt\u00e0 di Roma, dove giunse portato da Enea.\nIl primo Palladio.\nEra una statua di legno (pi\u00f9 precisamente uno xoanon), alta tre cubiti, che ritraeva Pallade Atena, reggente una lancia nella mano destra e una rocca e un fuso nella sinistra; il suo petto era coperto dall'egida.\nSecondo il mito, Atena, uccidendo per sbaglio la compagna di giochi Pallade, come segno di lutto assunse ella stessa il nome di Pallade e fece costruire questa immagine, ponendola sull'Olimpo a fianco del trono di Zeus.\nIl Palladio a Troia.\nElettra, la nonna di Ilo (il fondatore di Troia), venne violentata da Zeus e sporc\u00f2 del suo sangue verginale il simulacro della vergine Pallade ed Atena, infuriatasi, scaravent\u00f2 Elettra e il Palladio sulla Terra.\nIlo aveva chiesto un segno a Zeus, mentre marcava i confini della citt\u00e0 e lo ottenne. Apollo Sminteo consigli\u00f2 a Ilo: Altri dicono ancora che fu Elettra stessa a donare il Palladio a Dardano.\nNell'occorrenza di un incendio, Ilo si tuff\u00f2 tra le fiamme per recuperare il Palladio ma Atena, infuriata che un mortale si avvicinasse incauto al suo simulacro, accec\u00f2 Ilo. Questi, tuttavia, riusc\u00ec a placare la dea ed a riottenere la vista.\nSecondo la leggenda, durante la guerra di Troia, gli achei seppero da Eleno, figlio di Priamo, che la citt\u00e0 non sarebbe stata conquistata fin tanto che il Palladio si trovasse in citt\u00e0. Ulisse e Diomede si travestirono allora da mendicanti ed entrarono nella citt\u00e0, presero l'immagine della dea e, scavalcando le mura, la portarono nel loro accampamento: questa avventura viene menzionata come una delle cause della sconfitta troiana.\nIl Palladio ad Atene.\nPallade Atena era anche patrona della citt\u00e0 di Atene. Gli ateniesi raccontavano che Pallante, un eroe che volle ambire al trono di Atene, ebbe una figlia, Crise, che spos\u00f2 Dardano, considerato il capostipite dei troiani. Ma era solo una propaganda politica: in tal modo si faceva di Troia e dello stretto dei Dardanelli propriet\u00e0 achea.\nSi racconta inoltre che Crise port\u00f2 con s\u00e9, nel viaggio dalla Grecia a Troia, i suoi idoli e numi tutelari, tra i quali il Palladio. Ma i miti principali non fanno di Crise la sposa di Dardano. Questo comunque descrive come le due citt\u00e0 avessero un culto comune: ad Atene i figli di Pallante eran detti Pallantidi ed erano cinquanta, cos\u00ec come cinquanta erano i figli di Priamo. Ci\u00f2 potrebbe significare che in entrambe le citt\u00e0 esistevano dei collegi di cinquanta sacerdoti che officiavano il culto alla dea Atena.\nIl Palladio rubato da Diomede, venne dato a Demoofonte e infine a Buzige, l'eroe ateniese che per primo soggiog\u00f2 i buoi all'aratro, affinch\u00e9 lo portasse ad Atene.\nIl Palladio di Roma.\nVirgilio attribuisce il furto del Palladio a Diomede e Ulisse.\nSecondo la tradizione di Arctino di Mileto, citato da Dionigi di Alicarnasso, invece, Ulisse e Diomede non rubarono il vero Palladio poich\u00e9 Enea port\u00f2 con s\u00e9 la statua in Italia, che venne pi\u00f9 tardi trasferita nel tempio di Vesta nel foro romano.\nSu alcune monete dell'epoca di Cesare, Enea viene rappresentato con il padre Anchise sulle spalle e il Palladio nella mano destra.\nDurante il regno dell'imperatore Eliogabalo (218-222), che era il gran sacerdote della divinit\u00e0 solare siriana El-Gabal, il Palladio venne portato coi pi\u00f9 importanti oggetti sacri della Religione romana nel tempio di questa divinit\u00e0 a Roma, l'\"Elagabalium\", in modo che solo questo dio venisse adorato.\nDurante il tardo impero una tradizione bizantina affermava che il Palladio venne trasferito da Roma a Costantinopoli da Costantino I e seppellito sotto la Colonna di Costantino.\nAltri sostengono che il Palladio sia stato distrutto dalle ultime Vestali nel 394 per evitarne la profanazione.\nPalladio nelle altre citt\u00e0.\nSecondo alcune versioni della leggenda, esistevano due Palladio, uno troiano e uno ateniese, ricavato dalle ossa di Pelope. Altri dicono vi fossero tanti palladi: una volta capite le potenzialit\u00e0 del talismano, \u00e8 molto probabile che questo oggetto (o questi oggetti) venisse rubato e mutilato.\nOppure erano dei \"palta\", ossia \"cosa caduta dal cielo\". Infatti i palta dovevano essere sempre esposti alla volta celeste: cos\u00ec la sacra pietra di termine a Roma stava sotto un'apertura del tetto nel tempio di Giove, e un'identica apertura era stata praticata nel tempio di Zeus a Troia.\nComunque, per estensione con il termine \"Palladio\" si inizi\u00f2 a indicare statue o altri oggetti o edifici, la cui presenza faceva da \"talismano\" nella protezione della citt\u00e0.\nUno dei \"palladi\" pi\u00f9 famosi, oltre quello romano, era quello di Napoli, che nel medioevo si credeva costruito da Virgilio-mago e nascosto sottoterra. Esso era una riproduzione in miniatura della citt\u00e0 contenuta in una bottiglia vitrea dal collo finissimo, che la protesse da sciagure e invasioni, finch\u00e9 non fu trovato e distrutto da Corrado di Querfurt, cancelliere dell'imperatore Arrigo VI e mandato a conquistare il Regno di Sicilia.\nUn altro \"palladio\" conosciuto \u00e8 la Statua di Marte di Firenze, presunta vestigia della Florentia romana citata da Dante Alighieri, che venne travolta da un'inondazione dell'Arno nel 1333; da alcuni ci\u00f2 fu interpretato come un oscuro presagio della peste nera (1348).\nNella Divina Commedia.\nIl palladio di Troia \u00e8 citato da Dante Alighieri nella \"Divina Commedia\" nel XXVI canto dell'Inferno a proposito di Diomede, che sconta la sua pena insieme ad Ulisse nell'ottava bolgia in cui sono puniti i consiglieri fraudolenti; sempre nella \"Commedia\" la seconda zona del Cocito si chiama Antenora, dal nome di colui che in una leggenda avrebbe permesso ai due greci di rubare il palladio, e in essa sono puniti i traditori della patria."}
{"id": "703779", "revid": "1543377", "url": "https://it.wikipedia.org/wiki?curid=703779", "title": "1.Outside", "text": "1.Outside \u00e8 il diciannovesimo album discografico del musicista britannico David Bowie pubblicato nel 1995 dalla Sony BMG in Gran Bretagna e dalla Virgin America negli Stati Uniti. Si tratta del diciannovesimo album in studio del cantante, definito dalla critica una \"rischiosa\" ma sostanzialmente riuscita incursione nell'industrial art-rock e nel trip hop/techno. Il disco contiene la lungamente anticipata riunione artistica tra Bowie e Brian Eno, dopo i fasti degli anni settanta relativi alla celebre \"trilogia di Berlino\". Sottotitolato The Ritual Art-Murder of Baby Grace Blue: A non-linear Gothic Drama Hyper-Cycle, \"Outside\" tratta il tema dell'omicidio rituale come forma d'arte in un futuro distopico collocato all'alba del XXI secolo. L'album riport\u00f2 Bowie sulla ribalta artistica grazie al successo di singoli quali \"The Hearts Filthy Lesson\", \"Strangers When We Meet\", e \"Hallo Spaceboy\" (nota anche nella versione remixata dai Pet Shop Boys).\nDescrizione.\nOrigine e storia.\nIn occasione del proprio matrimonio con la modella Iman Abdulmajid, celebratosi nel 1992, Bowie aveva riallacciato i rapporti con Brian Eno, invitandolo alle nozze. Nel corso della cerimonia Bowie ed Eno suonarono ciascuno brani della propria musica. A quel punto entrambi si resero conto di quanto sarebbe stato interessante collaborare nuovamente insieme, decidendo di ritrovarsi in studio di registrazione per elaborare qualche progetto congiunto.\nA differenza dei recenti album di Bowie, nessuna canzone venne portata in studio gi\u00e0 pronta, ma tutto venne improvvisato in sala d'incisione. David Bowie scrisse svariati brani insieme alla band nel corso di sessioni improvvisate. Bowie ed Eno continuarono inoltre a sperimentare con le tecniche compositive gi\u00e0 da loro utilizzate per gli album di Berlino. Nel 1995, presentando l'album alla stampa, Bowie disse:\nLa storia di Nathan Adler scritta con la tecnica del \"cut-up\" inclusa nei testi dei brani e nelle note dell'album, \u00e8 opera di Bowie, il quale scrisse il testo al computer e poi rielabor\u00f2 il tutto con un programma chiamato \"Verbasiser,\" che avrebbe riassemblato casualmente le frasi elettronicamente.\nNel corso di altre interviste dell'epoca, Bowie rimarc\u00f2 il fatto di come l'album fosse stato concepito per riflettere l'ansia generale che si percepiva negli ultimi cinque anni del millennio.\nNel 1999, Bowie raccont\u00f2 le motivazioni e l'ispirazione che lo portarono all'idea generale dell'album: \nDal punto di vista tematico, Bowie era inoltre ansioso di infondere nell'opera il suo interesse personale per l'arte contemporanea. Era particolarmente affascinato all'epoca dalle frange pi\u00f9 estreme della performance art come l'\"Azionismo viennese\" e il \"Neo-brutalismo\" di Damien Hirst. Ispirato da bizzarri artisti come Rudolf Schwarzkogler, che per estremo atto artistico si era tagliato il pene, Bowie inizi\u00f2 a sviluppare l'idea della morte come arte.\nRegistrazione.\nLa data indicata da David Bowie stesso come fatidica per l'intera genesi dell'opera fu il 12 marzo 1994, giorno in cui nel corso di una seduta in studio di tre ore e mezza, furono gettate le basi dei personaggi, tutti i dialoghi e la descrizione narrativa degli eventi. Dal punto di vista musicale, la lavorazione vera e propria dell'album ebbe luogo in dieci giorni ai Mountain Studios di Montreux in Svizzera, ma le varie rifiniture continuarono in modo intermittente fino al novembre 1994. Bowie ed Eno riunirono in studio un folto gruppo di musicisti quali: Reeves Gabrels, Erdal K\u0131z\u0131l\u00e7ay, Mike Garson, Sterling Campbell, Yossi Fine, e Tom Frish. Circa queste sessioni iniziali di registrazione, il pianista Mike Garson ricord\u00f2 in seguito: \u00abSentivamo in cuffia musica della Motown, qualcosa di Marvin Gaye e altri, e ci suonavamo sopra, ma questo non sarebbe finito su nastro\u00bb. Brian Eno rivel\u00f2 inoltre che Bowie \"rimase quasi sempre seduto nei primi giorni di quel disco\". Aggiungendo: \u00abMise un cavalletto in studio e dipingeva solamente. Noi creavamo situazioni musicali e lui ci raggiungeva solo se diventavamo interessanti\u00bb. A questo stadio di lavorazione, il disco era un album doppio intitolato \"Leon\", che per\u00f2 venne rifiutato dalla casa discografica a causa dello scarso potenziale commerciale. Questa prima versione del disco conteneva anche i brani \"Get Real\" e \"Nothing to Be Desired\", poi recuperati in edizioni successive. Eno e Bowie decidono quindi di rimettere mano all'opera e le sessioni aggiuntive hanno luogo a New York nel gennaio-febbraio '95. In questo periodo si unirono alla band in studio anche Carlos Alomar, vecchia conoscenza di Bowie con il quale aveva collaborato in svariati altri album in passato, Joey Baron, e Kevin Armstrong. Vengono quindi incise tutte le tracce dell'album che poi sarebbero apparse nella versione definitiva del disco.\nConcept.\nLe note esplicative interne del disco, che costituisce una sorta di concept album, contengono una breve storia scritta da Bowie, il \"diario di Nathan Adler\", che illustra una qualche versione distopica dell'anno 1999 nella quale il governo, attraverso la Commissione per le Arti, ha creato una nuova divisione di polizia per investigare sul fenomeno crescente dell'\"arte criminale\". In questo futuro, l'omicidio e la mutilazione di corpi umani sono diventati l'ultima tendenza underground di una nuova forma d'arte degenerata. Il personaggio principale, il detective Nathan Adler, si trova nella posizione di dover investigare sulla morte di una ragazzina quattordicenne, Baby Grace Blue, ritrovata orribilmente seviziata e smembrata ed esposta come una macabra opera d'arte. Coinvolti nelle indagini del Professor Adler, ci sono tre principali sospettati: Il ventiduenne Leon Blank, un meticcio con precedenti penali per plagio senza autorizzazione; Algeria Touchshriek, settantottenne trafficante in droghe d'arte e tracce di DNA; e la quarantenne Ramona A. Stone, creatrice di gioielli realizzati con parti umane e spacciatrice occasionale. Su tutti incombe poi la minacciosa ed indefinita presenza dell'Artista/Minotauro, vero autore dell'omicidio artistico rituale.\nCopertina.\nLa copertina dell'album \u00e8 costituita da un dipinto ad acrilico opera dello stesso Bowie, un autoritratto intitolato \"Head of DB\".\nPubblicazione ed accoglienza.\n\"1.Outside\" venne pubblicato nel settembre 1995. In Gran Bretagna raggiunse un dignitoso ottavo posto in classifica, mentre negli Stati Uniti, dove la popolarit\u00e0 di Bowie era stata notevolmente rinverdita dalle recenti citazioni di gruppi come Nirvana e Nine Inch Nails, arriv\u00f2 fino alla posizione numero 21 in classifica (miglior risultato per Bowie fin dai tempi dell'album \"Tonight\" del 1984).\nL'album venne fondamentalmente ben accolto dalla stampa musicale britannica, con \"Melody Maker\" e \"NME\", molto critici nei confronti degli ultimi lavori di Bowie, intenti a tessere le lodi dell'album. Il \"The Guardian\" elogi\u00f2 \"Outside\" definendolo \"una cosa molto raffinata che contiene la miglior musica di Bowie negli ultimi 15 anni\". Non mancarono per\u00f2 anche i detrattori come Taylor Parkes di \"Ikon\" che boll\u00f2 il disco come \"pretenzioso, cartoonesco, un penoso sacco di merda... facile, confuso e immaturo\". In America \"Billboard\" recens\u00ec il disco parlandone in questi termini: \"un oscuro album a tema che \u00e8 alternativamente noioso e ispirato ma sempre musicalmente stimolante\". La rivista \"Rolling Stone\" diede all'album un giudizio di tre stellette su 5, criticando i frammenti narrativi parlati tra brano e brano, definendoli \"superflui, intrusivi e fastidiosi\". Tuttavia, la musica contenuta nell'album venne generalmente apprezzata, e il recensore si spinse fino a scrivere che \"Outside\" era \"il miglior lavoro di Bowie sin dagli anni settanta\".\nA posteriori, Nicholas Pegg nel suo fondamentale saggio su Bowie intitolato \"David Bowie - L'enciclopedia\", definisce \"1.Outside\" come \"uno dei primi grandi album dell'era internet\" e \"l'album pi\u00f9 fantasioso e ben costruito di Bowie in molti anni, forse il suo moderno capolavoro\".\nProgettati seguiti mai realizzati.\nLa storia, piuttosto frammentaria e sconnessa, \u00e8 lasciata tronca, senza un finale e promette un enigmatico \"continua...\" nel booklet accluso al disco. Inizialmente, Bowie sentiva di aver registrato cos\u00ec tanto materiale durante le sessioni per \"Outside\", da dichiarare la sua intenzione di continuare la storia narrata nel disco in altri album creando cos\u00ec una trilogia o addirittura una pentalogia, per questo il titolo ufficiale dell'opera fu \"1.Outside\", con il prefisso \"1\" che stava a lasciar intendere ci sarebbero stati dei seguiti all'opera. L'artista avrebbe voluto intitolare il secondo capitolo \"2.Contamination\", aveva gi\u00e0 iniziato a buttar gi\u00f9 le bozze dei nuovi personaggi della storia (incluse alcune \"persone provenienti dal diciassettesimo secolo\") e aveva progettato di far uscire l'album nella primavera del 1997. Circa il proseguimento della storia iniziata in \"Outside\", egli disse (in una intervista del 1995):\nContrariamente a tutte queste premesse, nessun seguito dell'album venne mai prodotto, e il successivo lavoro di Bowie sarebbe stato l'album \"Earthling\", fortemente influenzato dalla musica jungle e drum and bass.\nTour promozionale.\nDa fine 1995 all'inizio del 1996, Bowie intraprese una tourn\u00e9e in supporto all'album con i Nine Inch Nails come gruppo spalla, intitolata \"Outside Tour\". Morrissey apr\u00ec i concerti di Bowie in Gran Bretagna in settembre, culminati in tre show alla Wembley Arena di Londra. Morrissey avrebbe dovuto seguire Bowie in tour nel resto d'Europa nell'ottobre seguente ma cancell\u00f2 la sua presenza dopo sole nove date del tour europeo, venendo rimpiazzato di volta in volta da svariati gruppi come The Gyres, Echobelly, e gli allora ancora misconosciuti Placebo.\nVersioni alternative.\nLa versione giapponese dell'album ha una traccia aggiuntiva, il brano \"Get Real\", come anche l'edizione speciale del 2004 della Sony.\nUna versione accorciata del disco, intitolata \"Excerpts from Outside\" fu pubblicata in formato LP nel 1995. Nel 1996 l'album venne ristampato come \"version 2\", ma con differenti versioni dello stesso disco pubblicate in Australia, Giappone ed Europa. In Europa, la ristampa venne distribuita dalla BMG senza la traccia \"Wishful Beginnings\", ma con il remix dei Pet Shop Boys del brano \"Hallo Spaceboy\" come ultima traccia. In Australia e Giappone, \"version 2\" fu pubblicato in versione doppio disco, con sul primo disco la versione originale di \"1.Outside\", e sul secondo vari remix e versioni dal vivo uscite su singolo nel periodo 1995\u20131996. Nel 2004 l'album venne infine ripubblicato in versione speciale a due CD in edizione limitata."}
{"id": "703782", "revid": "768068", "url": "https://it.wikipedia.org/wiki?curid=703782", "title": "Argo (Grecia)", "text": "Argo (in greco: \u0386\u03c1\u03b3\u03bf\u03c2) \u00e8 un ex comune della Grecia nella periferia del Peloponneso di abitanti secondo i dati del censimento del 2001.\n\u00c8 stato soppresso a seguito della riforma amministrativa detta Piano Callicrate in vigore dal gennaio 2011 ed \u00e8 ora compreso nel comune di Argo-Micene.\nGeografia.\nLa citt\u00e0 sorge ai piedi di una catena montuosa che chiude a nord l'omonima pianura e che a sud termina nel golfo di Nauplia. Ad est ed a ovest della citt\u00e0 sorgono due colline, Larissa e Aspis.\nLa citt\u00e0.\nDista circa cinque chilometri dal golfo di Nauplia.\n\u00c8 una localit\u00e0 turistica, dominata dal castello fortezza (il \"kastro\") incastonato sulla sommit\u00e0 della collina di Larissa, ove ha sede un importante museo archeologico. La fortezza, edificata dai Franchi sulle rovine dell'acropoli, fu in seguito modificata dai Turchi e, nel primo Settecento, dai Veneziani.\nL'economia si basa prevalentemente sulle industrie alimentari e del tabacco."}
{"id": "703784", "revid": "287204", "url": "https://it.wikipedia.org/wiki?curid=703784", "title": "Abaco (architettura)", "text": "Labaco (dal latino \"abacus\", a sua volta ) \u00e8 una parte del capitello degli ordini architettonici classici che ne costituisce la terminazione superiore, completando la funzione di mediazione del capitello stesso tra l'architrave sostenuto, parallelepipedo, e il sostegno del fusto della colonna, cilindrico.\nPer analogia, pu\u00f2 chiamarsi con lo stesso nome la terminazione superiore di mensole e balaustre.\nL'abaco nei capitelli greci e romani.\nNel corso dei secoli, l'abaco ha assunto stili e proporzioni differenti.\nNei capitelli dorici l'abaco \u00e8 un semplice parallelepipedo di pianta quadrata a facce piane; nei tipi da esso derivati, come il capitello tuscanico, i lati possono essere arricchiti da modanature di coronamento. \nNei capitelli dorici con echino decorato, , anche i lati dell'abaco possono ricevere una decorazione.\nNei capitelli ionici l'abaco, che tende ad essere pi\u00f9 sottile, conserva una pianta quadrata, mentre i lati sono modanati a ovolo liscio e a volte intagliati con decorazioni.\nNei capitelli corinzi, l'abaco si presenta in pianta come un quadrilatero con i lati concavi, occupati al centro dal \"fiore dell'abaco\". I lati sono generalmente modanati con un piccolo ovolo sopra un cavetto (modanatura concava a quarto di cerchio), distinti da un sottile listello. Una o entrambe le modanature possono essere decorate. Secondo il racconto che spiega l'invenzione di questa tipologia di capitello, l'abaco deriverebbe dalla tavoletta posta a coperchio del cesto intorno a cui era cresciuta una pianta di acanto.\nI capitelli compositi sono costituiti da un capitello ionico a quattro facce che si sovrappone ad un \"kalathos\" corinzio: l'abaco sovrapposto alla parte ionica \u00e8 ripreso da quello dei capitelli corinzi.\nL'abaco nei capitelli posteriori all'antichit\u00e0 classica.\nAl termine del periodo romano, il mutamento della funzione portante del capitello, in seguito all'introduzione dei colonnati ad arcate invece che con architravi, provoca l'irrobustimento dell'abaco e . Questo sviluppo influenzer\u00e0, nel Medioevo, la successiva architettura romanica.\nNel Rinascimento, l'abaco recupera stile e proporzioni tipici del periodo classico.\nNelle architetture moderne, l'abaco \u00e8 quasi del tutto scomparso."}
{"id": "703785", "revid": "124570948", "url": "https://it.wikipedia.org/wiki?curid=703785", "title": "Tecnologo alimentare", "text": "Con la denominazione di \u201cTecnologo Alimentare\u201d si indica il professionista che studia, progetta, realizza, assicura la produzione alimentare con l\u2019impiego delle tecnologie e dei processi necessari; tale professione \u00e8 regolamentata a livello nazionale e riconosciuta dall'Unione Europea.\nIl titolo di tecnologo alimentare spetta a colui che ha conseguito la Laurea Magistrale in Scienze e tecnologie alimentari, ha superato l'Esame di Stato previsto per l'abilitazione all'esercizio della professione, \u00e8 iscritto ad un Albo Regionale, osserva gli obblighi dell\u2019aggiornamento professionale, rispetta la deontologia professionale secondo un codice deontologico.\nLa missione del TA.\nLa missione professionale del Tecnologo Alimentare (TA) \u00e8 volta alla sicurezza alimentare e conseguentemente alla tutela della salute dei consumatori, alla riduzione degli sprechi di prodotto/energia/acqua/suolo, al recupero dei sottoprodotti, alla garanzia della qualit\u00e0 dei prodotti in termini di igiene, nutrizione, sensorialit\u00e0, legalit\u00e0. \nIl ruolo professionale del Tecnologo Alimentare.\nIl TA \u00e8 un professionista che possiede competenze multidisciplinari e caratterizzanti in campo scientifico, tecnologico, gestionale e legislativo per operare nel sistema complesso della filiera alimentare dal \u201ccampo alla tavola\u201d (produzione, trasformazione, distribuzione, somministrazione, recupero): igiene, qualit\u00e0, innovazione, sostenibilit\u00e0 di prodotti e processi a beneficio del sistema economico, del consumatore, delle istituzioni.\nLa categoria professionale del TA \u00e8 stata inserita nel 2010 con Codice ISTAT 23114 tra le \u201cProfessioni intellettuali, scientifiche e di elevata specializzazione\u201d, confermando il riconoscimento di un patrimonio di valori e competenze di pubblico interesse.\nL'Ordine dei Tecnologi Alimentari.\nIl titolo di tecnologo alimentare, ai sensi della Legge 59/1994, spetta a chi ha conseguito la laurea in scienze e tecnologie alimentari, ha superato l'esame di Stato previsto per l'abilitazione all'esercizio della professione ed \u00e8 iscritto ad un Albo Regionale.\nCon circolare 2122 del 15/06/2007 il Ministero dell'Istruzione dell'Universit\u00e0 e della Ricerca ha dichiarato che sono ammessi a sostenere l'esame di Stato solo coloro che hanno conseguito una laurea specialistica o magistrale afferente alla classe di Scienze e tecnologie alimentari (78/S dell'ordinamento di cui al D.M. 509/1999 e LM-70 dell'ordinamento di cui al D.M. 270/2004). \nL'iscrizione all'Albo Regionale permette al TA di svolgere un ruolo di riconosciuta autorit\u00e0 sancita dal governo italiano ed \u00e8 obbligatoria per esercitare la professione sia in ambito pubblico che e nell'ambito della libera professione.\nI TA appartengono alla Rete delle Professioni Tecniche RPT, associazione che promuove l\u2019integrazione delle professioni tecniche e scientifiche nella societ\u00e0 civile.\nGli ordini regionali dei Tecnologi Alimentari.\nGli Ordini regionali attualmente costituiti sono 11 e sono i seguenti:\nGli ambiti in cui il Tecnologo Alimentare svolge la sua attivit\u00e0.\nIl TA \u00e8 un professionista con competenze scientifiche, tecniche, operative e gestionali nella valutazione degli alimenti da un punto di vista tecnologico, microbiologico, chimico, fisico, nutrizionale, sensoriale. \nLa sua formazione professionale gli consente di svolgere la propria attivit\u00e0 all'interno di:\nLa formazione universitaria del Tecnologo Alimentare.\nIl corso di laurea magistrale in Scienze e Tecnologie Alimentari (classe di laurea LM-70) si propone di fornire conoscenze e competenze specialistiche adeguate allo svolgimento di attivit\u00e0 di indirizzo e coordinamento nella filiera alimentare al fine di garantire la sicurezza e la qualit\u00e0 degli alimenti destinati al consumo umano. Conoscenze e competenze che vengono gi\u00e0 affrontate a partire dal corso di laurea triennale (classe di laurea L-26).\nIl percorso formativo \u00e8 multidisciplinare ed \u00e8 finalizzato a garantire una visione globale e integrata della filiera alimentare. I principali insegnamenti sono i seguenti:\nL'aggiornamento professionale del Tecnologo Alimentare.\nLa manovra finanziaria 2011 bis, approvata in via definitiva il 14.09.2011, ha previsto l'obbligo di Formazione Continua per i liberi professionisti.\nIl tema della formazione continua \u00e8 di qualit\u00e0 e di fondamentale importanza nello svolgimento dell'attivit\u00e0 professionale.\nIl professionista ha dunque l'obbligo di seguire percorsi di formazione continua permanente predisposti sulla base del Regolamento approvato dal Consiglio Nazionale. L'aggiornamento professionale dei TA \u00e8 organizzato e gestito dagli Ordini regionali e/o dal Consiglio dell'Ordine Nazionale, in collaborazione con le istituzioni di riferimento (Ministeri, Universit\u00e0, Societ\u00e0 scientifiche, Enti di formazione e di ricerca) e consiste in corsi di specializzazione, master, convegni e seminari su tematiche selezionate direttamente dalle Commissioni tecniche del Consiglio dell'Ordine Nazionale, in stretta collaborazione con gli Ordini Regionali e con il supporto delle istituzioni di riferimento.\nLe competenze professionali del Tecnologo Alimentare.\nRientrano nelle competenze del tecnologo alimentare:\nVoci correlate.\nLa pianificazione alimentare viene svolta nel rispetto dei limiti imposti dallo stesso albo professionale. L'attivit\u00e0 di educazione alimentare, nell'ambito di progetti di prevenzione, \u00e8 esercitata dal tecnologo alimentare abilitato alla professione ed iscritto all'albo. \nTali attivit\u00e0 educative sono complementari a quelle svolte da parte degli altri professionisti affini al campo, quali ad esempio chimici, biologi, medici e dietisti."}
{"id": "703790", "revid": "125280384", "url": "https://it.wikipedia.org/wiki?curid=703790", "title": "Luisa Conte", "text": "Biografia.\nFiglia di Alberto (la cui madre era ballerina al teatro San Carlo) e Francesca Malleo (il cui fratello Fiorante era marito dell'attrice Nunzia Fumo), si dedic\u00f2 al teatro quattordicenne, con la compagnia Cafiero-Fumo, dopo un'infanzia difficile durante la quale dovette aiutare la famiglia a sbarcare il lunario per le precarie condizioni economiche.\nNel 1939 part\u00ec in tourn\u00e9e per il Sud America con Nino Veglia (che sposer\u00e0 8 anni pi\u00f9 tardi) ed in seguito ebbe la sua grande occasione: fu scritturata da Eduardo De Filippo, grazie al quale perfezion\u00f2 le sue gi\u00e0 spiccate doti recitative.\nCon Eduardo, Luisa Conte recit\u00f2 nella versione teatrale di \"Miseria e nobilt\u00e0\" interpretando la parte di \"Bettina\" e in numerose altre commedie come \"Non ti pago\", \"La grande magia\" e \"Le voci di dentro\". Sempre con Eduardo prese parte allo sceneggiato televisivo \"Peppino Girella\".\nIn teatro fu interprete di testi di Eduardo Scarpetta, Antonio Petito, Luigi Pirandello.\nRisale al 1958 un altro importante incontro, quello con Nino Taranto, con cui stabil\u00ec un felice sodalizio artistico, che ebbe un felicissimo epilogo all'inizio degli anni ottanta grazie alla riproposizione delle commedie dialettali di Raffaele Viviani (\"'A morte 'e Carnevale\") .\nNei primi anni settanta si impegn\u00f2 nella difficile opera di ristrutturazione del Teatro Sannazaro di Napoli, riuscendo, assieme al marito, a riportarlo agli antichi fasti: l'antico palcoscenico napoletano divenne presto il \"suo\" teatro, nel quale recit\u00f2 fino alla morte, diretta spesso da Giuseppe Di Martino, al fianco degli attori pi\u00f9 amati dal pubblico dell'epoca tra cui Nino Taranto, interpretando testi di Antonio Petito, Raffaele Viviani, Paola Riccora e Gaetano Di Maio (\"Lisistrata, ovvero \"o sciopero de mugliere\"\", \"Arezzo 29, in tre minuti...tassista veloce\" e \"Nu bambiniello e tre San Giuseppe\").\nSofferente gi\u00e0 da alcuni anni per problemi al cuore, mor\u00ec nella sua casa napoletana il 30 gennaio del 1994, mentre era intenta a lavorare ai suoi nuovi progetti, lasciando un grande vuoto nell'intero mondo del teatro napoletano e nella citt\u00e0 che molto l'aveva stimata.\nA San Martino Valle Caudina le \u00e8 stato dedicato l'anfiteatro cittadino, dove per anni port\u00f2 il suo teatro nella rassegna \"San Martino Arte\". Le sue spoglie sono conservate in una cappella gentilizia del cimitero di Poggioreale. Nel 2020 le \u00e8 stato dedicato un largo a Napoli, nel quartiere Chiaia."}
{"id": "703804", "revid": "111688860", "url": "https://it.wikipedia.org/wiki?curid=703804", "title": "Keraunoskopeion", "text": "Il Keraunoskopeion era una macchina scenica utilizzata nel teatro greco.\nDescritta nell'Onomastikon di Giulio Polluce e, similmente ad un periaktos, di cui forse fu una variante pi\u00f9 complessa. Probabilmente era rivestito di una superficie metallica striata capace di riflettere i raggi del sole, simulando i lampi. Altri studi hanno ipotizzato che sulle tre facce del prisma fosse disegnato un fulmine su base nera. Il suo utilizzo serviva ad accompagnare l'ingresso di un dio o a sottolineare un avvenimento rimarchevole. Era spesso utilizzata in concomitanza con il bronteion, che invece serviva a riprodurre i tuoni. Non se ne conosce la precisa ubicazione sul proskenion, ma \u00e8 ipotizzabile che anch'essa, come i periaktoi, fosse posta agli estremi della stessa."}
{"id": "703809", "revid": "339392", "url": "https://it.wikipedia.org/wiki?curid=703809", "title": "Parit\u00e0 dei Poteri di Acquisto", "text": ""}
{"id": "703812", "revid": "363629", "url": "https://it.wikipedia.org/wiki?curid=703812", "title": "Medaglia di Crimea (Regno Unito)", "text": "La medaglia di Crimea, in argento, \u00e8 una decorazione militare britannica conferita dalla regina Vittoria d'Inghilterra a tutti i militari che parteciparono alla guerra di Crimea (1854-1856) contro l'Impero russo.\nQuesta medaglia \u00e8 stata conferita anche ad alcuni membri delle forze piemontesi e francesi alleate."}
{"id": "703813", "revid": "1982", "url": "https://it.wikipedia.org/wiki?curid=703813", "title": "Fernando Francesco D'Avalos", "text": ""}
{"id": "703814", "revid": "125604843", "url": "https://it.wikipedia.org/wiki?curid=703814", "title": "Daniele Luchetti", "text": "Biografia.\nComincia la sua carriera professionale nel cinema come assistente alla regia in molte produzioni minori, straniere o per la televisione. Alla met\u00e0 degli anni ottanta frequenta la Scuola di cinema Gaumont creata da Renzo Rossellini jr., durante la quale gira il cortometraggio \"Nei dintorni di mezzanotte\", contenuto nel film \"Juke box\" che raccoglie i corti girati dagli allievi del corso. Durante la scuola di regia conosce Nanni Moretti, e diventa suo assistente nel film \"Bianca\", in cui ha una piccola parte (interpreta il ragazzo che porta a spasso il cane bobtail a Villa Borghese), quindi aiuto regista ne \"La messa \u00e8 finita\". La casa di produzione cinematografica Sacher Film, fondata dallo stesso Moretti, ha poi prodotto il suo primo film \"Domani accadr\u00e0\" nel 1988, col quale Luchetti, vince il David di Donatello per il miglior regista esordiente, e partecipa fuori concorso al Festival di Cannes dove riceve una menzione \"Cam\u00e9ra d'or\". Il film viene presentato a molti festival fra cui quello di Montr\u00e9al, di Bruxelles, di Rio de Janeiro, di Tokyo, di New York e molti altri.\nIl film \"Il portaborse\", nel 1991, in un certo qual modo anticipa il processo di cambiamento politico che passer\u00e0 alla storia come Mani pulite. Il film infatti critica apertamente alcuni meccanismi perversi della politica. Il film \u00e8 frutto di fantasia ma, ancor prima della sua uscita nelle sale, alcuni politici hanno riferito alla stampa di sentirsi offesi dal film avendo riconosciuto in questo alcuni comportamenti propri o di loro colleghi di partito. Questa gaffe ha dato la scintilla al successo del film. \"Il portaborse\" ha partecipato in concorso al festival di Cannes, ha vinto il David di Donatello come migliore sceneggiatura, miglior produttore, migliore interprete, migliore attrice non protagonista. E vince il Ciak d'oro come miglior film, e migliore sceneggiatura. Nel 1992 cura la regia teatrale dello spettacolo \"Sottobanco\", tratto dai racconti dello scrittore e professore di liceo Domenico Starnone, interpretato, fra gli altri, da Silvio Orlando e Angela Finocchiaro. Lo spettacolo ha girato tutta Italia ed ha poi dato vita, nel 1995, al film \"La Scuola\".\nHa girato alcuni documentari. Uno di questi, dal titolo \"12 Pomeriggi\" del 2000, illustrava il panorama artistico italiano attraverso interviste e scene, ideate insieme ad alcuni giovani artisti che presentavano le loro opere e le loro idee. Gli artisti rappresentati nel documentario sono Felice Levini, Andrea Fogli, H.H. Lim, Giuseppe Gallo, Vettor Pisani, Adrian Tranquilli, Luigi Ontani, Marco Bagnoli, Bizihan Bassiri, Giovanni Albanese, Giuseppe Salvatori e Alfredo Pirri. Il documentario \u00e8 stato proiettato al Festival Cinema Giovani di Torino ed in numerosi musei e gallerie di arte contemporanea.\nNel 2007 gira il film dal titolo \"Mio fratello \u00e8 figlio unico\" in cui rappresenta la crescita di due fratelli e del loro rapporto attraverso gli estremismi ideologici e politici degli anni '60 e '70, con Elio Germano e Riccardo Scamarcio come attori. Il suo film successivo, \"La nostra vita\" del 2010, \u00e8 stato l'unico film italiano accettato in concorso ufficiale al Festival di Cannes. A Cannes, per questo film, Elio Germano vincer\u00e0 il premio come migliore attore protagonista (Prix d'interpr\u00e9tation masculine). Nel 2013 gira \"Anni felici\", una storia parzialmente autobiografica ispirata ai personaggi della sua famiglia e ambientata nell'estate del 1974. \u00c8 anche il regista di molti spot pubblicitari, "}
{"id": "703822", "revid": "729019", "url": "https://it.wikipedia.org/wiki?curid=703822", "title": "Ossario italiano di Crimea", "text": "L'ossario italiano di Crimea era un insieme di monumenti funebri dedicato alla memoria degli ufficiali del Regno di Sardegna caduti nella guerra di Crimea, successivamente distrutti da eventi bellici. Sul posto \u00e8 stata eretta una stele moderna.\nStoria.\nDurante la campagna di Crimea a Jeni-Koi sorse un ospedale con capacit\u00e0 di 500 letti, dove furono ricoverati molti ammalati di colera. In quella stessa fu realizzato un cimitero militare per accogliere le salme dei soldati piemontesi morti durante la guerra. quando il generale Alfonso La Marmora part\u00ec da Balaklava per rientrare in Patria, il 16 marzo 1856, chiese alla autorit\u00e0 britanniche e turche di tutelare la sacralit\u00e0 del luogo di sepoltura.\nL'ossario fu eretto nell'agosto 1882 sul monte Hasford, in localit\u00e0 Kamari, dove durante gli eventi bellici era stato installato l'Osservatorio Piemontese (\"Osservatorio dei Sardi\"). Era situato in faccia al mar Nero, e significativamente posto presso alcune fortificazioni erette a suo tempo dalla Repubblica di Genova.\nIl sacrario principale, di forma piramidale, era dedicato alla memoria del generale Alessandro La Marmora e dei generali Rodolfo Gabrielli di Montevecchio e Giorgio Ansaldi, tutti ricordati con apposite iscrizioni. In seguito a sottoscrizione popolare, le loro spoglie furono traslate in Italia nel 1911 a mezzo dell' incrociatore protetto \"Agordat\", nell'ambito delle celebrazioni per il cinquantenario dell'Unit\u00e0 d'Italia.\nAltri monumenti circondavano il sacrario, tra cui una cappella a croce greca e altri minori, che contenevano le spoglie di caduti o ne ricordavano il sacrificio.\nDurante la seconda guerra mondiale, l'ossario, il sacrario piramidale e le altre strutture furono severamente danneggiati dai bombardamenti da parte delle truppe tedesche. Nel 2005 \u00e8 stata eretta a Cadikoi (quartiere del Corpo di Spedizione) una stele in memoria dei caduti.\nAnche a Costantinopoli, nel cimitero internazionale cattolico di Ferikoi, fu costruito un monumento piramidale dedicato alla memoria dei soldati italiani morti in Crimea."}
{"id": "703830", "revid": "486946", "url": "https://it.wikipedia.org/wiki?curid=703830", "title": "BWV 1006a", "text": ""}
{"id": "703832", "revid": "95049", "url": "https://it.wikipedia.org/wiki?curid=703832", "title": "Borgate ufficiali di Roma", "text": "Le borgate ufficiali di Roma sono insediamenti di edilizia popolare realizzati dal 1930 al 1937 nell'Agro Romano, lontani dal centro abitato e al di fuori del Piano regolatore.\nRispetto alle borgate abusive (case solitamente auto-costruite dagli abitanti su terreni privati) e ai \"borghetti\" (agglomerati spontanei di baracche in periferia, spesso lungo gli acquedotti antichi), quelle ufficiali furono espressamente pianificate dal Governatorato di Roma e dall'allora Istituto Fascista Autonomo Case Popolari (IFACP), in linea con il programma del regime fascista di decentrare la popolazione in aree rurali e allontanare dai centri urbani le fonti di possibili tensioni politico-economiche.\nLo scopo iniziale fu quello di rispondere alla crisi degli alloggi, per dare una sistemazione sia ai romani che vivevano nei nuclei di baracche formatisi in varie parti della citt\u00e0, sia agli immigrati che dalle regioni limitrofe venivano a cercare lavoro nella Capitale; successivamente le borgate furono utilizzate anche per trasferirvi i residenti delle zone del centro storico oggetto di demolizioni e trasformazioni urbanistiche.\nStoria.\nLe borgate vennero attuate come soluzione economica e veloce per risolvere il problema dell\u2019alloggio e al contempo isolare le categorie pi\u00f9 emarginate (baraccati, sfrattati, disoccupati, lavoratori saltuari, immigrati), le cui caratteristiche sociali, morali e politiche contrastavano con l\u2019immagine nuova e grandiosa che il regime fascista voleva imprimere alla \"Terza Roma\" come centro propulsivo del paese.\nA rimarcare l'isolamento, anche il carattere dei nuovi alloggi: costruite con materiale spesso scadente, con configurazioni ripetitive e con planimetrie squadrate prive di qualsiasi elemento caratteristico, inserite in un contesto topografico assolutamente anonimo, le nuove borgate ufficiali rappresentavano una specie di corpo estraneo alla citt\u00e0, dalla quale erano tenute distanti e persino sotto controllo dai vicini forti militari. Le palazzine di appartamenti erano di solito a due o tre piani fuori terra, e pi\u00f9 raramente (soprattutto a Val Melaina) quattro o persino cinque. \n\"Piccoli paesi\", era questa l'immagine che l'edilizia popolare elaborata da Mussolini e dai suoi architetti tentava di riprodurre. La stessa dei nobilissimi quartieri Flaminio e Trieste e di certe zone della Garbatella. Tuttavia all'inizio erano scarsi i centri di aggregazione, cos\u00ec come i luoghi dove svolgere attivit\u00e0 sociali. e i collegamenti con il centro della citt\u00e0 molto difficili.\nLe prime borgate furono quelle realizzate dal Governatorato a Prenestina, Teano e Primavalle con materiali scadenti e costruzione veloce, seguite dai piccoli insediamenti di \"casette rapide\" prefabbricate a Sette Chiese e Cessati Spiriti, e dalle borgate di qualit\u00e0 ancora peggiore a Gordiani, Tor Marancia e Pietralata. Nel corso degli anni 30 l'IFACP subentr\u00f2 nella gestione di queste e costru\u00ec nuovi nuclei di \"case popolarissime\", di edilizia migliore, in alcuni casi a fianco di borgate preesistenti: in ordine cronologico a Val Melaina, Pietralata, Tiburtino III, Primavalle, Trullo, Tufello, Quarticciolo, Acilia e San Basilio.\nNel secondo dopoguerra l'espansione urbanistica di Roma ha inglobato le borgate ufficiali, ma alcune sono tuttora riconoscibili per via del differente stile costruttivo e planimetrico rispetto ai fabbricati limitrofi, sebbene a partire dagli anni settanta siano stati effettuati interventi di recupero consistenti sia nell'abbattimento dei vecchi fabbricati con conseguente ricostruzione (eccetto la borgata Prenestina che fu interamente demolita), sia ove possibile nella ristrutturazione radicale degli edifici preesistenti e nella costruzione dei servizi sociali e culturali mancanti.\nLe borgate.\nFurono realizzate 12 borgate ufficiali, in senso orario:"}
{"id": "703835", "revid": "290948", "url": "https://it.wikipedia.org/wiki?curid=703835", "title": "Microgrammo", "text": ""}
{"id": "703836", "revid": "125491547", "url": "https://it.wikipedia.org/wiki?curid=703836", "title": "Antipapa Niccol\u00f2 V", "text": "Fu antipapa dal 12 maggio 1328 al 25 luglio 1330, durante il pontificato di papa Giovanni XXII (1316\u201334) ad Avignone. Fu l'ultimo antipapa imperiale, vale a dire, insediato dal Sacro Romano Imperatore.\nBiografia.\nRainalducci nacque con ogni probabilit\u00e0 a Corvara nella zona montana della contemporanea provincia di Pescara in Abruzzo (tuttavia secondo alcuni storici il luogo di nascita sarebbe Corvaro, nella contemporanea provincia di Rieti e non Corvara). Sposatosi con Giovanna di Matteo in un anno imprecisato, dopo lo scioglimento del matrimonio, nel 1285, entr\u00f2 nell'ordine francescano, e divenne famoso come predicatore.\nElezione ad antipapa.\nFu eletto tramite l'influenza dello scomunicato imperatore, Ludovico IV il Bavaro, da un'assemblea di sacerdoti e laici, e consacrato nella Basilica di San Pietro a Roma, il 12 maggio 1328, dal vescovo di Venezia.\nDopo aver passato quattro mesi a Roma, si ritir\u00f2 con Ludovico IV a Viterbo, ove rimase diversi mesi, partecip\u00f2 poi all'assedio di Grosseto, e quindi giunse a Pisa, dove veniva sorvegliato dal vicario imperiale.\nIl 19 febbraio 1329 Niccol\u00f2 V presiedette una bizzarra cerimonia nel Duomo di Pisa, nella quale un fantoccio di paglia rappresentante Giovanni XXII e abbigliato con le vesti pontificie, venne formalmente condannato, degradato e consegnato al braccio secolare.\nNello stesso anno, Niccol\u00f2 V nomina Gherardo Orlandi, appartenente alla famiglia ghibellina degli Orlandi, pseudo arcivescovo di Pisa.\nLa scomunica.\nNiccol\u00f2 V venne scomunicato da Giovanni XXII nell'aprile 1329 e cerc\u00f2 rifugio presso il conte Bonifacio della Gherardesca di Donoratico, vicino a Piombino. Avendo ottenuto assicurazione di perdono, present\u00f2 una confessione dei suoi peccati, prima all'arcivescovo di Pisa, e quindi ad Avignone, il 25 agosto 1330, a Giovanni XXII, che lo assolse.\nRimase in onorevole prigionia nel palazzo papale di Avignone fino alla sua morte, avvenuta nell'ottobre del 1333."}
{"id": "703878", "revid": "648716", "url": "https://it.wikipedia.org/wiki?curid=703878", "title": "Louis Schweitzer", "text": "\u00c8 nato in Svizzera da una benestante famiglia protestante, che annovera fra i propri membri il premio Nobel per la Pace Albert Schweitzer. \u00c8 inoltre imparentato con lo scrittore Jean Paul Sartre.\n\u00c8 stato dichiarato colpevole nel 2002 di aver condotto la sorveglianza al telefono di Jean-Edern Hallier come parte di un'unit\u00e0 speciale dell'Eliseo e multata. La Corte di cassazione ha confermato la sua condanna nel 2008."}
{"id": "703879", "revid": "1776051", "url": "https://it.wikipedia.org/wiki?curid=703879", "title": "Rips the Covers Off", "text": "Rips the Covers Off \u00e8 il decimo album degli L.A. Guns, uscito il 27 aprile 2004 per l'Etichetta Shrapnel Records. Si tratta di album composto quasi interamente da cover, eccetto le ultime due."}
{"id": "703880", "revid": "124702244", "url": "https://it.wikipedia.org/wiki?curid=703880", "title": "Palazzo dei Papi", "text": "Il Palazzo dei Papi (in francese: \"Palais des Papes\") di Avignone, in Francia \u00e8 uno dei pi\u00f9 grandi e importanti edifici gotici medievali in Europa.\nDal 1840 \u00e8 monumento storico di Francia e dal 1995 patrimonio mondiale dell'umanit\u00e0.\nIl palazzo venne costruito tra il 1335 e il 1364 sul naturale affioramento roccioso all'estremit\u00e0 nord-orientale della citt\u00e0, dominante il fiume Rodano. Al momento del suo completamento, occupava una superficie di 2,6 acri (11.000\u00a0m\u00b2). L'edificio fu incredibilmente costoso, e consum\u00f2 gran parte delle entrate del papato durante la sua costruzione.\nStoria.\nNel XIII secolo, prima dell'arrivo dei papi ad Avignone, il Rocher des Doms, lo sperone di roccia sul quale \u00e8 costruito il palazzo, ospitava mulini a vento ed alcuni edifici abitativi, fra i quali quello del Podest\u00e0, il primo magistrato della citt\u00e0, e quello del vescovo. Vi era anche la chiesa di Notre-Dame-des-Doms, non ancora elevata al rango di cattedrale.\nAvignone divenne residenza dei papi nel 1309, mentre questi fuggivano dal caos violento di Roma.\nNel 1305, Bertrand de Got diventa papa all'et\u00e0 di quarant'anni. Eletto a Perugia il 24 luglio, viene consacrato a Lione il 15 novembre come Clemente V. L'ex vescovo di Bordeaux, non volendo trasferirsi in una Roma dilaniata dallo scontro fra Guelfi e Ghibellini, si spost\u00f2 diverse volte nel regno di Francia e nella Guienna inglese prima di arrivare ad Avignone il 9 marzo 1309. La scelta di Avignone era dettata dal fatto che fosse terra pontificia: possedimento del conte di Provenza, re di Napoli e vassallo dello Stato Pontificio. Clemente V era stato eletto grazie all'appoggio del re di Francia Filippo il Bello e dietro la raccomandazione del re, Avignone divenne la sede ufficiale di parte del Collegio cardinalizio. Il papa alloggiava in citt\u00e0 nel convento dei padri domenicani predicatori fuori dalle mura, ma preferiva le residenze di Carpentras, Malauc\u00e8ne e Monteux.\nClemente mor\u00ec il 20 aprile 1314 a Roquemaure fra atroci sofferenze, che la tradizione popolare attribuisce alla maledizione di Jacques de Molay, il gran maestro dei Templari alla cui caduta il papa aveva contribuito.\nAlla morte di Clemente V e dopo una difficile elezione a Lione il 7 agosto 1316, Jacques Du\u00e8ze a 72 anni era considerato un papa di transizione. Il nuovo papa espresse il desiderio di spostare il papato nella citt\u00e0 della quale era stato vescovo sin dal 18 marzo 1310, che era anche all'incrocio delle grandi vie di comunicazione del mondo occidentale grazie al suo fiume e al ponte che lo attraversava.\nUna volta incoronato papa col nome di Giovanni XXII il 5 settembre, Du\u00e8ze raggiunse Avignone con la sua corte per via fluviale. Prese residenza nel convento dei padri predicatori, prima di installarsi nel suo vecchio palazzo episcopale, che occupava il sito dell'attuale palazzo dei Papi. Da subito fece adattare l'edificio alla sua nuova carica: venne incaricato di questa bisogna l'arcivescovo Gasbert de Valle (o Gasbert de la Val), vicario generale. Armand de Via, suo nipote vescovo di Avignone, venne quindi espulso dall'episcopato e compr\u00f2 un terreno nelle vicinanze per far costruire la sua nuova residenza vescovile (oggi il Mus\u00e9e du Petit Palais); nel cambio, de Via ottenne la porpora cardinalizia.\nI primi lavori vennero affidati a Guillaume G\u00e9rault, detto \"di Cucuron\". Le stanze papali erano nell'ala ovest, cos\u00ec come lo \"studium\" e gli appartamenti dei suoi collaboratori pi\u00f9 prossimi. Il lato nord, sul lato sud di Notre-Dame-des-Doms, era costituito dalla chiesa di santo Stefano, poi trasformata nella cappella pontificia dedicata a Santa Maddalena. Ad est vennero installati gli alloggi dei \"cardinali nipoti\" ed i servizi della Curia romana. A sud venne costruito da Guillaume di Cucuron un edificio per le udienze; iniziato nel marzo 1321, venne terminato nel dicembre 1322.\nIl 4 dicembre 1334, Giovanni XXII mor\u00ec all'et\u00e0 di 90 anni. Gli succedette Jacques Fournier, il cardinale bianco, col nome di Benedetto XII e venne incoronato dal cardinale Napoleone Orsini l'8 gennaio 1335.\nIl Palazzo Vecchio.\nIl nuovo papa decise rapidamente di modificare ed ingrandire l'ex palazzo episcopale nel quale risiedeva. L'austero Benedetto fece radere al suolo il vecchio palazzo episcopale e lo fece rimpiazzare con un edificio molto pi\u00f9 grande, incentrato su un chiostro, pesantemente fortificato contro gli attaccanti. Seguendo i piani dell'architetto Pierre Obreri, fece elevare la parte settentrionale del palazzo che terminava sulla torre del Trouillas.\nNella primavera del 1335 giunse l'architetto Pierre Poisson di Mirepoix per realizzare il progetto di papa Benedetto XII. Il palazzo venne costruito in due fasi principali, con due distinti segmenti, noti come il \"Palais Vieux\" (Palazzo Vecchio) e il \"Palais Neuf\" (Palazzo Nuovo).\nIl 6 luglio 1335 arrivarono ad Avignone dei messi da Roma, ai quali Benedetto promise di tornare sulle rive del Tevere. Non precis\u00f2 una data per il ritorno, tanto pi\u00f9 che la rivolta a Bologna contro il cardinale Bertrando del Poggetto e le proteste dei cardinali lo distolsero dal progetto; nel luglio 1337 comunic\u00f2 la decisione di restare ad Avignone. Durante i lavori, il papa trascorreva le estati nel palazzo di Sorgues, dove il 5 settembre 1335 arriv\u00f2 il leone siciliano ordinato da Benedetto a guardia della residenza.\nIl palazzo fatto costruire sul vecchio palazzo episcopale era molto pi\u00f9 grande, incentrato su un chiostro e pesantemente fortificato contro gli attaccanti. Le sue quattro ali sono fiancheggiate da alte torri.\nQuesto edificio, poi conosciuto come Palazzo Vecchio, venne consacrato il 23 giugno 1336 dal cameriere Gasbert de Valle. All'interno della torre del Papa (o \"magna turris\", \"turris thesaurarie\" o anche \"torre degli angeli\") venne installata la Biblioteca Pontificia ed il tesoro papale. La Biblioteca, durante il pontificato di Benedetto XII, comprendeva quattro sezioni: teologia, diritto canonico, diritto civile e medicina.\nNel marzo 1337 si iniziarono i lavori per la costruzione degli appartamenti del pontefice e, a novembre, la costruzione della grande ala e dell'ala di mezzogiorno. I conti della Reverenda Camera Apostolica rivelavano nel mese di maggio dello stesso anno che il cantiere impiegava 800 operai.\nA luglio 1338 era terminata la torre delle Latrine e la piccola torre Benedetto XII; a settembre, gli appartamenti del papa erano pronti e vennero affrescati da Hugo, un pittore che \"seguiva la corte romana\", e da Jean Dalban. A dicembre iniziava la costruzione del chiostro, poi terminato nel mese di marzo 1339. Ad agosto 1339 si iniziavano ad edificare la torre della Campana (o \"de la Campane\") e l'ala dei familiari, mentre nell'ultimo semestre dell'anno venivano terminati i lavori della cucina e delle dipendenze.\nLa decorazione del chiostro veniva realizzata all'inizio del 1340 e a giugno l'ala dei familiari era anch'essa terminata; vi vennero ospitati imperatori, re, principi e duchi in visita. La torre della Campana, terminata a dicembre, era destinata ai mercanti a seguito della corte, con il piano inferiore adibito a deposito per le mercanzie. Nel mese di agosto 1341, si cominci\u00f2 ad edificare la torre del Trouillas (\"della pressa\").\nIl cardinale Stefaneschi, mecene illuminato, invit\u00f2 Simone Martini, considerato come il capofila della Scuola senese, che si trasfer\u00ec con sua moglie Giovanna e suo fratello Donato. Il cardinale ne approfitt\u00f2 per fargli realizzare gli affreschi del portico di Notre-Dame-des-Doms. Martini inizi\u00f2 i lavori nel 1336 per terminarli sette anni pi\u00f9 tardi.\nIl Palazzo Nuovo.\nSotto i papi Clemente VI, Innocenzo VI e Urbano V, l'edificio venne ampliato, a formare quello che oggi \u00e8 noto come Palazzo Nuovo. Jean de Louvres venne incaricato da Clemente VI di costruire una nuova torre e gli edifici adiacenti, compresa una Cappella Grande, lunga 52 metri, che servisse come luogo per gli atti di adorazione papale. Nell'estate 1342, l'architetto apr\u00ec un nuovo cantiere, erigendo la torre delle Cucine e la torre del Guardaroba, terminate nel maggio 1343. Ma fu il 4 marzo 1345 che iniziarono i lavori del Palazzo Nuovo (\"Opus Novum\"), la cui torre Trouillas venne completata nel marzo 1346. Alla fine dei lavori, il 21 ottobre 1351, la superficie totale del palazzo dei Papi era di \u00a0m\u00b2. La nuova facciata, che d\u00e0 al palazzo il suo aspetto definitivo, porta lo stemma dei Roger, fatto inserire da Clemente. Il papa fece anche sontuosamente decorare l'interno dell'edificio con gli affreschi di Matteo Giovannetti, pittore giottesco di Viterbo, e realizzare arazzi, dipinti, sculture e soffitti in legno. Giovannetti, che era stato allievo del grande Simone Martini ormai anziano, diresse squadre di pittori venuti da tutta Europa per realizzare l'opera.\nInizi\u00f2 a decorare la cappella dedicata a San Marziale il 13 ottobre 1344, terminandola il 1\u00ba settembre 1345. Pass\u00f2 poi, dal 9 gennaio al 24 settembre 1345, all'oratorio di San Michele e nel novembre dello stesso anno si dedic\u00f2 agli affreschi del Grande Tinello, poi distrutti da un incendio nell'aprile 1346. Nel 1347, lavor\u00f2 nella sala del Concistoro e poi nella cappella San Giovanni.\nLe 9 giugno 1348, Clemente VI compr\u00f2 la citt\u00e0 di Avignone alla regina Giovanna per la somma di fiorini; la citt\u00e0 divenne allora indipendente dalla Provenza e propriet\u00e0 pontificia a tutti gli effetti, come il Contado Venassino.\nAlla morte di Clemente VI nel 1352, le finanze papali erano disastrate. Questo fu uno dei principali motivi per il quale i successori di Clemente non intrapresero che lavori minori nel palazzo..\nMatteo Giovannetti riprese i lavori nel 1352. Un documento del 12 novembre di quell'anno menziona gli \"affreschi dei Profeti\" della Grande Sala dell'Udienza, le uniche pitture fatte realizzare sotto il pontificato di Innocenzo VI. Un anno dopo, altre due torri vennero costruite: la torre san Lorenzo e la tour de Gache.\nPoco dopo, nel 1354, un incendio divamp\u00f2 nella torre Trouillas, ma i lavori continuarono nella torre san Lorenzo, la cui costruzione termin\u00f2 solo nel 1356. Innocenzo era afflitto dalla gotta, per cui fece edificare nel 1357 un piccolo ponte coperto per rendersi meglio dal Piccolo Tinello alla sacristia nord. Questo ponte venne poi distrutto nel 1811.\nInnocenzo mor\u00ec il 12 settembre 1362 e venne sepolto nella chiesa certosina di Villeneuve-l\u00e8s-Avignon; il suo successore fu papa Urbano V.\n\u00c8 proprio nella cappella del Palazzo Vecchio che Guillaume de Grimoard venne incoronato papa da \u00c9tienne-Audouin Aubert, cardinale di Ostia e nipote del defunto pontefice. Al suo arrivo al palazzo, Urbano V pare abbia dichiarato di non disporre di un giardino per coltivare un orto a palazzo. Di conseguenza, durante il suo pontificato vennero intrapresi costosi lavori di estensione dei giardini. Di fatto, il giardino che affianca il lato orientale del palazzo, porta sempre il nome di \"Orto Urbano V\".\nOltre ai giardini, Urbano V complet\u00f2 anche il cortile principale (noto come \"Court d'Honneur\") con ulteriori edifici a racchiuderlo. Fece edificare dall'architetto Bertrand Nogayrol, la \"Roma\", una lunga galleria ad un piano, perpendicolare alla torre degli Angeli. Fu finita di costruire nel 1363, data che segna anche la fine dei lavori nel Palazzo Nuovo. La \"Roma\" venne decorata da Giovannetti con pitture sulla vita di san Benedetto; i lavori dell'artista si svolsero dal 31 dicembre 1365 ad aprile 1367. Quest'opera \u00e8 stata poi distrutta dal genio militare nel 1837.\nCon Gregorio XI, i papi lasciarono Avignone nel 1377, per tornare a Roma, ma ci\u00f2 port\u00f2 ad un nuovo scisma durante il quale gli antipapi Clemente VII e Benedetto XIII fecero di Avignone la loro sede (fino al 1408).\nL'anno dopo l'arrivo a Roma, Gregorio XI decedette ed il nuovo conclave elesse Urbano VI, ma i cardinali rapidamente lo destituirono per via delle pressioni dell'aristocrazia romana durante l'elezione e i difficili rapporti col neo-pontefice, eleggendo al suo posto Clemente VII. Clemente torn\u00f2 ad Avignone, nel Palazzo dei Papi, mentre Urbano rifiut\u00f2 di rinunciare al trono di San Pietro e rimase a Roma: era nato il Grande Scisma d'Occidente.\nIl Palazzo sotto assedio.\nIl successore di Clemente VII fu Benedetto XIII, eletto il 28 settembre 1394 anche a causa della sua promessa di dimettersi, se necessario, per mettere fine al Grande Scisma. Una volta eletto, Benedetto rinneg\u00f2 la promessa fatta, perdendo parte del sostegno francese del quale godeva nel luglio 1398. Il pontefice si rinchiuse nel palazzo, per resistere all'assedio di Geoffroy le Meingre, detto \"maresciallo di Boucicaut\", nel mese di settembre. Vennero sparate cannonate sul Palazzo, dove il pontefice resistette per tutto l'inverno, malgrado le morti per le ferite o per malattia fra il suo seguito.\nLa cucina del Gran Tinello fu, durante l'assedio del 1398, testimone di un'instrusione degli uomini di Boucicaut e di Raimondo di Turenna, nipote di Gregorio XI: una volta penetrati nella cinta muraria risalendo la Duran\u00e7ole e gli scarichi delle cucine, i soldati percorsero una scala che li port\u00f2 nella cucina alta, ma vennero respinti da un gruppo di fedeli a Benedetto XIII, che gettarono loro delle pietre che si erano staccate dalla canna fumaria e delle fascine infiammate.\nDopo mesi di intensi combattimenti, nell'aprile 1399, tutte le entrate del Palazzo vennero messe sotto guardia, onde impedire a chiunque di uscire. Nel dicembre 1403, per facilitare la difesa del Palazzo, tutte le case situate fra il grande ed il piccolo palazzo vennero rase al suolo, creando l'ampia spianata davanti al Palazzo, mentre grandi mura vennero edificate sul Rocher des Doms, di fianco alla cattedrale. Malgrado l'assedio, il papa riusc\u00ec a fuggire il 12 marzo 1403, dopo 4 anni di assedio che videro anche la citt\u00e0 bombardata.\nBenedetto non mise pi\u00f9 piede ad Avignone, ma i suoi nipoti Antonio de Luna, con la carica di rettore del Contado Venassino, e Rodrigo de Luna si installarono nel Palazzo con la loro guardia catalana. Marted\u00ec 27 gennaio 1405, all'ora dei vesperi, croll\u00f2 il campanile piramidale di Notre-Dame des Doms, trascinando con s\u00e9 l'antico battistero dedicato a san Giovanni. I catalani vennero accusati della distruzione, ma loro ne approfittarono per creare una piattaforma sulle rovine per installarvi l'artiglieria.\nConfrontato alla deposizione di suo zio da parte del concilio di Pisa, nel 1409, Rodrigo de Luna (che era succeduto in quanto rettore al fratello) decise di raggruppare le sue forze all'interno del Palazzo, continuando a fortificare il Rocher des Doms contro eventuali nemici. Il secondo assedio al Palazzo dei Papi, chiamato dalle cronache coeve \"guerra dei catalani\", dur\u00f2 17 mesi. Infine, il 2 novembre 1411, i catalani di Rodrigo de Luna, affamati e senza la possibilit\u00e0 di ricevere aiuti dall'esterno, si arresero al cameriere Fran\u00e7ois de Conzi\u00e9.\nIl Palazzo dopo i papi.\nSotto il comando di Fran\u00e7ois de Conzi\u00e9, nominato per l'occasione da Giovanni XXII governatore d'Avignone nel 1411, il Palazzo venne ristrutturanto, anche in vista del trasferimento in citt\u00e0 dell'antipapa.\nI lavori accusarono una battuta d'arresto dopo il 7 maggio 1413, quando un incendio distrusse la volta celeste ed altri affreschi che decoravano il Gran Tinello, refettorio del Palazzo.\nGrazie a diverse tassazioni autorizzate da Giovanni XXIII, fra cui l'imposta sulla crociata contro Ladislao I di Napoli, il tetto venne rimesso a nuovo da Guillaume Fournier e Guillaume Andr\u00e9, artigiani tegolieri di Ch\u00e2teauneuf-Calcernier, che fornirono tegole per il giorno di San Michele, pagate fiorini ogni mille.\nFran\u00e7ois de Conzi\u00e9 ne approfitt\u00f2 anche per far restaurare gli edifici danneggiati durante la \"guerra dei catalani\", fra i quali il ponte d'Avignone, la cattedrale e le mura.\nIl governatore de Conzi\u00e9 ricevette nel dicembre 1415 l'imperatore del Sacro Romano Impero Sigismondo I, che ripart\u00ec dopo aver trascorso le feste di Natale nella citt\u00e0 dei papi il 13 febbraio 1416, portando con s\u00e9 una riproduzione del palazzo dei Papi che aveva richiesto al governatore. Questa scultura era stata realizzata dall'architetto Jean Laurent e dal pittore maestro Bertrand, pagati la somma di 50 fiorini.\nNel 1418, l\u2019elezione di Martino V al concilio di Costanza mise un termine al Grande Scisma d'Occidente; il nuovo pontefice nomin\u00f2 Pierre d'Ailly legato papale ad Avignone, che mor\u00ec due anni dopo e non venne sostituito, per cui Fran\u00e7ois de Conzi\u00e9 govern\u00f2 solo fino a quando pass\u00f2 a migliore vita, il 31 dicembre 1431.\nIn seguito, Avignone venne governata dai legati pontifici, una carica importante per i poteri ad essa legati. Dopo uno scontro fra il papa Eugenio IV ed il concilio di Basilea proprio per la nomina del legato, venne nominato Pietro di Foix, che dovette arrivare alla testa di un distaccamento militare per sedare la rivolta degli avignonesi ed installarsi nel Palazzo dei Papi. I suoi poteri vennero incrementati quando una bolla papale gli assegn\u00f2, il 24 novembre 1433, giurisdizione su tutti i paesi di lingua d'oc. Il cardinale di Foix si dimostr\u00f2 un buon amministratore, circondato da una ricca corte. Alla sua morte, Luigi XI re di Francia, fece nominare da Sisto IV Carlo di Borbone arcivescovo di Lione, sperando di farne legato ad Avignone. Il 21 febbraio 1476, Carlo II venne per\u00f2 revocato nel suo ruolo ed il papa nomin\u00f2 invece legato suo nipote, Giuliano Della Rovere, per il quale aveva elevato Avignone al rango di arcivescovato.\nIl futuro Giulio II cre\u00f2 nel 1476 il \"Coll\u00e8ge du Roure\" e rivedette nel 1481 gli statuti comunali. Il cardinale si era a opposto al papa Alessandro VI nel 1494, ma ricevette Cesare Borgia, il figlio del papa, con grande magnificenza nel Palazzo di Avignone un anno dopo. Nel 1516, anni dopo essere stato eletto papa nel novembre 1503, ordin\u00f2 un restauro del Palazzo, il primo dalla partenza di papi ed antipapi.\nI successivi lavori nel Palazzo dei Papi furono eseguiti dal legato Fran\u00e7ois-Guilhem de Clermont-Lod\u00e8ve (1503-1541), su richiesta del papa Leone X. Vennero restaurate le cappelle di benedetto XI e Clemente VI nel 1516 e vennero edificati, due anni dopo, la sala della Miranda. Ospit\u00f2 inoltre numerose volte il re Francesco I nel Palazzo e l\u00ec discussero delle modalit\u00e0 del matrimonio fra Caterina de' Medici ed il futuro Enrico II. Fu dopo le sue prime visite che Francesco I fece pubblicare le lettere patenti che facevano degli avignonesi sudditi del re di Francia.\nAnche se il Palazzo rimase sotto controllo papale dal 1433 (assieme alla citt\u00e0 e al Contado Venassino) e per oltre 350 anni a seguire, si deterior\u00f2 gradualmente, nonostante un restauro nel 1516. Quando nel 1789 scoppi\u00f2 la rivoluzione francese, era gi\u00e0 in cattivo stato quando venne preso e saccheggiato dalle forze rivoluzionarie. Nel 1791 divenne teatro di un massacro di contro-rivoluzionari, i cui corpi vennero gettati nella Torre delle Latrine (\"Tour des Latrines\") del Palazzo Vecchio.\nIl Palazzo venne in seguito preso in carico dallo Stato napoleonico, per essere utilizzato come caserma militare e prigione. Anche se fu ulteriormente danneggiato dall'occupazione militare, in particolare durante l'anticlericale Terza Repubblica, quando la restante falegnameria interna venne spazzata via per poter usare la struttura come stalla\u00a0\u2013 gli affreschi vennero coperti e in gran parte distrutti\u00a0\u2013 ci\u00f2 ironicamente assicur\u00f2 il nocciolo della sopravvivenza fisica dell'edificio. Venne lasciato libero solo nel 1906, quando divenne un museo nazionale. Da allora \u00e8 praticamente sotto costante restauro.\nLa maggior parte del Palazzo \u00e8 oggi aperta al pubblico; ospita anche un grande centro congressi e gli archivi del dipartimento della Vaucluse.\nDescrizione.\nIl palazzo dei Papi costituisce il pi\u00f9 esteso complesso di architettura gotica al mondo con i suoi 15000\u00a0m\u00b2 di superficie. A parte le dimensioni, numerosi sono gli elementi architettonici degni di nota.\nFacciata ovest.\nIl famoso architetto francese Eug\u00e8ne Viollet-le-Duc dedica numerosi passaggi al palazzo dei Papi nel suo \"Dictionnaire raisonn\u00e9 de l'architecture fran\u00e7aise du XI au XVI si\u00e8cle\". La porta principale \u00e8 descritta nel tomo 9 come \"affiancata da due autentiche torrette la cui posizione merita attenzione. La facciata si compone di una serie di archi perforati da piombatoie all'altezza di 15\u00a0m, con un cammino di ronda merlato, dietro al quale il muro si eleva fino alla soffitta con una seconda merlatura. Le due torrette della porta riposano su due pile degli archi che formano delle piombatoie e che sfruttano la proiezione del cammino di ronda per elevarsi fino alla merlatura superiore. Le torrette quindi affiancano i due cammini di ronda inferiori ed aggiungono un'ulteriore difesa alla porta. Le piramidi che sovrstano le torrette sono di pietra e decorate con ganci.\"\nLa parte superiore delle torrette \u00e8 stata tagliata durante il XX secolo e ridotta la merlatura del cammino di ronda inferiore. La biblioteca di Avignone ospita disegni e quadri che riproducono l'antico aspetto della facciata ovest.\nLe torri.\nIl Palazzo dei Papi conta dodici torri:\nSale principali.\nLa sala delle Guardie.\nLa cosiddetta \"sala delle Guardie\" \u00e8 situata nell'\"ala dei Gran Dignitari\". La stanza misura e si compone di due campate diseguali a volta a crociera. Al di sopra di questa sala, si trova la \"camera del Tesoriere\", dal soffitto molto alto, possiede diverse porte.\nCubicolario.\nLa stanza detta del Cubicolario \u00e8 una delle pi\u00f9 belle stanze del Palazzo. Corrisponde agli appartamenti del cubicolario del papa, Bernard de Saint-\u00c9tienne. \u00c8 situata dietro le due torrette della facciata principale, dove affaccia con una finestra al di sopra della \"porte des Champeaux\", l'entrata principale del palazzo. Il Cubicolario misura metri per .\nL'ala del Conclave.\nL'ala del Conclave include la \"sala del Conclave\" che un tempo costituiva l'appartamento degli ospiti del Palazzo. Vi soggiornarono l'imperatore Carlo IV, il re Giovanni il Buono, Pietro IV di Aragona, Luigi II di Borbone, i duchi di Orl\u00e9ans, di Berry, di Borgogna.\nBibliografia.\n "}
{"id": "703882", "revid": "1573940", "url": "https://it.wikipedia.org/wiki?curid=703882", "title": "Edchera", "text": "Edchera (traslitterata anche come Dchira o Dcheira) \u00e8 un centro abitato del Sahara Occidentale vicino e a nord dello Uadi di Seguia el Hamra.\nGeografia fisica.\n\u00c8 situata pochi chilometri a nord est dello Uadi di Seguia el Hamra della cui regione fa parte. La citt\u00e0 \u00e8 all'interno del primo muro marocchino.\nLa sua altitudine \u00e8 di 96 m s.l.m.\nStoria.\nDurante la \"guerra dimenticata\" in cui la Spagna perse il territorio di Ifni, vi fu una imboscata dei Saharawi e dei marocchini. La Legione spagnola, il 13 gennaio 1958, ebbe nello scontro 37 morti e 49 feriti. Senza copertura aerea efficiente, furono affiancati nei giorni successivi dall'appoggio aereo francese e dal supporto di 5.000 soldati della Legione straniera francese. L'imboscata avvenne il giorno successivo all'attacco di El Ayun. Dal mese successivo part\u00ec la riconquista spagnola del nord della colonia riportando i confini al punto di partenza.\nI campi per rifugiati a Tindouf.\nUna daira della wilaya di El Ayun porta il nome di Edchera nei campi per rifugiati di Tindouf"}
{"id": "703883", "revid": "279444", "url": "https://it.wikipedia.org/wiki?curid=703883", "title": "Sphenisciformes", "text": ""}
{"id": "703886", "revid": "2231889", "url": "https://it.wikipedia.org/wiki?curid=703886", "title": "Arachide (seme)", "text": "I semi di arachide (dal greco: \"\u03b1\u03c1\u03b1\u03c7\u03af\u03b4\u03b1\"), detti anche spagnolette, bagigi, noccioline, cacaoetti (dal nahuatl \"tl\u0101lcacahuatl\", che significa 'cacao di terra', divenuto in spagnolo o \"cacahuate,\" nei paesi delle Americhe dove viene usata questa parola escluso il Brasile dove \u00e8 chiamato \"amendoin\", o \"cacahuete,\" in Spagna), giapponesi o cecini, vengono usati per ricavare l'olio di arachidi, oppure si consumano in pasta (burro di arachidi) o interi, dopo essere stati tostati.\nContenuto.\nI principali costituenti di un seme di arachide sono carboidrati semplici (zuccheri) e complessi (amido), protidi (per un totale del 30%) e olio (40-50%).\nAlimentazione.\nI prodotti.\nI semi di arachide vengono solitamente consumati dopo tostatura. Le applicazioni pi\u00f9 frequenti sono l'accompagnamento di aperitivi, dove si consumano tostati e salati, tostati e zuccherati oppure caramellati. Vengono inoltre ridotti in pasta per ricavare il burro di arachidi, creme spalmabili dolci o salate, gelati, croccanti al caramello e aggiunti, in pasta o in farina, a svariati prodotti da forno quali biscotti, torte o merendine.\nDai semi di arachide, inoltre, si ricava l'olio di arachide, che trova un ampio uso in cucina grazie ad un punto di fumo alto. Dai semi si isola anche l'arachina.\nAlimentazione animale.\nLa farina ottenuta viene impiegata nell'alimentazione animale, soprattutto per:\nConsumo.\nVengono venduti all'interno del baccello e consumati direttamente come semi oleosi (alla pari di noci e nocciole) oppure sgusciati e trattati (salatura, ecc.) e consumati come snack o con aperitivi.\nLa quantit\u00e0 annua stimata di arachidi consumate \u00e8 di 3,5\u00a0kg a persona negli USA, molto meno quella degli europei (nel Regno Unito, massimo consumatore europeo, \u00e8 di 1,77\u00a0kg).\nMedicina.\nBenefici per la salute.\nI semi di arachide hanno un alto contenuto di proteine. Sono inoltre una buona fonte di niacina e quindi contribuiscono alla buona salute del cervello e alla circolazione sanguigna.\nAntiossidanti.\nRecenti ricerche sulle arachidi hanno riscontrato la presenza di antiossidanti e altri composti chimici che possono dare benefici alla salute. Il contenuto di antiossidanti delle arachidi tostate \u00e8 paragonabile a quello di more e fragole, e di molto superiore a quello di mele, carote e barbabietole. Queste ricerche condotte da un gruppo di scienziati dell'Universit\u00e0 della Florida e pubblicate sulla rivista Food Chemistry, mostrano che le arachidi contengono alte concentrazioni di polifenoli, principalmente un composto chiamato acido p-coumarico, e che la tostatura ne aumenta la concentrazione.\nCoenzima Q10.\nLe arachidi sono una fonte di coenzima Q10 insieme al pesce azzurro, la carne di bovino, la soia e gli spinaci.\nAllergie.\nCon l'aumento dell'utilizzo delle arachidi nell'industria alimentare (soprattutto dolciaria) in Europa, sono in aumento anche i casi di allergia o intolleranza a questo seme, presente, direttamente o come derivato in una quantit\u00e0 di cibi confezionati. \u00c8 contenuta anche in prodotti per l'infanzia, come componente di latte adattato o come eccipiente polivitaminico.\nGli allergeni principali sono rappresentati da tre proteine (Ara h1, Ara h2, Ara h3): questi allergeni restano stabili al calore, per cui rimangono attivi anche dopo la tostatura e la cottura.\nL'allergia alimentare alle arachidi si manifesta precocemente (nel 92% dei casi tra 1 e 7 anni) con un'incidenza dell'11,8% (terza causa dopo latte e uova); l'allergia permane per tutta la vita (cosa che tendenzialmente non avviene per uova e latte), anche se alcuni studi sperimentali hanno dimostrato il contrario in alcuni casi.\nLa reazione pu\u00f2 avvenire per contatto, inalazione e, soprattutto, per ingestione; i sintomi della reazione allergica sono asma, angioedema e shock anafilattico acuto.\nLe conseguenze pongono l'allergia alle arachidi tra quelle emergenti e potenzialmente pericolose, tanto che molte compagnie aeree americane non offrono pi\u00f9 arachidi ai passeggeri. Numerose industrie, quindi, hanno cura di evidenziare la presenza di arachidi come ingrediente e come possibile presenza in tracce. Quest'ultimo caso si verifica di solito quando lo stesso stabilimento produttivo usa arachidi per altri prodotti che abbiano condiviso la stessa linea produttiva.\nL'unica terapia disponibile \u00e8 la dieta di esclusione."}
{"id": "703889", "revid": "120755081", "url": "https://it.wikipedia.org/wiki?curid=703889", "title": "Mario Napolitano", "text": "Carriera scacchistica.\nEsord\u00ec a 18 anni nel gioco a tavolino al Torneo di Venezia del 1928, dove ottenne il quinto posto. Consegu\u00ec il titolo di Maestro della FSI nel 1935. Sfior\u00f2 pi\u00f9 volte il titolo di campione italiano a tavolino, giungendo secondo a Firenze nel 1943, Reggio Emilia 1957, San Benedetto del Tronto 1961 e Rovigo 1966; fu terzo in altre 6 occasioni. In tutto, prese parte a venti finali del Campionato dal 1935 al 1972. Vinse il torneo minore di Milano nel 1934, il torneo Magistrale di Milano del 1938, i tornei di Levanto e di Gardone nel 1957; fu sconfitto in finale da Vincenzo Nestler nella Coppa Italia 1954-55. Partecip\u00f2 in rappresentanza dell'Italia all'Europameisterschaft di Monaco 1942, nel quale gioc\u00f2 contro il Campione del Mondo Alexandre Alekhine.\nCon la squadra italiana prese parte alle Olimpiadi di Varsavia 1935, Monaco 1936 e Stoccolma 1937. Gioc\u00f2 nei match contro la Svizzera a Losanna nel 1938 e a Baveno nel 1958, la Jugoslavia nel 1951 a Venezia e nel 1955 a Lubiana, l'Austria nel 1952 a Vienna, la Spagna nel 1954 a Sirmione, l'Ungheria nel 1960 a Reggio Emilia. Nel 1955 e nel 1957 prese parte alla doppia sfida tra la Baviera e una rappresentativa del Nord Italia, con incontri rispettivamente a Wolfratshausen e Venezia. Gioc\u00f2 anche nella Clare Benedict Cup del 1964 a Lenzerheide e al Torneo Sei Nazioni di Montecarlo 1966.\nNel gioco per corrispondenza vinse il primo (1941) e il secondo (1947) Campionato Italiano. Grande Maestro Internazionale per corrispondenza (1953), ottenne il 2\u00ba posto (ex aequo con lo svedese Harald Malmgren) nel primo Campionato del mondo di scacchi per corrispondenza organizzato dall'ICCF (1950-1953), che \u00e8 rimasto per 60 anni il miglior risultato di un italiano in ambito maschile. Nel secondo Campionato Mondiale per corrispondenza si classific\u00f2 5\u00ba e nel terzo Campionato Mondiale ottenne il 4\u00ba posto. Innumerevoli le sue partecipazioni ad incontri internazionali a squadre nelle file della nazionale ASIGC.\nAutore di vari articoli teorici, ."}
{"id": "703893", "revid": "75121", "url": "https://it.wikipedia.org/wiki?curid=703893", "title": "Mario Bros", "text": ""}
{"id": "703895", "revid": "123389678", "url": "https://it.wikipedia.org/wiki?curid=703895", "title": "Giunto viscoso", "text": "Il giunto viscoso (detto anche visco-drive o giunto Ferguson dal nome dell'inventore) \u00e8 un organo meccanico che serve a collegare due alberi non in maniera rigida, permettendo piccole differenze di velocit\u00e0 di rotazione.\nDescrizione tecnica.\nDue serie di dischi calettati alle estremit\u00e0 dei due alberi sono poste a distanza ravvicinata in una scatola che contiene un particolare liquido siliconico che ha la caratteristica di aumentare notevolmente la sua viscosit\u00e0 con la temperatura.\nQuando le velocit\u00e0 dei due alberi sono diverse il liquido si scalda (secondo un meccanismo analogo a quello del \"mulinello di Joule\") e, aumentando l'attrito con i dischi, limita lo slittamento relativo dei due fino ad impedirlo (con tempi di intervento dell'ordine del secondo).\nQuando la tendenza ad avere velocit\u00e0 diverse diminuisce il liquido si raffredda e torna a permettere piccole differenze di velocit\u00e0 di rotazione.\nIl giunto viscoso viene utilizzato principalmente come sistema di bloccaggio automatico del differenziale centrale (o, meno frequentemente, posteriore) degli autoveicoli a trazione integrale, principalmente dalle auto sportive e dai SUV dalle caratteristiche pi\u00f9 stradali che fuoristradali.\nIn alcuni casi pu\u00f2 direttamente sostituire il differenziale centrale.\nNell'uso stradale l'intervento progressivo del bloccaggio dovuto al tempo necessario al liquido per riscaldarsi \u00e8 da considerarsi un vantaggio sia per non cogliere impreparato il conducente sia per questioni di comfort. Nelle competizioni invece si preferisce ricorrere ad altre soluzioni che riducano il tempo di bloccaggio.\nLe vetture dotate di trazione integrale con giunto viscoso devono avere un sistema che lo disabilita in caso di frenata, dove l'indipendenza di rotazione delle ruote \u00e8 essenziale per un corretto funzionamento dell'impianto frenante sia esso con o senza ABS. A tal fine vengono oggi impiegate delle frizioni tipo Haldex.\nIl giunto viscoso \u00e8 stato impiegato ad esempio nei seguenti modelli:\nInformazioni aggiuntive.\n\"Visco\" \u00e8 un marchio registrato della Behr GmbH, Stuttgart. DPMA Registernummer 1130963; \" Nizza-Klasse 12, 7: Fl\u00fcssigkeitsreibungskupplungen f\u00fcr Maschinen und Landfahrzeuge\""}
{"id": "703915", "revid": "62221", "url": "https://it.wikipedia.org/wiki?curid=703915", "title": "Frantoio", "text": ""}
{"id": "703924", "revid": "767487", "url": "https://it.wikipedia.org/wiki?curid=703924", "title": "Stati di allucinazione", "text": "Stati di allucinazione (\"Altered States\") \u00e8 un film del 1980 diretto da Ken Russell e interpretato da William Hurt.\nScritto dal commediografo Paddy Chayefsky, il film \u00e8 liberamente ispirato alla vita del ricercatore e psichiatra statunitense John Lilly, anche se la trama sconfina nella fantascienza. Chayefsky disconobbe per\u00f2 il film, ebbe continue liti con il regista e rifiut\u00f2 di firmare la sceneggiatura. Questa appare nei titoli attribuita a Sydney Aron, il vero nome proprio dello scrittore. La pellicola, candidata per gli Oscar alla migliore colonna sonora di John Corigliano e per il suono, segna il debutto al cinema dell'attore William Hurt; nel film appare anche una giovanissima Drew Barrymore (nel ruolo secondario della figlia del protagonista), all'et\u00e0 di 5 anni.\nTrama.\nIl professore di medicina e ricercatore Eddie Jessup conduce su se stesso degli esperimenti restando in sospensione dentro una vasca di deprivazione sensoriale, ossia in un ambiente isolato per ottenere la massima assenza di percezioni esterne. Eliminando ogni elemento di distrazione, egli ritiene di poter condurre un'analisi introspettiva della propria coscienza, un vero viaggio esplorativo nel proprio passato. Il ricercatore viene a sapere che nel Centroamerica gli sciamani utilizzano una droga allucinogena, la quale conferirebbe agli assuntori la capacit\u00e0 di perlustrare una sorta di memoria collettiva ancestrale. Entusiasta delle esperienze drogastiche, Eddie unisce l'uso di tale sostanza stupefacente a quello della vasca d'isolamento per espandere il suo viaggio oltre la propria origine, via via attraverso la filogenesi degli ominidi (trovandosi persino trasformato in un australopiteco) fino alle forme di vita elementari, col rischio di vedere il proprio corpo regredire alla materia primordiale dell'epoca della formazione del \"Big bang\".\nProduzione.\nLa regia del film era stata inizialmente affidata ad Arthur Penn.\nInfluenza culturale.\nIl film ha reso popolare al grande pubblico la tecnica della vasca di deprivazione sensoriale, che \u00e8 stata ripresa in numerose opere televisive e non, in senso fantascientifico o solo umoristico, con frequenti riferimenti al film."}
{"id": "703930", "revid": "767487", "url": "https://it.wikipedia.org/wiki?curid=703930", "title": "Alfred Kelbassa", "text": "Carriera.\nClub.\nFece parte del famoso attacco dei \"Tre Alfredo\" insieme ad Alfred Prei\u00dfler e ad Alfred Niepieklo nel degli anni '50.\nCol Borussia Dortmund fu campione nazionale nel 1956 e nel 1957 e collezion\u00f2 192 presenze e 114 gol.\nNazionale.\nCon la Nazionale vestiva la maglia numero 15 (in tempi in cui i giocatori in campo avevano maglie dall'1 all'11).\nConta 6 presenze e 2 gol e ha preso parte ai Mondiali 1958 in Svezia."}
{"id": "703934", "revid": "1745361", "url": "https://it.wikipedia.org/wiki?curid=703934", "title": "Giocasta", "text": "Nella mitologia greca, Giocasta (in greco antico: \u0399\u03bf\u03ba\u03ac\u03c3\u03c4\u03b7) era la figlia di Meneceo e la madre di Edipo. Omero si riferisce a lei con il nome di Epicasta. La sua storia, cos\u00ec come quella di Edipo, viene raccontata nella tragedia \"Edipo re\" di Sofocle e ha dato vita a un complesso psicanalitico, noto appunto come complesso di Giocasta.\nGiocasta, figlia di Meneceo, sorella di Creonte, spos\u00f2 Laio, re di Tebe. L'Oracolo di Delfi predisse che il figlio di Laio avrebbe ucciso suo padre e sposato sua madre. Per impedire che la profezia si avverasse, Laio fece abbandonare il proprio figlio su una montagna, con i piedi legati, e annunci\u00f2 la sua morte. Il bambino fu salvato da un pastore e fu condotto alla corte del re di Corinto, dove gli fu dato il nome di Edipo: giunto alla maggiore et\u00e0, Edipo si rec\u00f2 presso l'oracolo di Delfi, che fece anche a lui una profezia, predicendo che avrebbe ucciso suo padre e sposato sua madre. Per non sottostare al destino preannunciato Edipo lasci\u00f2 quelli che credeva i propri genitori e si incammin\u00f2 verso Tebe.\nEdipo proprio sotto il tempio di Delfi uccise in una lite Laio, che non sapeva essere suo padre, e l'auriga Polifonte ed entr\u00f2 a Tebe in trionfo dopo aver sconfitto la Sfinge. Giocasta, riconoscente nei confronti dello sconosciuto eroe, lo spos\u00f2; in tal modo i due portarono inconsapevolmente a compimento la profezia ed ebbero quattro figli. Edipo dopo dieci anni, scopr\u00ec il proprio passato. Giocasta, compresa la verit\u00e0 prima di lui, si impicc\u00f2. Nelle \"Fenicie\" euripidee, ispirate alla versione del mito raccontata da Stesicoro, Giocasta sopravvive alla rivelazione dell'incesto e cerca di portare la pace tra Eteocle e Polinice in lotta per la supremazia su Tebe: quando i suoi figli si uccidono a vicenda, la regina non regge al dolore e si pugnala sui loro cadaveri."}
{"id": "703935", "revid": "1745361", "url": "https://it.wikipedia.org/wiki?curid=703935", "title": "Ascalafo (figlio di Ares)", "text": "Ascalafo () \u00e8 un personaggio della mitologia greca ed un Argonauta.\nGenealogia.\nFiglio di Ares e di Astioche (figlia di Attore), menzionato nell'Iliade e fratello gemello di Ialmeno.\nMitologia.\nFu tra i pretendenti di Elena e partecip\u00f2 alla guerra di Troia, ponendosi a capo dell'esercito dei Mini, tra cui militavano anche Aspledonte e Orcomeno.\nQuando fu ucciso accidentalmente da Deifobo, suo padre Ares fu avvertito da Atena e minacci\u00f2 di scendere sul campo di battaglia per vendicarlo.\nPareri secondari.\nSecondo altre fonti Ascalafo partecip\u00f2 alla spedizione degli Argonauti, gli avventurieri reclutati da Giasone per il recupero del vello d'oro e durante tali avventure, a quanto pare, non si distinse particolarmente."}
{"id": "703937", "revid": "2519", "url": "https://it.wikipedia.org/wiki?curid=703937", "title": "Austevoll", "text": "Austevoll \u00e8 un comune norvegese della contea di Vestland."}
{"id": "703938", "revid": "768068", "url": "https://it.wikipedia.org/wiki?curid=703938", "title": "Egina (mitologia)", "text": "Eg\u00ecna () \u00e8 un personaggio della mitologia greca. \u00c8 una ninfa naiade eponima dell'isola di Egina.\nGenealogia.\nFiglia di Asopo e Metope fu madre di Eaco avuto da Zeus, Damocrateia avuta da Zeus e di Menezio avuto da Attore.\nMitologia.\nNacque e crebbe a Filo e per la sua bellezza Zeus si trasform\u00f2 in un'aquila per rapirla. Fu cercata dal padre Asopo che si spinse fino a Corinto, dove seppe da Sisifo chi fosse il rapitore. \nZeus respinse Asopo lanciando i suoi fulmini e port\u00f2 Egina sull'isola chiamata Enone (oppure Enopia), che in seguito prese il nome di Egina. \nEra (la moglie di Zeus) per gelosia devast\u00f2 l'isola inviando una piaga che uccise gli abitanti dell'isola e Zeus, di conseguenza, ripopol\u00f2 l'isola trasformando le formiche in uomini ed \u00e8 per questo che i suoi abitanti furono chiamati Mirmidoni (da \u03bc\u03cd\u03c1\u03bc\u03b7\u03be \"m\u1ef3rm\u0113x\", \"formica\").\nIgino scrive che fu portata sull'isola di Delo e che fu l\u00ec che rimase incinta di Eaco. Inoltre aggiunge che Era mand\u00f2 un serpente che avvelen\u00f2 l'acqua in modo da uccidere chiunque la bevesse. Igino scrive anche che fu Eaco a chiedere a Zeus nuovi uomini per la difesa e che per questo che le formiche furono trasformate in uomini. \nIgino conclude dicendo che quell'isola ha il nome di Egina."}
{"id": "703939", "revid": "287204", "url": "https://it.wikipedia.org/wiki?curid=703939", "title": "Askoy", "text": ""}
{"id": "703940", "revid": "111764505", "url": "https://it.wikipedia.org/wiki?curid=703940", "title": "Patriarcato di Pec", "text": ""}
{"id": "703941", "revid": "78273", "url": "https://it.wikipedia.org/wiki?curid=703941", "title": "Sopocani", "text": ""}
{"id": "703943", "revid": "1652635", "url": "https://it.wikipedia.org/wiki?curid=703943", "title": "Eleusi", "text": "Eleusi (, \"Elefsina\") \u00e8 un comune della Grecia situato nella periferia dell'Attica (unit\u00e0 periferica dell'Attica Occidentale) con 29.879 abitanti secondo i dati del censimento 2001.\nA seguito della riforma amministrativa detta \"Programma Callicrate,\" in vigore dal gennaio 2011, che ha abolito le prefetture e accorpato numerosi comuni, la superficie del comune \u00e8 ora di 37\u00a0km\u00b2 e la popolazione \u00e8 passata da 25.863 a 29.879 abitanti.\nSi trova di fronte all'isola di Salamina, 20\u00a0km a nord-ovest di Atene.\nNel 2011 \u00e8 stata scelta per essere capitale europea della cultura, insieme a Timi\u0219oara e Novi Sad; a seguito della pandemia di COVID-19 si \u00e8 deciso di modificare il calendario delle capitali europee della cultura, per cui Eleusi deterr\u00e0 il titolo nel 2023 insieme a Timi\u0219oara e Veszpr\u00e9m.\nStoria.\nEleusi fu una citt\u00e0-stato indipendente fino al VII secolo a.C., epoca in cui entr\u00f2 nello stato attico alleandosi con Atene. La citt\u00e0 divenne un centro importante per il culto della dea Demetra, a cui era dedicato un tempio di epoca micenea, nell'acropoli. Il tempio era noto per la celebrazione di riti di iniziazione detti Misteri eleusini. Riferimenti alla citt\u00e0 e ai Misteri si trovano in diversi miti greci. Eleusi era collegata ad Atene tramite la via sacra utilizzata dagli iniziati per compiere un pellegrinaggio di iniziazione. Parte del tracciato esiste tuttora, mentre per buona parte \u00e8 coperto dalla \"Iera od\u00f2s\".\nAlla fine del 404 a.C. i Trenta tiranni, sconfitti dai ribelli guidati da Trasibulo, si trasferirono a Eleusi.\nNel 125 d.C. l'imperatore Adriano fece costruire un ponte romano lungo la via sacra per agevolare l'attraversamento del fiume Kefisso. I resti del cosiddetto Ponte di Adriano (lungo 50m e largo 5,30 m) sono ancora visibili appena fuori dalla citt\u00e0.\nIl santuario fu chiuso da Teodosio I nel 381. Pochi anni dopo Eleusi fu presa e saccheggiata dai barbari, e nel 396 venne abbandonata.\nArcheologia.\nNella zona di Eleusi si inizi\u00f2 a scavare nel 1882. Gli scavi riportarono alla luce le rovine di un edificio sacro dove si svolgevano le cerimonie, parte delle mura, e alcuni edifici legati al culto dei misteri eleusini.\nL'edificio principale, dove si svolgeva la cerimonia, \u00e8 chiamato \"Telesterion\". \u00c8 una tipologia architettonica sviluppatasi dall'antico tempio di Demetra di epoca arcaica che ha assunto la forma di un \"anaktoron\" all'interno della struttura principale. Sotto l'epoca classica raggiunse la sua massima elaborazione con il progetto di Ictino, autore del Partenone. Il \"Telesterion\" era una stanza di notevoli dimensioni con addossate alle pareti 7 gradini per gli spettatori del culto. Al centro si ergevano, secondo il progetto di Ictino mai terminato, 76 colonne doriche su due ordini.\nAll\u2019interno del sito di Eleusi \u00e8 presente il Museo archeologico di Eleusi.\nMitologia.\nEleusi, o Eleusino, \u00e8 anche l'eroe della citt\u00e0 di Eleusi. Figlio di Ermes e Deira, sposato con Cotone, padre di Trittolemo. Per\u00ec per mano di Demetra."}
{"id": "703947", "revid": "9", "url": "https://it.wikipedia.org/wiki?curid=703947", "title": "Regione Toscana", "text": ""}
{"id": "703950", "revid": "114666318", "url": "https://it.wikipedia.org/wiki?curid=703950", "title": "Ippolita", "text": "Ippolita () \u00e8 un personaggio della mitologia greca. Fu una regina delle Amazzoni. \nLa sua cintura fu l'oggetto della nona fatica di Eracle.\nGenealogia.\nFiglia di Ares e di Otrera.\nSecondo alcune versioni fu la madre di Ippolito avuto da Teseo.\nMitologia.\nSi rec\u00f2 al porto di Temiscira per incontrare Eracle che, giuntovi con la sua nave, aveva il compito di prenderle la cintura. Lei promise di consegnargliela ma Era prese le sembianze di un'amazzone ed avvis\u00f2 le altre dicendo che stavano rapendo la loro regina. Queste si armarono ed attaccarono la nave di Eracle che convinto di un tradimento la uccise e prese la cintura.\nSecondo Apollodoro, durante il matrimonio di Teseo e Fedra, Ippolita apparve con il suo esercito di Amazzoni e disse che avrebbe ucciso gli ospiti di Teseo. Cos\u00ec ebbe luogo una battaglia dove lei fu uccisa da Teseo, o dai suoi uomini, oppure fu uccisa accidentalmente dall'amazzone Pentesilea.\nDiodoro Siculo e Apollonio Rodio non scrivono della morte di Ippolita ed aggiungono che la cintura fu consegnata ad Eracle come riscatto di Melanippe, in precedenza catturata.\nPlutarco scrive che secondo Clidemo Teseo non spos\u00f2 Ippolita bens\u00ec Antiope.\nIppolita nella letteratura moderna.\nIl matrimonio tra Ippolita e Teseo \u00e8 anche menzionato nella commedia \"Sogno di una notte di mezza estate\" di William Shakespeare.\nIl personaggio di Ippolita \u00e8 stato inoltre utilizzato da William Moulton Marston per la scrittura del suo fumetto pi\u00f9 famoso, \"Wonder Woman\". Infatti, Ippolita \u00e8 la madre di Wonder Woman, la quale nacque grazie al dono della dea Afrodite, cui la regina delle Amazzoni si era rivolta per soddisfare il proprio desiderio di maternit\u00e0."}
{"id": "703951", "revid": "212348", "url": "https://it.wikipedia.org/wiki?curid=703951", "title": "Macedoni", "text": "I macedoni (in greco: \u039c\u03b1\u03ba\u03b5\u03b4\u03cc\u03bd\u03b5\u03c2, Maked\u00f3nes) erano un'antica trib\u00f9 (o popolo) che viveva nella pianura alluvionale intorno ai fiumi Haliacmon e basso Axios, nella parte nord-orientale della Grecia continentale. Essenzialmente un antico popolo greco , si espanse gradualmente dalla loro patria, lungo la valle del fiume Haliacmon, al confine settentrionale del mondo greco, assorbendo o scacciando le vicine trib\u00f9 non greche, principalmente Traci e Illiri. Parlavano il macedone antico, una lingua correlata al greco antico o un dialetto greco dorico, sebbene la lingua di prestigio della regione fosse prima l'attico e poi la koin\u00e8 greca. Le loro credenze religiose rispecchiavano quelle di altri greci, seguendo le principali divinit\u00e0 del pantheon greco, sebbene i macedoni continuassero pratiche di sepoltura arcaiche che erano cessate in altre parti della Grecia dopo il VI secolo a.C.\nAnche se composto da vari clan, il regno di Macedonia venne fondato intorno all'VIII secolo a.C. dalla dinastia degli Argeadi e dalla famiglia che da essa prende il nome. La dinastia sarebbe stata fondata da Perdicca I, discendente del leggendario Temeno di Argo. Tradizionalmente governati da famiglie indipendenti, i macedoni sembrano aver accettato il dominio degli Argeadi al tempo di Alessandro I (498-454 a.C.). Sotto Filippo II (359-336 a.C.), ai macedoni sono attribuite numerose innovazioni militari, che hanno ampliato il loro territorio e aumentato il loro controllo su altri territori situati nella Tracia e ottenendo l'egemonia della Grecia. Questo consolidamento del territorio e l'innovazione tattico-militare resero possibili le gesta di Alessandro Magno (336-323 a.C.), con la sua conquista dell'Impero achemenide e di conseguenza l'inaugurazione dell'et\u00e0 ellenistica. I macedoni furono infine conquistati dalla Repubblica romana, che smantell\u00f2 la monarchia macedone alla fine della terza guerra macedonica (171-168 aC) e stabil\u00ec la provincia romana della Macedonia dopo la quarta guerra macedonica (150-148 aC).\nAutori, storici e statisti del mondo antico hanno spesso espresso pareri ambigui o contrastanti sull'identit\u00e0 etnica dei macedoni come greci, semi-greci o persino barbari; tuttavia, dalle poche prove linguistiche e dai ritrovamenti epigrafici, l'antico macedone \u00e8 considerato dalla maggior parte degli studiosi come un altro dialetto greco, probabilmente correlato al greco dorico o al greco nordoccidentale.\nOrigini.\nLo storico greco Erodoto attribuisce l'origine dei Macedoni ad una trib\u00f9 greca, rimasta indietro nel corso dell'invasione dorica.\nSulle origini della casa reale di Macedonia, \u00e8 sempre Erodoto a riportare la storia del pi\u00f9 giovane dei tre fratelli di Argo, Perdicca, e come con la sua abilit\u00e0 nello sfruttare i prodigi avesse strappato il regno ad un re tirannico. La storia descrive anche il collegamento tra la dinastia macedone e gli eroi leggendari della Grecia. Secondo il geografo Strabone, la dinastia dei Lyncestis, che governava la parte occidentale della Macedonia, si vantava di discendere dai dori Bacchiadi dell'antica Corinto.\nSecondo lo stesso Erodoto, per\u00f2, sembra che i Macedoni non fossero generalmente ammessi ai giochi olimpici, poich\u00e9 ritenuti \"non greci\", ma il loro re Alessandro I vi fu ammesso nel 480 a.C., a causa della propria discendenza familiare greca. Nel 408 a.C. vi partecip\u00f2 ancora il re Archelao e pi\u00f9 tardi ancora Filippo II (356, 352 e 348 a.C.). Dopo Alessandro Magno la partecipazione dei Macedoni ai giochi olimpici divenne cosa comune.\nI Macedoni si trovarono isolati rispetto allo sviluppo della civilt\u00e0 e della cultura greca, fino al V secolo a.C.: le loro tradizioni religiose, politiche e culturali sembrerebbero derivare da quelle greche di epoca omerica, in accordo con il racconto di Erodoto. Durante il loro successivo isolamento subirono tuttavia influenze dalle popolazioni della Tracia e dell'Illiria e, come nel caso degli Etoli, ci\u00f2 spinse molti Greci a considerarli come stranieri o \"barbari\". In alternativa, \u00e8 stato anche sostenuto che i macedoni fossero piuttosto una popolazione trace o illirica; \u00e8 dunque possibile che, etnicamente, la loro origine debba vedersi come il risultato di una mescolanza di stirpi trace e greche.\nAll'epoca del regno di Filippo II, i Macedoni, tuttavia, erano gi\u00e0 impregnati di cultura attica. Esistono inoltre indicazioni dell'esistenza di influssi greci sui re macedoni dei periodi precedenti: il re Archelao I aveva creato una nuova capitale, Pella, istituito delle feste religiose in onore di Zeus nel santuario di Dion ed incoraggiato la permanenza nel regno di intellettuali provenienti dalle \"polis\" greche. Ebbero influenza nel regno di Macedonia drammaturghi come Euripide (che scrisse le sue due ultime tragedie alla corte del re Archelao) ed Agatone e pittori come il celebre Zeusi.\nLingua macedone.\nLe conclusioni della linguistica in materia sono incerte: la lingua macedone sarebbe, secondo alcuni, nient'altro che una variet\u00e0 arcaica del greco, mentre per altri si tratterebbe di un idioma distinto e separato, seppur facente parte assieme al greco di un'ipotetica sottofamiglia \"elleno-macedone\" delle lingue indoeuropee, mentre per altri ancora una lingua del gruppo linguistico paleo-balcanico, non imparentata in alcun modo con il greco.\nLa lingua degli abitanti della regione in epoca precedente al V secolo a.C. \u00e8 attestata in un centinaio di parole da varie glosse (principalmente di Esichio di Alessandria), da toponimi ed antroponimi.\nSebbene la maggior parte delle parole attestate possa essere riconosciuta con sicurezza come greca, alcuni termini non lo sono. In particolar modo, molti vocaboli mostrano una consonante occlusiva dove in un dialetto greco ci si aspetterebbe normalmente un'aspirata (ad esempio nel macedone \"Berenik\u0113\" in rapporto al greco comune \"Pherenik\u0113\" (\"Berenice\"). Altri casi isolati di occlusive al posto delle aspirate (ad esempio la contrazione \"k\u00e9bl\u0113\" o \"kebl\u0113\" per la forma \"kephal\u0113\" (\"testa\") non sono sconosciuti nei dialetti greci: tuttavia, se questo fenomeno linguistico fosse tipico della lingua macedone, allora questa non avrebbe seguito uno dei principali cambiamenti comuni ai vari dialetti greci conosciuti, considerati spesso un elemento distintivo dell'appartenenza alla lingua greca.\nDiscusso \u00e8 anche il ruolo del dialetto dorico nella lingua macedone: se si tratti di una seconda lingua, parlata a lato dell'autentica lingua macedone, oppure se lo stesso macedone non fosse altro che una variet\u00e0 del dorico, in cui elementi lessicali con caratteristiche fonologiche distinte rappresentino solo una sopravvivenza di influenze esterne e di un secondario sviluppo locale. Si conoscono alcune iscrizioni macedoni di epoca classica in dialetto dorico (come il \"Katadesmos\" di Pella), ma queste iscrizioni non mostrano le medesime caratteristiche tipiche delle evidenze lessicali delle glosse.\nUn frammento di una commedia attica del V secolo a.C., del commediografo Strattis, dal titolo \"I Macedoni\", riporta una frase in un apparente dialetto greco, che potrebbe raffigurare il modo di parlare dei Macedoni. Tito Livio riferisce il discorso di un ambasciatore macedone a Roma nel tardo III secolo a.C., riferendone come di una trib\u00f9 di lingua greca.\nA partire dal V secolo a.C., in ogni caso, lo sviluppo culturale dei Macedoni si and\u00f2 sempre pi\u00f9 assimilando a quello della Grecia propria, concludendosi con la piena adozione dell'attico della \"koin\u00e9\".\nStoria.\nLa grecizzazione dei Macedoni era compiuta all'epoca del re Filippo II (359 \u2013 336 a.C.), che aveva sposato una principessa epirota, Olimpiade e chiam\u00f2 a Pella come precettore del figlio Alessandro il celebre filosofo Aristotele.\nCon le sue conquiste militari, Filippo condusse il regno di Macedonia a divenire egemone delle citt\u00e0 greche, riunite nella Lega di Corinto, mentre pi\u00f9 tardi il figlio Alessandro Magno (336-323 a.C.) conquist\u00f2 un vasto impero in Oriente, sconfiggendo l'impero persiano, diffondendo ovunque la civilizzazione greca (fenomeno che prese il nome di ellenismo), e facendo dei Greci l'\u00e9lite dominante di un ampio territorio.\nDopo la sua morte le sue conquiste furono suddivise tra i vari regni dei Diadochi: il regno di Macedonia fu governato dalla dinastia antigonide, prima di passare sotto il dominio romano dopo la battaglia di Pidna del 168 a.C."}
{"id": "703953", "revid": "47767", "url": "https://it.wikipedia.org/wiki?curid=703953", "title": "Metide", "text": ""}
{"id": "703954", "revid": "1318658", "url": "https://it.wikipedia.org/wiki?curid=703954", "title": "Ciclabile della Drava", "text": "La ciclabile della Drava (in tedesco \"Drauradweg,\" in sloveno \"Dravski kolesarski poti\" e in croato \"Biciklisti\u010dka staza Drave\") \u00e8 una pista ciclabile europea che costeggia l'omonimo fiume, la Drava. Inizia a Dobbiaco e termina a Vara\u017edin, in Croazia.\nLa ciclabile della Drava \u00e8 connessa con la rete ciclabile dell'Alto Adige: \u00e8 possibile arrivare a Dobbiaco partendo dalla stazione di Bolzano seguendo un tratto della ciclabile della Valle Isarco fino ai pressi di Fortezza e Bressanone, dove si innesta la ciclabile della Pusteria.\nA Dobbiaco iniziano anche la ciclabile della Pusteria e quella delle Dolomiti. La ciclabile \u00e8 cos\u00ec collegata con la rete ciclabile dell'Alto Adige.\nLungo tutta la pista, ma in particolare nei primi , sono distribuiti luoghi di sosta. \nTratto Dobbiaco - Lienz.\nLa ciclabile \u00e8 lunga , dura in media 3 ore ed ha un andamento in leggera discesa (520 metri di dislivello in discesa) per quasi tutto il suo tragitto, e quindi \u00e8 alla portata di tutti.\nIl tratto \u00e8 completamente asfaltato e indipendente dalle strade statali (Strada Statale 49 della Pusteria e Drautalstra\u00dfe) dove transitano automobili e pedoni. Esiste un sottopasso situato in territorio italiano appositamente creato.\nArrivati a Lienz, si pu\u00f2 arrivare tramite il suo centro storico alla stazione ferroviaria, dove ogni 15 minuti parte un treno, con servizio trasporto bici, che torna alla stazione di S.Candido: la linea Lienz - San Candido.\n\u00c8 una delle piste ciclabile pi\u00f9 frequentate e transitate in Europa.\nPercorso e Punti d'Interesse.\nDato che questo tratto \u00e8 il pi\u00f9 frequentato, vi hanno sede numerosi ristoranti e vari punti di interesse in esso.\nTratto Lienz - Spittal an der Drau.\nQuesta seconda tappa inizia alla stazione di Lienz e arriva a Spittal, seguendo sempre il corso della Drava. Essa si colloca totalmente in territorio austriaco.\nQuesto tratto \u00e8 lungo e ha un po' pi\u00f9 di dislivello (243 metri) della prima tappa, ma \u00e8 comunque alla portata di tutti, anche se con pezzi non asfaltati. Ha poi 331 metri in discesa e si percorre, circa, in 4 ore.\nArrivati a Spittal an der Drau, si pu\u00f2 tornare a Lienz (e quindi anche a San Candido) in treno, con la stazione ferroviaria.\nTratto Spittal\u00a0\u2013Villaco.\nQuesta tappa, la pi\u00f9 corta con i suoi , arriva fino a Villaco, comune austriaco vicino all'italiana Tarvisio, passando per la Valle delle rose.\nIl tratto ha 121 metri di dislivello e 202 metri di discesa, classificando anche questo tratto come facile. Con una velocit\u00e0 media di si percorre in 2 ore e 45 minuti.\nTratto Villaco - Ferlach.\nQuesta tappa parte dal centro abitato di Villaco e termina nella cittadina di Ferlach, poco a nord dal confine sloveno.\n\u00c8 lunga , ha 317 metri di salita e altri 392 metri di discesa e si percorre in 3 ore e mezza andando a .\nTratto Ferlach - Lavam\u00fcnd.\nQuesto ultimo tratto totalmente in territorio austriaco, si sviluppa tra la citt\u00e0 di Ferlach e la cittadina di frontiera di Lavam\u00fcnd.\nIl tratto \u00e8 lungo , ha 570 metri di dislivello e 635 metri di discesa e si percorre in 4 ore e 30 minuti.\nTratto Lavam\u00fcnd - Maribor.\nQuesto tratto austro-sloveno prosegue costeggiando la Drava fino a Maribor, in Slovenia. Tuttavia non \u00e8 ancora completa la ciclovia, quindi \u00e8 necessario procedere sulle strade principali (\"Lavam\u00fcnderstra\u00dfe\" e \"Glavna cesta 1\") per lunghi tratti, soprattutto in Slovenia.\nIl tratto \u00e8 lungo , ha di dislivello e di discesa, si percorre in 6 ore ed \u00e8 il tratto pi\u00f9 difficile di tutta la ciclabile.\nTratto Maribor - Vara\u017edin.\nQuesto ultimo tratto passa il confine tra Slovenia e Croazia, connettendo i centri di Maribor e di Vara\u017edin.\nTale tratto \u00e8 lungo , ha 50 metri di dislivello e 144 metri di discesa e si percorre in 6 ore."}
{"id": "703955", "revid": "122265077", "url": "https://it.wikipedia.org/wiki?curid=703955", "title": "Lago Margherita", "text": "Il lago Margherita (o Lago Abaya) \u00e8 un lago di origine vulcanica del sud dell'Etiopia, situato nei pressi della Grande Rift Valley, al confine tra la regione delle Nazioni, Nazionalit\u00e0 e Popoli del Sud e la regione di Oromia. \nDescrizione.\nSi trova a un'altitudine di 1285 m s.l.m., circondato dai monti, e ha una superficie di 1.160\u00a0km\u00b2. Il fiume Bilate \u00e8 suo immissario.\nIl lago \u00e8 situato all'interno di un'area naturale protetta. Sulle sue rive vivono le popolazioni Ganjule e G\u016bji. \u00c8 stato scoperto nel 1896 dalla spedizione dell'esploratore italiano Vittorio Bottego, il quale lo battezz\u00f2 \"lago Margherita\" in onore della regina d'Italia Margherita di Savoia moglie di Umberto I."}
{"id": "703956", "revid": "1318658", "url": "https://it.wikipedia.org/wiki?curid=703956", "title": "Abava", "text": "LAbava \u00e8 un fiume della regione di Kurzeme, in Lettonia. \u00c8 un affluente del Venta. Sulle rive del fiume sorgono le citt\u00e0 di Kandava e Sabile.\nLa valle dell'Abava appartiene a un elenco di cento aree uniche al mondo stilato dall'UNESCO nel 1966."}
{"id": "703957", "revid": "962682", "url": "https://it.wikipedia.org/wiki?curid=703957", "title": "Aurora (divinit\u00e0)", "text": "Nella mitologia romana, Aurora \u00e8 la dea dell'aurora. Il suo mito \u00e8 parallelo a quello della dea greca Eos e della divinit\u00e0 vedica U\u1e63as, derivanti dalla protoindoeuropea Hausos (h\u2082\u00e9ws\u014ds).\n\u00c8 figlia del titano Iperione e di Teia e sorella del Sole e della Luna. Altri vogliono che fosse \ufb01glia di Titano e della Terra. Aurora era la Dea che apriva le porte del giorno e che, dopo aver attaccato i cavalli al carro del Sole, lo precedeva col suo.\nInoltre ha molti mariti e quattro figli, i venti: del nord (Borea), dell'est (Euro), dell'ovest (Zefiro) e del sud (Austro).\nUno dei mariti \u00e8 il vecchio Titone, uomo per il quale la dea aveva ottenuto da Giove l'immortalit\u00e0, ma, per un errore nella richiesta, non la perenne giovinezza, per cui si vide il marito invecchiare a dismisura al fianco, senza mai morire.\nA Roma, il suo culto viene associato a Matuta nella divinit\u00e0 di Mater Matuta.\nLa dea Aurora si rinnova ogni mattina all'alba e vola attraverso il cielo, annunciando l'arrivo della mattina; nell\u2019\"\u201cIliade\u201d\" e nell\u2019\"\u201cOdissea\u201d\" l'arrivo dell'alba \u00e8 spesso descritto con la formula \u00abapparve Aurora dalle dita di rosa\u00bb qui riportata secondo la traduzione di Vincenzo Di Benedetto e Pierangelo Fabrini. \u00abAurora dalle dita di rosa\u00bb \u00e8 l'epiteto omerico della dea Aurora.\nDante Alighieri la nomina nel \"Purgatorio\" nel canto II, 9 e nel canto IX, 1 dove \u00e8 citata come \u00abla concubina di Titone antico\u00bb."}
{"id": "703958", "revid": "287204", "url": "https://it.wikipedia.org/wiki?curid=703958", "title": "Abbandono", "text": ""}
{"id": "703960", "revid": "204012", "url": "https://it.wikipedia.org/wiki?curid=703960", "title": "Britomarte", "text": ""}
{"id": "703961", "revid": "1318658", "url": "https://it.wikipedia.org/wiki?curid=703961", "title": "Giuseppe Carlotti", "text": "Biografia.\nLaureato in Giurisprudenza, ha conseguito specializzazioni in Marketing ed in Scienze della comunicazione.\nIl suo primo romanzo \"Klito\", pubblicato dall'editore Fazi, \u00e8 una fotografia generazionale dell'odierna societ\u00e0 metropolitana e consumistica che ha venduto oltre 25.000 copie in Italia e Svizzera.\nHa partecipato, in qualit\u00e0 di ospite ed opinionista, alle trasmissioni televisive Cronache Marziane, Buona Domenica, Tutte le mattine, Unomattina e Markette.\nNel 2005 la Radiotelevisione Svizzera RTSI gli ha dedicato uno speciale della trasmissione \"microMACRO\".\nDal 2005 al 2008 collabora con la RAI in qualit\u00e0 di autore e conduttore di programmi televisivi per il canale Rai Futura.\nA partire dallo stesso anno collabora inoltre con il quotidiano Il Messaggero in qualit\u00e0 di opinionista.\nNel 2006 conduce, assieme a Gabriele La Porta, 10 puntate del programma televisivo RAI interamente dedicato alla storia della filosofia \"Ti presento Sophia\". Il programma \u00e8 ideato dallo stesso Carlotti.\nNel 2007 risulta tra i consulenti esterni della trasmissione di RAI Uno \"Sabato, Domenica &amp;\", condotto da Sonia Grey e Franco Di Mare.\nSuccessivamente, Giuseppe Carlotti compare tra i collaboratori ai testi dei programmi di RAI Uno \"I Raccomandati\" ed \"I Fuoriclasse\", entrambi condotti da Carlo Conti.\nCollabora inoltre, in qualit\u00e0 di autore testi, con il conduttore Enrico Silvestrin in occasione della Giornata Mondiale per la Lotta all'AIDS organizzata dal Ministero della Salute il 1\u00ba dicembre 2007.\nIl 15 settembre 2007, per dimostrare la grande ignoranza \"tutta italiana\" nei confronti della letteratura in generale, Giuseppe Carlotti inscena la presentazione e relativa conferenza stampa di un fantomatico romanzo dal titolo \"Non voglio essere toccato\". Il romanzo in questione, che tuttora risulta \"in catalogo\", quindi acquistabile presso qualsiasi libreria italiana, in realt\u00e0 non \u00e8 mai stato scritto, ne stampato nemmeno in una copia. In proposito, Giuseppe Carlotti avr\u00e0 occasione di dichiarare: \"L'Italia \u00e8 il paese i cui abitanti leggono meno romanzi di tutti gli altri cittadini d'Europa. Stampare un libro oppure non stamparlo \u00e8 la stessa identica cosa: basta organizzare una conferenza stampa perch\u00e9 i mass media ne parlino, pur senza aver letto nemmeno una singola pagina.\"\nNello stesso anno viene stato citato tra i 5.062 nomi di italiani notevoli dal \"Catalogo dei viventi 2007\" a cura di Giorgio Dell'Arti e Massimo Parrini edito da Marsilio Editori.\nNel 2008 \u00e8 ancora al fianco di Carlo Conti quale collaboratore ai testi per il quiz di RAI Uno \"Alta tensione\".\nDal 2006 al 2008 Giuseppe Carlotti cura una rubrica dedicata alla narrativa all'interno della rivista mensile \"Firma\", il magazine ufficiale del Diners Club Italia.\nNello stesso periodo collabora inoltre con il magazine mensile freepress \"Look\" in qualit\u00e0 di critico letterario e con la rivista dedicata ai giovani autori emergenti \"Veins magazine\".\nA partire da giugno 2008 \u00e8 tornato in video al fianco di Gabriele La Porta in occasione di un talk show notturno in otto puntate interamente dedicato alla letteratura ed alla poesia, trasmesso da RAI Due.\nIl 10 novembre 2008 \u00e8 uscito nelle librerie il suo secondo romanzo \"Non sono un bamboccione\", edito da Fazi.\nDal 2009, assieme a Marco Travaglio, risulta tra i collaboratori della rivista \"La voce del ribelle\" diretta da Massimo Fini.\nNel 2011 pubblica per Edizioni Puky il libro \"Unico Grande Amore. Storie di romanisti in trasferta.\" con introduzione scritta dall'ex calciatore Bruno Conti. Il libro fa parte di un progetto di beneficenza in collaborazione con l'Associazione \"Contro il cancro con amore\". Al libro partecipano il Presidente dell'Associazione Italiana Calciatori Damiano Tommasi, gli ex calciatori Antonio Tempestilli, Stefano Desideri ed Ubaldo Righetti oltre ad un vasto numero di tifosi celebri, tra i quali il Direttore de \"Il Fatto Quotidiano\" Antonio Padellaro e i conduttori radiofonici Mario Corsi e Carlo Zampa.\nNel 2013 \u00e8 ideatore e autore della trasmissione televisiva di Sky Sport \"Pi\u00f9 forza nella vita\", condotta dall'ex campione olimpico Jury Chechi.\nDal 2018 \u00e8 Direttore Marketing per tutti i canali intrattenimento di Fox Networks Group Italy."}
{"id": "703963", "revid": "1543377", "url": "https://it.wikipedia.org/wiki?curid=703963", "title": "Rhea americana", "text": "Il nand\u00f9 comune (Rhea americana ()) \u00e8 un uccello incapace di volare originario del Sud America orientale. Conosciuto anche come nand\u00f9 grigio, maggiore o americano; \u00f1and\u00fa (pronunciato , in guaran\u00ed e spagnolo); o ema (in portoghese), \u00e8 una delle due specie del genere \"Rhea\", facente parte della famiglia Rheidae. Il nand\u00f9 comune \u00e8 originario dell'Argentina, della Bolivia, del Brasile, Paraguay e Uruguay. Abita in una gran variet\u00e0 di habitat aperti, come praterie, savane o zone umide erbose. Con un peso di 20\u201327 chilogrammi (44\u201360 libbre), il nand\u00f9 comune \u00e8 l'uccello pi\u00f9 grande del Sud America. In natura, il nand\u00f9 comune ha un'aspettativa di vita di 10,5 anni. \u00c8 anche notevole per le sue abitudini riproduttive e per il fatto che una popolazione rinselvatichita si \u00e8 stabilita nella Germania settentrionale negli ultimi anni. La specie \u00e8 elencata come prossima alla minaccia dalla IUCN.\nDescrizione.\nIl nand\u00f9 comune \u00e8 il pi\u00f9 grande uccello del Sud America: gli esemplari adulti hanno un peso medio di e spesso misurano da 1,27 a 1,40 metri (da 50 a 55 pollici) di lunghezza dal becco alla coda; in media sono alti circa 1,5 metri (4 piedi 11 pollici), con una gamma tipica da 1,4 a 1,7 metri (4 piedi, 7 pollici a 5 piedi, 7 pollici), all'altezza della testa. I maschi sono generalmente pi\u00f9 grandi delle femmine. Nonostante la delineazione di questa specie come \"nand\u00f9 maggiore\" rispetto al nand\u00f9 di Darwin, alcuni dati sulle masse corporee indicano che entrambe le specie pesano circa (51 libbre), ma anche a parit\u00e0 di massa il nand\u00f9 comune appare pi\u00f9 grande e pi\u00f9 alto, con gambe e collo pi\u00f9 lunghi, mentre il nand\u00f9 di Darwin \u00e8 pi\u00f9 compatto, assomigliando ad un tacchino fuori misura, dal collo pi\u00f9 lungo. Altrove, il nand\u00f9 minore \u00e8 stato citato con un peso medio inferiore di (35 libbre). In alcune zone, non sono rari pesi maggiori di nand\u00f9 maschi fino a (77 libbre) e sono state pesate anche femmine di (66 libbre), entrambi pesi superiori alla massa massima nota per i nand\u00f9 di Darwin. I maschi di grandi dimensioni possono pesare fino a (88 libbre), sopportare un'altezza di quasi 1,83 metri (6,0 piedi) e misurare oltre 1,50 metri (59 in) di lunghezza, sebbene ci\u00f2 non sia comune.\nLa testa e il becco sono piuttosto piccoli, quest'ultimo misurando 8-10,4 centimetri (3,1\u20134,1 pollici) di lunghezza. Le zampe sono lunghe, con il tarso che misura tra i 33,5 e i 37 centimetri (13,2 e 14,6 in), ed \u00e8 ricoperto da 22 piastre orizzontali sulla parte anteriore. Possiedono tre dita per zampa ed il dito posteriore \u00e8 assente. Le ali del nand\u00f9 comune sono relativamente lunghe; questi uccelli le usano durante la corsa per mantenere l'equilibrio durante le virate strette e anche durante le esibizioni di corteggiamento.\nI nand\u00f9 comuni hanno un piumaggio soffice e sbrindellato, di colore grigio o marrone, con alte variazioni individuali. La testa, il collo, la groppa e le cosce sono anch'esse piumati. In generale, i maschi sono pi\u00f9 scuri delle femmine. Anche in natura - in particolare in Argentina - si verificano individui leucisti (con piumaggio bianco e occhi blu) e albini. I pulcini sono di colore grigio con strisce scure longitudinali.\nDistribuzione e habitat.\nIl nand\u00f9 comune \u00e8 originario dell'Argentina, della Bolivia, del Brasile, del Paraguay e dell'Uruguay. Ci sono anche popolazioni selvatiche in Germania. Questa specie abita le praterie dominate dalle erbe lunghe satintail (gen. \"Imperata\") e bahiagrass (gen. \"Paspalum\"), nonch\u00e9 savane, macchie di foresta, chaparral e persino habitat desertici e palustri, in quanto questi uccelli non amano le distese eccessivamente aperte prive di luoghi di rifugio o di qualche grande albero. \u00c8 assente nelle umide foreste tropicali della Mata Atl\u00e2ntica e dagli altopiani lungo la costa del Brasile e si estende a sud a 40\u00b0 di latitudine. Questi animali prediligono quote pi\u00f9 basse e raramente superano i 1.200 metri (3.900 piedi). Durante la stagione riproduttiva (primavera ed estate), rimangono vicino ai corsi d'acqua.\nUna piccola popolazione non indigena di nand\u00f9 comune si \u00e8 stabilita in Germania. Un maschio e cinque femmine fuggirono da una fattoria a Gro\u00df Gr\u00f6nau, Schleswig-Holstein, nell'agosto del 2000. Questi uccelli sopravvissero all'inverno e riuscirono a riprodursi in un habitat sufficientemente simile al loro habitat del Sud America. Alla fine attraversarono il fiume Wakenitz e si stabilirono nel Nordwestmecklenburg nella zona adiacente, e in particolare a nord, al villaggio di Thandorf. Un censimento biologico condotto alla fine del 2012 ha rilevato che la popolazione era cresciuta a pi\u00f9 di 100 individui e si stava stabilendo definitivamente nel territorio. All'inizio del 2017, la popolazione ha raggiunto circa 220 uccelli. Poich\u00e9 gli agricoltori locali hanno subito perdite di raccolto a causa di questi animali, ad alcuni agricoltori \u00e8 stata concessa un'indennit\u00e0 per distruggere le uova degli uccelli per impedire alla popolazione di crescere ulteriormente. Alla fine del 2017 \u00e8 stata stimata una popolazione di circa 250 uccelli. Sono considerati \"domestici\" e quindi protetti dalla caccia.\nNell'autunno del 2018 la popolazione \u00e8 cresciuta fino a 566 individui e nel tempo successivo \u00e8 stata consentita la caccia a questi uccelli, inoltre il numero \u00e8 stato ridotto distruggendo i nidi e le uova durante il periodo della riproduzione.\nTassonomia e sistematica.\nIl nand\u00f9 comune prende il suo nome scientifico, \"Rhea americana\", da Rea, una dea greca, e dalla forma latinizzata di America. Il nand\u00f9 comune venne originariamente descritto da Carl Linnaeus nella sua opera del XVIII secolo, \"Systema Naturae\" con il nome di \"Struthio camelus americanus\". Linnaeus identific\u00f2 anche alcuni esemplari di Sergipe e Rio Grande do Norte, in Brasile, nel 1758. Il nand\u00f9 comune fa parte della famiglia Rheidae, dell'ordine Rheiformes. Questi uccelli sono strettamente imparentati con altri ratiti, come em\u00f9, struzzi, casuari e kiwi, insieme ad altri uccelli atteri estinti, come i moa e gli uccelli elefante.\nSottospecie.\nCi sono cinque sottospecie del nand\u00f9 comune; le loro gamme territoriali si incontrano attorno al Tropico del Capricorno:\nLe principali differenze tra le varie sottospecie sono l'estensione della colorazione nera sulla gola e le dimensioni. Tuttavia, le sottospecie di nand\u00f9 comune differiscono cos\u00ec poco tra di loro che \u00e8 essenzialmente impossibile identificare gli uccelli in cattivit\u00e0 per sottospecie, senza saperne la provenienza.\nBiologia.\nVivono in prossimit\u00e0 dei fiumi, dei laghi o delle paludi e formano dei gruppi di 20-30 animali, e talvolta sino ad un centinaio.\nAlimentazione.\n\u00c8 una specie onnivora che continuamente si muove alla ricerca di cibo. Si nutre di foglie, erba, semi, radici, frutti, insetti e piccoli vertebrati (come piccoli uccelli, lucertole, rane e serpenti).\nRiproduzione.\nLa stagione degli accoppiamenti va da agosto e gennaio. Il maschio diviene solitario e molto aggressivo per conquistare un gruppo di 2-15 femmine (harem). Avvenuto l'accoppiamento, il maschio si impegna nella costruzione di un nido rudimentale, scavando una buca nel terreno. Ogni femmina depone 1-2 uova di colore dal bianco al giallo dorato. Completata la deposizione il maschio inizia a covare per circa 35-40 giorni. Esso si allontana dal nido una volta al giorno per alimentarsi ed abbeverarsi. Tutte le uova deposte tendono a schiudersi nello stesso giorno. Solitamente i pulcini lasciano il nido subito dopo la schiusa. Il padre continua a prendersi cura della nidiata soprattutto scaldandola nelle notti pi\u00f9 fredde.\nConservazione.\nIl nand\u00f9 comune \u00e8 considerato una specie prossima alla minaccia secondo la IUCN e ha una portata decrescente di circa 6.540.000 chilometri quadrati (2.530.000 miglia quadrate). Si ritiene che la specie stia diminuendo a causa dell'aumento della caccia e della conversione delle praterie sudamericane centrali in terreni agricoli e ranch. Le popolazioni di Argentina e Uruguay sono le pi\u00f9 colpite dal declino.\nGli agricoltori di queste terre considerano questi uccelli i maggiori parassiti dei loro raccolti, poich\u00e9 si nutrono piante a foglia larga, come cavoli, bietole e cavoli cinesi. Laddove si presentano come parassiti, gli agricoltori tendono a cacciare e uccidere molti esemplari. Anche la combustione dei raccolti in Sud America ha contribuito al loro declino.\nIl commercio internazionale di nand\u00f9 comuni catturati in natura \u00e8 limitato conformemente all'appendice II CITES.\nLa popolazione di nand\u00f9 in Germania \u00e8 legalmente protetta, in modo simile alle specie autoctone. Nella loro nuova casa, il nand\u00f9 comune \u00e8 generalmente considerato come un aiuto vantaggioso, in quanto aiuta a mantenere la diversit\u00e0 dell'habitat delle praterie tedesche scarsamente popolate al confine con la riserva naturale di Schaalsee.\nRelazioni con l'uomo.\nQuesta specie \u00e8 allevata in Nord America e in Europa come l'em\u00f9 e lo struzzo. I prodotti principali la carne, le uova, l'olio che viene utilizzato per cosmetici e saponi e la pelle utilizzata per cinture ed accessori. I maschi, anche in cattivit\u00e0, sono molto territoriali durante la stagione riproduttiva. In cattivit\u00e0 i pulcini hanno un'alta mortalit\u00e0, ma allo stato brado raggiungono le dimensioni degli adulti nel giro di soli 5 mesi."}
{"id": "703964", "revid": "329581", "url": "https://it.wikipedia.org/wiki?curid=703964", "title": "Teodorico Strabone", "text": "Sotto Leone I.\nTeodorico Strabone era un capo dei Goti di Tracia. Figlio di Triarius, aveva due fratelli, una moglie di nome Sigilda e un figlio chiamato Recitach; era imparentato con il potente generale alano, nonch\u00e9 \"magister militum\", Ardaburio Aspare tramite la moglie di costui, zia di Teodorico. Fu contemporaneo del pi\u00f9 famoso Teodorico l'Amalo, il capo dei goti stanziati in Mesia, discendente della prestigiosa famiglia degli Amali, che sarebbe poi passato alla storia come Teodorico il Grande. La prima testimonianza su Teodorico Strabone risale al 459, quando i Goti da lui guidati vennero registrati come in buone relazioni con l'Impero romano d'Oriente, forse anche col rango di \"foederati\" e destinatari di un sussidio annuale dall'impero.\nNel 471 il \"magister militum\" dell'imperatore Leone I, Ardaburio Aspare, fu assassinato per ordine dell'imperatore stesso. Teodorico Strabone, che si trovava con la sua gente in Tracia, una provincia dell'impero, si ribell\u00f2 per vendicare il proprio congiunto, ma fu affrontato e sconfitto dai generali (e in seguito entrambi imperatori) Zenone e Basilisco. Malgrado la sconfitta, Strabone pose tre condizioni per accettare la pace: ricevere l'eredit\u00e0 di Ardaburio Aspare, ottenere il beneplacito imperiale per l'occupazione gotica della Tracia, ed essere elevato al rango di \"magister militum\". Leone rifiut\u00f2 le prime due richieste, e accettando la terza in cambio di un giuramento di fedelt\u00e0, ma Teodorico rispose riprendendo le ostilit\u00e0. Il conflitto dur\u00f2 altri due anni, durante i quali i Goti attaccarono le citt\u00e0 della Tracia: una parte del loro esercito assedi\u00f2 Filippi (o forse Filippopoli), l'altra assal\u00ec e occup\u00f2 Arcadiopoli (moderna L\u00fcleburgaz, in Turchia). Nel 473 i Goti, a corto di provviste e di armi, firmarono la pace con Leone, in cambio di un tributo annuo di 2000 libbre d'oro, del riconoscimento dell'indipendenza dei Goti e del titolo di \"magister militum\" per Strabone.\nSotto Basilisco.\nDopo la morte di Leone (gennaio 474), Teodorico Strabone si ribell\u00f2 al nuovo imperatore Zenone e prese prigioniero Eraclio, \"magister militum per Thracias\", gi\u00e0 coinvolto nell'assassinio di Aspar, e lo uccise, malgrado il pagamento di un riscatto. Col fondamentale supporto di Teodorico, Basilisco riusc\u00ec a rovesciare Zenone e a salire al trono (gennaio 475). Il nuovo imperatore conferm\u00f2 il titolo di \"magister militum\" a Strabone, e gli concesse altri onori. In seguito, tuttavia, Basilisco si alien\u00f2 il sostegno di Teodorico con la nomina del proprio nipote Armazio alla carica di \"magister militum praesentialis\", rendendolo cos\u00ec di fatto di rango pari a quello di Teodorico. Quando Zenone torn\u00f2 ad assediare Costantinopoli (agosto 476), Teodorico non la difese e la citt\u00e0 cadde nelle mani dell'imperatore restaurato, il quale cattur\u00f2 e quindi uccise Basilisco. La rapida campagna di riconquista di Zenone fu facilitata dal passaggio di molti personaggi importanti dalla parte del deposto imperatore, tra i quali Teodorico l'Amalo: \u00e8 stato ipotizzato quindi che Costantinopoli fosse senza difese perch\u00e9 il \"magister militum\" Teodorico Strabone era al nord a contrastare l'incursione dei Goti dell'Amalo.\nZenone e i due Teodorico.\nZenone volle annullare la minaccia posta dal potente e influente Teodorico Strabone e dall'emergente Teodorico l'Amalo mettendo i due capi goti l'uno contro l'altro. Nel 476/477 si alle\u00f2 quindi con Teodorico l'Amalo e gli ordin\u00f2 di attaccare il capo dei Goti di Tracia. Strabone mand\u00f2 un'ambasciata all'imperatore, offrendo la pace e dando la colpa dei conflitti al suo rivale. Zenone tuttavia ottenne che il Senato e l'esercito dichiarassero Strabone un nemico pubblico, e nel 478 convinse l'Amalo ad attaccare le forze di Strabone con la promessa del sostegno di un grande esercito imperiale. L'Amalo e la sua gente marciarono attraverso le montagne, ma nei pressi del monte Soundis, invece di trovare i promessi rinforzi, si imbatterono nel campo fortificato di Strabone. Il capo dei Goti di Tracia provoc\u00f2 l'Amalo, cavalcando di fronte al campo dei Goti di Mesia e dichiarando davanti a tutti i Goti accampati che il comando dell'Amalo aveva ridotto la propria gente ad una guerra intestina a solo vantaggio dell'impero, e senza ricevere quelle ricchezze per le quali avevano abbandonato i propri territori di origine. Facendo leva sull'interesse comune di tutti i Goti, Strabone costrinse l'Amalo a chiedere la pace e i due comandanti mandarono un'ambasceria congiunta all'imperatore Zenone, chiedendogli di concedere loro l'estensione dei territori gotici in Mesia verso sud.\nDopo aver tentato vanamente di corrompere l'Amalo, Zenone ordin\u00f2 all'esercito imperiale di affrontare l'esercito gotico riunificato, che intanto, nel 479, aveva sostenuto la breve rivolta di Flavio Marciano contro Zenone. Nonostante alcune sconfitte Teodorico l'Amalo rimase libero di muoversi verso ovest in Tracia, saccheggiando i territori attraversati. Una volta che il rivale si allontan\u00f2, Teodorico Strabone concluse un accordo di pace con Zenone: ottenne la restituzione dei propri beni, denaro per pagare 13.000 soldati, il comando di due unit\u00e0 \"palatinae\" e la riconferma del titolo di \"magister militum\". I 30.000 uomini di Teodorico erano per\u00f2 una seria minaccia per Zenone, che convinse i Bulgari ad attaccare i Goti di Tracia nelle loro basi. Strabone tuttavia sconfisse i Bulgari nel 480/481 e si mosse verso Costantinopoli, ma l'opposizione dei suoi uomini gli imped\u00ec di sfruttare le vittorie e lo costrinse a ripiegare sulla Grecia.\nMentre era accampato presso \"Stabulum Diomedis\", in Tracia, e stava cercando di domare un cavallo selvaggio, Strabone cadde su una lancia appesa davanti a una tenda o a un carro, morendo (481). Teodorico l'Amalo si ritrov\u00f2 quindi capo indiscusso di tutti i Goti."}
{"id": "703980", "revid": "45927", "url": "https://it.wikipedia.org/wiki?curid=703980", "title": "Diseguaglianza isoperimetrica", "text": ""}
{"id": "703981", "revid": "100623", "url": "https://it.wikipedia.org/wiki?curid=703981", "title": "Tigre di Giava", "text": ""}
{"id": "703983", "revid": "214753", "url": "https://it.wikipedia.org/wiki?curid=703983", "title": "Slittino", "text": "Uno slittino \u00e8 una piccola slitta per una o due persone, sulla quale si viaggia in posizione supina con i piedi in avanti e su piste ghiacciate. Per curvare si flettono i pattini usando i piedi (premendo sulla parte curva, che \u00e8 flessibile), o si tirano delle cinghie attaccate ai pattini, o si esercita pressione sul sedile con la spalla opposta alla direzione di curva desiderata. Il termine \"slittino\" \u00e8 utilizzato anche per indicare il nome dello sport nel quale si gareggia con questo tipo di attrezzo.\nStoria.\nLa storia dello slittino \u00e8 pi\u00f9 che millenaria, infatti gi\u00e0 i vichinghi nel IX secolo usavano slitte biposto per spostarsi; le pi\u00f9 antiche slitte giunte intatte ai giorni nostri sono quelle rinvenute nel ritrovamento della nave di Oseberg avvenuto nel 1904. Le prime gare di cui si hanno notizia risalgono al 1480 in Norvegia ed al 1552 presso i Monti Metalliferi, zona attualmente di confine tra la Germania e la Repubblica Ceca. La prima competizione di livello internazionale di cui si ha traccia ebbe luogo il 12 febbraio 1883 in Svizzera, su una pista lunga pi\u00f9 di quattro chilometri che collegava Davos e Klosters, e sulla quale si sfidarono atleti provenienti da sei nazioni differenti.\nNel 1913 venne fondata a Dresda la \"Internationale Schlittensportverband\", ossia la \"Federazione Internazionale degli Sport con Slitte\", e gi\u00e0 l'anno successivo a Reichenberg, l'odierna Liberec, si tennero i primi campionati europei, unicamente maschili, e nei quali si disputarono la gara del singolo e del doppio. La prima gara internazionale aperta anche alle donne fu in occasione della gara femminile del singolo durante la seconda edizione dei campionati continentali a Schreiberhau, oggi conosciuta con il nome di Szklarska Por\u0119ba.\nNel 1935 la sezione di slittino della \"Internationale Schlittensportverband\" venne incorporata nella \"F\u00e9d\u00e9ration Internationale de Bobsleigh et de Tobogganing\" (FIBT). Dopo che il Comitato Olimpico Internazionale nel congresso tenutosi ad Atene nel 1954 decise la sostituzione dello skeleton con lo slittino ai Giochi olimpici, venne disputato il primo campionato mondiale, ad Oslo nel 1955, in cui si tennero le gare del singolo maschile e femminile e del doppio.\nIl 25 gennaio 1957 a Davos venne fondata la \"F\u00e9d\u00e9ration Internationale de Luge de Course\" (FIL) che nello stesso anno entr\u00f2 a far parte delle federazioni riconosciute dal CIO. Le gare di slittino, nelle specialit\u00e0 del singolo maschile e femminile e del doppio, comparvero nel programma dei Giochi olimpici invernali ad Innsbruck nel 1964.\nTipologia.\nQuando si parla di slittino si intende normalmente quello disputato su pista artificiale, ossia la versione pi\u00f9 famosa a livello agonistico e che ha dignit\u00e0 olimpica; in questa disciplina i tracciati sono caratterizzati da lunghi rettilinei, curve paraboliche e spesso anche da \"kreisel\". Di norma attualmente questi circuiti sono costruiti in muratura e refrigerati artificialmente, ma non mancano anche oggi esempi di piste artificiali, cio\u00e8 create scavando, adattando e modellando il ghiaccio presente sul percorso, ma con poche o nulle costruzioni murarie o permanenti, e refrigerate naturalmente, la pi\u00f9 famosa delle quali \u00e8 senza dubbio quella situata a Sankt Moritz; agli esordi della disciplina quest'ultimo tipo di tracciati erano la norma.\nEsistono per\u00f2 anche altre tipologie di slittino: quello su pista naturale, in cui i tracciati sono ricavati da sentieri esistenti o strade di montagna; in questo tipo di competizione i pattini dello slittino possono correre esclusivamente su una superficie orizzontale e le curve paraboliche o comunque con strati ghiaccio artificialmente ammassati non sono consentite, la refrigerazione delle piste \u00e8 esclusivamente naturale. Oltre a questo, vi \u00e8 anche lo slittino su strada, che si disputa su piste asfaltate ed al posto delle lamine dei pattini vengono montate una serie di piccole rotelle, oppure lo \"Zipflbob\" o il \"B\u00f6ckl\", anch'esse piccole slitte ma di diversa fattura rispetto al classico slittino.\nAgonismo.\nIn questo paragrafo, come nei successivi, verr\u00e0 trattato unicamente lo slittino su pista artificiale, che per semplicit\u00e0 verr\u00e0 indicato con il nome con cui \u00e8 universalmente conosciuto, ovverosia slittino. L'attivit\u00e0 agonistica internazionale \u00e8 organizzata dalla Federazione Internazionale Slittino (FIL).\nTutte le gare di slittino prevedono il passaggio cronometrato degli atleti, in successione, lungo lo stesso tracciato e alla fine della competizione vengono sommati i tempi ottenuti dagli stessi atleti per ogni \"manche\" di cui si compone la gara. La discesa \u00e8 possibile solo stando in posizione seduta o supina sulla slitta e mantenendo i piedi in avanti, ma comunque gli atleti stanno il pi\u00f9 possibile in posizione orizzontale, per cercare la massima aerodinamicit\u00e0 e guidano l'attrezzo lungo il tracciato spostando il loro peso corporeo a destra o a sinistra in modo da incidere pi\u00f9 su un pattino rispetto all'altro ed agendo con i piedi sulla parte curva del pattino che \u00e8 flessibile. Durante la discesa \u00e8 obbligatorio essere sempre in contatto con la slitta, anche in caso di schianto contro le pareti della pista o di ribaltamento, pena la squalifica; allo stesso modo \u00e8 vietato spingersi, tranne nella fase di partenza, detta appunto \"di spinta\", o percorrere a piedi tratti di gara.\nLe diverse specialit\u00e0 (singolo, doppio, gara a squadre, prove sprint) si corrono lungo lo stesso tracciato e seguono sempre lo stesso principio base di competizione, anche se differiscono l'una dall'altra per alcuni specifici dettagli regolamentari.\nTipi di gara.\nSingolo.\nLa gara del singolo \u00e8 l'unica disciplina di cui esiste la suddivisione tra competizioni per gli uomini e per le donne, si corre normalmente su due manche, eccezion fatta per i Giochi olimpici in cui si gareggia lungo quattro discese, sommando i tempi delle varie prove. La sola differenza tra le gare \u00e8 data dalla lunghezza del tracciato, che di norma per le donne \u00e8 un po' pi\u00f9 corta, facendo partire la gara femminile da un punto pi\u00f9 in basso della pista rispetto alla gara del singolo maschile. La misura del tracciato non pu\u00f2 comunque essere inferiore ai 1000 metri per gli uomini ed agli 800 metri per le donne.\nDoppio.\nLa gara del doppio \u00e8 aperta ad ambo i sessi, non disciplinando in alcun modo la composizione della coppia. Di fatto per\u00f2 i componenti del doppio sono quasi esclusivamente uomini per via del maggior peso e potenza in spinta che rende pi\u00f9 conveniente per le squadre schierare atleti di sesso maschile. Le competizioni si disputano sempre su due manche ed anche in questo caso viene fatta la somma dei tempi di entrambe le discese; sia la partenza della gara sia la lunghezza minima del percorso sono equivalenti a quelle previste per il singolo femminile, salvo alcune eccezioni come ad Altenberg ove \u00e8 prevista una rampa di partenza per ciascuna specialit\u00e0. Tra una manche e l'altra non sono consentite sostituzioni in seno ai componenti della coppia.\nNell'estate del 2017 il Comitato Olimpico Internazionale annunci\u00f2 la decisione di introdurre la specialit\u00e0 del doppio femminile ai Giochi olimpici giovanili di per una questione di parit\u00e0 di genere e favorire dunque una maggiore partecipazione delle donne all'evento olimpico. Josef Fendt, presidente della FIL, conseguentemente fece richiesta per l'inserimento di questa specialit\u00e0 anche nel programma delle Olimpiadi fin da . Il 27 dicembre 2017 si tennero i primi test che coinvolsero atleti della categoria giovanili, principalmente mirati a valutare le caratteristiche e le prestazioni della nuova slitta e ad assicurare alle atlete la massima sicurezza. L'ufficializzazione di questa nuova disciplina avvenne con l'inserimento nel calendario delle gare di Coppa del Mondo della categoria giovani a partire dalla stagione 2018/19.\nIl 14 dicembre 2019, durante la terza tappa della Coppa del Mondo 2019/20 svoltasi a Whistler, in Canada, vi fu la prima partecipazione in assoluto di una coppia tutta al femminile ad aver mai preso parte a una gara di Coppa del Mondo nella disciplina biposto, che a livello senior era ancora una disciplina ambosessi: le atlete canadesi Caitlin Nash e Natalie Corless, ambedue sedicenni, gareggiarono con i colleghi maschi concludendo entrambe le manche e classificandosi al ventiduesimo posto e vincendo inoltre la medaglia di bronzo nel campionato pacifico-americano.\nGara a squadre.\nA differenza delle due precedenti tipologie, che sono presenti nei programmi delle varie competizioni nazionali ed internazionali fin dalle prime edizioni, questo tipo di gara \u00e8 molto pi\u00f9 recente, essendo stato introdotto per la prima volta agli europei del 1988. La Gara a squadre nel corso degli anni ha subito alcuni mutamenti organizzativi: inizialmente era previsto che per questa gara ogni nazione facesse scendere due atleti nel singolo uomini, due atlete nel singolo donne e un doppio, veniva quindi assegnato un punteggio ad ogni atleta in base al suo posizionamento nella rispettiva disciplina e quindi veniva fatta la somma dei punti. Nel 1999 la FIL ha ridotto il numero dei componenti stabilendo che ogni squadra sarebbe stato composta da un singolo uomini, un singolo donne e un doppio. Dal 2001 venne accantonato il sistema dei punti optando per la disputa di un'unica manche di singolo uomini, singolo donne e doppio e dalla semplice somma dei tempi ottenuti dai vari atleti nella loro discesa. Dal 2008, infine, pur rimanendo invariato il numero delle discese previste, \u00e8 cambiata la formula di gara: gli atleti di ciascun team partono in successione dal cancelletto di partenza normalmente utilizzato per la gara del singolo femminile e del doppio, attendendo il via che viene dato dal compagno di squadra partito immediatamente prima mediante il tocco di un pannello posto sopra la linea del traguardo che attiva l'apertura automatica del suddetto cancelletto, senza dunque l'interruzione dei tempi tra una discesa e l'altra dei vari membri dello stesso team; per questo motivo la gara a squadre \u00e8 ora chiamata anche \"staffetta\".\nSprint.\nIstituita per la prima volta durante la Coppa del Mondo del 2014/15, questa nuova specialit\u00e0, che prevede prove del doppio, del singolo maschile e di quello femminile, consiste in una singola discesa sul tracciato, ma il tempo viene preso a partire da circa 100/150 metri pi\u00f9 in basso rispetto alla rampa di partenza. Alla gara possono prendere il via solo i primi quindici classificati delle \"classiche\" gare del singolo uomini e donne e del doppio disputate in quella stessa tappa del circuito di Coppa.\nCompetizioni.\nGiochi olimpici.\nLo slittino ottenne l'approvazione a far parte del programma dei Giochi da parte del Comitato Olimpico Internazionale nel congresso del 1954 ed in occasione dei IX Giochi olimpici invernali di fece il suo esordio. Sin dalla prima apparizione le gare che si tennero furono il singolo uomini, il singolo donne e il doppio; da \u00e8 stata inclusa nel programma olimpico anche la gara a squadre.\nGli slittinisti che hanno ottenuto i migliori risultati in occasione dei Giochi olimpici sono il tedesco Georg Hackl, con 3 medaglie d'oro e 2 d'argento nel singolo in sei edizioni disputate, mentre a quota sei medaglie \u00e8 l'italiano Armin Z\u00f6ggeler (2, 1, 3) conquistate tutte nel singolo che \u00e8 diventato il primo atleta nella storia olimpica (sia estiva che invernale) ad ottenere una medaglia individuale, nella stessa disciplina, in sei edizioni consecutive dei Giochi. I teutonici Stefan Krau\u00dfe e Jan Behrendt (2, 1, 1) sono i pi\u00f9 titolati nella specialit\u00e0 del doppio, avendo conquistato insieme ben quattro podi. Da non dimenticare anche il tedesco Thomas K\u00f6hler e l'azzurro Paul Hildgartner, gli unici due atleti ad aver conquistato l'oro sia nel singolo sia nel doppio; tra le donne primeggiano le tedesche Steffi Walter e Sylke Otto, entrambe vincitrici di due medaglie d'oro nel singolo, e le altre teutoniche Silke Kraushaar-Pielach e Tatjana H\u00fcfner, che hanno conquistato tre medaglie: una per ogni tipologia di metallo.\nMondiali.\nI primi campionati mondiali di slittino, si svolsero nel 1955 ad Oslo, in Norvegia, con atleti in rappresentanza di otto nazioni. Fecero parte del programma di gare esclusivamente il singolo uomini, il singolo donne e il doppio. Dall'edizione del 1989 tenutasi a Winterberg, nell'allora Germania occidentale, \u00e8 entrata a far parte del programma di gare iridate anche la gara a squadre. I mondiali si svolgono con cadenza annuale, eccezion fatta per gli anni in cui si disputano le Olimpiadi invernali, anni nei quali non si compete per il titolo iridato, e per un breve periodo dal 1981 al 1989 in cui la FIL aveva deciso di disputarli ogni due anni.\nLa Federazione Internazionale Slittino organizza inoltre i campionati mondiali juniores e la prima edizione si tenne a Lake Placid, negli Stati Uniti d'America, nel 1982; fino al 1990 avevano cadenza biennale, ma dall'anno successivo sono diventati un appuntamento annuale.\nL'atleta pi\u00f9 decorato ai mondiali \u00e8 il tedesco Georg Hackl, con 10 medaglie d'oro, 10 d'argento e 2 di bronzo; nel singolo uomini l'italiano Armin Z\u00f6ggeler \u00e8 il pi\u00f9 vincente con 6 titoli iridati al suo attivo seguito dal tedesco Felix Loch con 5 allori conquistati nel singolo e uno nella specialit\u00e0 sprint, mentre nel doppio sono i teutonici Stefan Krau\u00dfe, Jan Behrendt, Patric Leitner ed Alexander Resch, con 4 medaglie d'oro ciascuno, a comandare la classifica dei plurititolati. In campo femminile il palmar\u00e8s pi\u00f9 ricco \u00e8 quello della tedesca Sylke Otto con 6 ori, 3 argenti e 3 bronzi, mentre considerando solo le vittorie nel singolo donne la pi\u00f9 vincente \u00e8 Tatjana H\u00fcfner con 5 allori iridati, seguono le altre tedesche Margit Schumann e la stessa Otto a quota 4 titoli mondiali.\nEuropei.\n\u00c8 la manifestazione pi\u00f9 longeva, i primi campionati europei di slittino si svolsero nel 1914 a Reichenberg, nell'allora Boemia, oggi chiamata Liberec e situata in Repubblica Ceca, aperti unicamente agli uomini, e nei quali si disputarono la gara del singolo e del doppio. Per assistere all'esordio della gara femminile del singolo si dovette attendere per ben quattordici anni, quando si tenne la seconda edizione dei campionati continentali a Schreiberhau, allora in Germania, ma oggi cittadina polacca denominata Szklarska Por\u0119ba. Dall'edizione del 1988 tenutasi a Sch\u00f6nau am K\u00f6nigsee, nell'allora Germania occidentale, \u00e8 entrata a far parte del programma di campionati europei anche la gara a squadre. Dal 2012 gli europei si svolgono con cadenza annuale nell'ambito di una delle tappe che compongono la stagione di Coppa del Mondo, ma nel corso della loro storia si sono tenuti con varia frequenza, precedentemente infatti, e precisamente dal 1980, i campionati europei di slittino avevano cadenza biennale, mentre ancora prima la competizione si disputava annualmente, salvo sporadici periodi in cui non ebbe luogo tale manifestazione.\nSempre sotto l'egida della FIL si tengono anche i campionati europei juniores, che si svolsero per la prima volta nel 1955 a Davos, in Svizzera, ma vennero soppressi nel 1989, soppiantati dai campionati mondiali di categoria. Dall'anno 2011 sono stati nuovamente ripristinati come appuntamento annuale.\nGli atleti pi\u00f9 vincenti agli europei sono i tedeschi Hans Rinn, Georg Hackl e Silke Kraushaar-Pielach con 7 titoli continentali conquistati; da ricordare inoltre l'austriaca Maria Isser, l'unica donna ad aver mai conquistato un titolo continentale nel doppio, oltre ad altre quattro medaglie d'oro nel singolo.\nCoppa del Mondo.\nLa Coppa del Mondo \u00e8 un circuito internazionale annuale che assegna un trofeo per ognuna delle discipline previste. Ogni stagione si articola lungo un calendario nel quale si succedono \"tappe\" in varie piste di slittino europee, nordamericane ed asiatiche, ognuna delle quali ospita gare di tutte le varie specialit\u00e0, fatta salva la gara a squadre, che si disputa solo in alcune di queste tappe. In ogni gara vengono assegnati punteggi in base alla classifica all'arrivo; la somma dei punteggi determina le classifiche di Coppa. Ai vincitori viene consegnato un apposito trofeo: la coppa di cristallo.\nLa Coppa del Mondo debutt\u00f2 nella stagione 1977/78, fin dalla sua prima edizione le specialit\u00e0 in cui si gareggia sono il singolo uomini, il singolo donne e il doppio. Oltre a queste tre prove, dall'edizione 2003/04 \u00e8 stata introdotta la gara a squadre e da quella 2014/15 sono state istituite le prove sprint. Come tutte le altre Coppe del Mondo degli sport invernali, anche quella di slittino deriva la sua formula da quella ideata nel 1966/67 per lo sci alpino.\nAnche di questa competizione esiste la controparte relativa alle categorie giovanili: esiste infatti la Coppa del Mondo juniores e quella giovani che si disputano con le stesse modalit\u00e0 previste per quella assoluta ed ha anch'essa cadenza annuale. Istituite per la prima volta nel 1988, sono entrate a far parte in pianta stabile del programma relativo alle categorie giovanili dello slittino dalla stagione 1997/98.\nNell'ambito della Coppa del Mondo l'atleta pi\u00f9 titolato in campo maschile \u00e8 l'italiano Norbert Huber, che vanta undici trofei di cristallo ed \u00e8 l'unico ad aver trionfato sia nel singolo sia nel doppio. Considerando invece i record per le sole specialit\u00e0, nel singolo maschile hanno conquistato dieci Coppe ciascuno l'austriaco Markus Prock e l'azzurro Armin Z\u00f6ggeler, nel doppio vantano otto successi i due italiani compagni di coppia Norbert Huber ed Hansj\u00f6rg Raffl, mentre nel singolo femminile hanno ottenuto cinque trofei le tedesche Silke Kraushaar-Pielach e Tatjana H\u00fcfner.\nEquipaggiamento.\nSlittino.\nPer praticare questa disciplina viene usato uno slittino; la lunghezza e il peso sono variabili, anche a seconda del fatto che siano omologate per un solo atleta o per le discese del doppio ed entro comunque dei limiti ben stabiliti dalla federazione; le lamine che si usano per far scivolare la slitta vengono montate direttamente sui pattini e queste non possono essere riscaldate. Anche tutti gli altri dettagli costruttivi sono specificati dal regolamento FIL.\nAbbigliamento.\nAccanto all'attrezzatura tecnica indispensabile per la pratica dello sport, gli slittinisti indossano abitualmente un abbigliamento specifico, atto a migliorare tanto la comodit\u00e0 quanto la sicurezza sulla pista.\nTuta.\nLa tuta da slittino veste integralmente lo slittinista ed \u00e8 cucita in un pezzo unico e realizzata in modo da risultare il pi\u00f9 aderente possibile e, quindi, aerodinamica. \u00c8 sempre corredata da un paio di scarpe da slittino approvate dalla FIL.\nCasco.\n\u00c8 obbligatorio per ogni atleta indossare i caschi, i quali necessitano di un'omologazione specifica da parte della FIL. Sui caschi \u00e8 sempre montata una visiera, solitamente in plastica trasparente, ma alcuni atleti preferiscono una visiera colorata, per proteggere gli occhi e migliorare la visibilit\u00e0, spesso insufficiente visto che lo slittino \u00e8 uno sport che si pratica all'aperto, in cui si raggiungono alte velocit\u00e0 e su piste ghiacciate che quindi riflettono la luce del sole o delle luci che illuminano il percorso.\nGuanti.\nTutti gli atleti utilizzano dei guanti per coprire le mani, su questi guanti sono inseriti dei piccoli chiodi della lunghezza di cinque millimetri che servono allo slittinista soprattutto durante la fase di partenza per avere sufficiente presa sul ghiaccio quando l'atleta si spinge nel tratto iniziale del percorso.\nLe piste.\nLe competizioni di slittino vengono ospitate in catini ghiacciati e i tracciati sono un susseguirsi di rettilinei, \"chicane\", curve pi\u00f9 o meno sinuose, paraboliche e in alcuni casi addirittura \"kreisel\", dal tedesco \"chiocciola\", tratto della pista formato da una singola curva continua con un angolo talmente ampio da far s\u00ec che l'uscita di detta curva passi sotto al suo ingresso. Normalmente i circuiti sono costruiti in muratura e refrigerati artificialmente, ma non mancano le piste scavate direttamente nel ghiaccio e quindi refrigerate in maniera naturale. Tra quelli che hanno ospitato gare di Coppa del Mondo, dei mondiali, degli europei o dei Giochi olimpici figurano:"}
{"id": "703984", "revid": "1543377", "url": "https://it.wikipedia.org/wiki?curid=703984", "title": "Dimensione isoperimetrica", "text": "In matematica, la dimensione isoperimetrica di una variet\u00e0 \u00e8 una nozione di dimensione che cerca di cogliere come \"il comportamento a grande scala\" della variet\u00e0 ricordi quello di uno spazio euclideo (a differenza della dimensione topologica o della dimensione di Hausdorff che confrontano i \"comportamenti locali\" con quelli dello spazio euclideo). \nNello spazio euclideo, la disuguaglianza isoperimetrica afferma che fra tutti i corpi con un fissato volume, la sfera ha l'area minore. In altre variet\u00e0 \u00e8 di solito difficile trovare il corpo con la minore area superficiale, e questo \u00e8 il motivo per introdurre la dimensione isoperimetrica. La domanda che ci si pone \u00e8 che cosa sia \"approssimativamente\" la minima area superficiale, qualsiasi sia il corpo che gode di questa propriet\u00e0. \nDefinizione formale.\nSi dice che una variet\u00e0 \"M\" soddisfa una disuguaglianza isoperimetrica d-dimensionale se per ogni insieme aperto \"D\" in \"M\" con bordo regolare soddisfa\ndove \"vol\" ed \"area\" s riferiscono alle usuali nozioni di volume ed area\nsu una variet\u00e0, o pi\u00f9 precisamente, se la variet\u00e0 ha \"n\" dimensioni topologiche \"vol\" si riferisce al volume \"n\"-dimensionale e \"area\" al volume \"n-1\" dimensionale. \"C\" rappresenta qui una costante che non dipende da \"D\" (ma pu\u00f2 dipendere dalla variet\u00e0 e da \"d\").\nLa dimensione isoperimetrica di \"M\" \u00e8 l'estremo superiore su tutte le \"d\" tali che \"M\" soddisfa una disuguaglianza isoperimetrica \"d\"-dimensionale.\nEsempi.\nUno spazio euclideo \"d\"-dimensionale ha dimensione isoperimetrica \"d\". Questo \u00e8 il noto problema isoperimetrico; come discusso sopra, per uno spazio euclideo la costante \"C\" \u00e8 conosciuta precisamente dal momento che il minimo \u00e8 raggiunto per la sfera. \nUn cilindro infinito (cio\u00e8 il prodotto cartesiano di un cerchio unitario e la retta reale) ha dimensione topologica due ma dimensione isoperimetrica uno. Infatti, moltiplicando qualsiasi variet\u00e0 per una variet\u00e0 compatta non cambia la dimensione isoperimetrica (cambia solo il valore della costante \"C\"). Qualsiasi variet\u00e0 compatta ha dimensione isoperimetrica zero.\nLa dimensione isoperimetrica pu\u00f2 anche essere pi\u00f9 grande della dimensione topologica. L'esempio pi\u00f9 semplice \u00e8 il jungle gym infinito, che ha dimensione topologica due e dimensione isoperimetrica tre. Si veda per immagini e sorgenti per Mathematica.\nIl piano iperbolico ha dimensione topologica due e dimensione isoperimetrica infinita. Infatti il piano iperbolico ha costante di Cheeger positiva. Questo significa che soddisfa la disuguaglianza\nche ovviamente implica che la dimensione isoperimetrica sia infinita.\nDimensione isoperimetrica dei grafi.\nLa dimensione isoperimetrica dei grafi viene definita in modo simile. Non c'\u00e8 nessun bisogno di misure d'area e di volume: semplicemente si contano i punti. Per ogni sottoinsieme \"A\" di un grafo \"G\" si definisce formula_3 come l'insieme dei vertici in formula_4 con un vicino in \"A\". Una disuguaglianza isoperimetrica \"d\"-dimensionale \u00e8 ora definita tramite\nGli esempi sopra valgono in modo analogo per i grafi. La dimensione isoperimetrica di ogni grafico chiuso \u00e8 zero. La dimensione isoperimetrica di una griglia \"d\"-dimensionale \u00e8 \"d\". In generale la dimensione isoperimetrica \u00e8 conservata da quasi isometrie, sia da quasi-isometrie fra variet\u00e0, fra grafi ed anche da quasi isometrie che portano variet\u00e0 in grafi, con le rispettive definizioni. In modo non rigoroso, questo significa che un grafo \"assomigliante\" ad una data variet\u00e0\n(allo stesso modo in cui la griglia assomiglia allo spazio euclideo) ha la stessa dimensione isoperimetrica della variet\u00e0. Un albero binario infinito completo ha dimensione isoperimetrica \u221e.\nConseguenze dell'isoperimetria.\nUna semplice integrazione su \"r\" (o somma nel caso di grafi) mostra che una disuguaglianza isoperimetrica \"d\"-dimensionale implica una crescita del volume:\ndove \"B\"(\"x\",\"r\") denota la sfera di raggi \"r\" centrata in \"x\" nella distanza riemanniana o nella distanza per i grafi. In generale, l'inverso non \u00e8 vero, cio\u00e8 anche la crescita uniforme esponenziale del volume non garantisce una qualche disuguaglianza isoperimetrica. Un semplice esempio lo si ha prendendo il grafo \"Z\" (cio\u00e8 tutti gli interi con lati compresi fra \"n\" e \"n+1\") che connette al vertice \"n\" un albero binario completo di lunghezza |\"n\"|. Entrambe le propriet\u00e0 (crescita esponenziale e dimensione isoperimetrica nulla) sono facili da dimostrare.\nUn'interessante eccezione \u00e8 il caso dei gruppi. Risulta che un gruppo con crescita polinomiale di ordine \"d\" ha dimensione isoperimetrica \"d\". Questo risulta sia nel caso dei gruppi di Lie sin nel caso del grafo di Cayley di un gruppo finitamente generato.\nUn teorema di Varopoulos connette la dimensione isoperimetrica di un grafo al tasso di fuga di una passeggiata aleatoria (\"random walk\") sul grafo. Risulta che\n\"Teorema di Varopoulos: Se G \u00e8 un grafo che soddisfa una disuguaglianza isoperimetrica d-dimensionale allora\"\n\"dove formula_8 \u00e8 la probabilit\u00e0 che un random walk su G che parta da G sia in y dopo n passi, e C sia una qualche costante.\""}
{"id": "703986", "revid": "125741788", "url": "https://it.wikipedia.org/wiki?curid=703986", "title": "Michael Keaton", "text": "Ha debuttato alla fine degli anni settanta in numerose serie televisive, ottenendo la popolarit\u00e0 per il film \"Beetlejuice - Spiritello porcello\" (1988). Dopo aver guadagnato ulteriori consensi per la sua interpretazione di Bruce Wayne/Batman in \"Batman\" (1989) e \"Batman - Il ritorno\" di Tim Burton (1992), \u00e8 apparso in una serie di film che vanno dai drammi e commedie romantiche a thriller e film d'azione; si segnalano Gung Ho (1986), \"Fuori dal tunnel\" (1988), \"4 pazzi in libert\u00e0\" (1989), \"Uno sconosciuto alla porta\" (1990), \"Molto rumore per nulla\" (1993), \"Mi sdoppio in 4\" (1996), \"Jackie Brown\" (1997), \"Jack Frost\" (1998), \"I poliziotti di riserva\" (2010), \"Need for Speed\" (2014), \"Birdman\" (2014), \"Il caso Spotlight\" (2015), \"The Founder\" (2016), \"\" (2017), \"Dumbo\" (2019) e \"Morbius\" (2022). \nHa ricevuto il plauso della critica per la sua interpretazione di Riggan Thomson nella commedia drammatica \"Birdman\" di Alejandro Gonz\u00e1lez I\u00f1\u00e1rritu (2014), che gli ha valso numerosi premi tra cui il Golden Globe per il miglior attore in un film commedia o musicale, due Critics Choice Award e uno Screen Actors Guild Award. Per lo stesso film \u00e8 stato candidato al premio BAFTA e all'Oscar al miglior attore. In precedenza ha ricevuto una nomination ai Golden Globe per la sua interpretazione nel film televisivo \"Live from Baghdad\" (2002) e agli Screen Actors Guild Award per la miniserie \"The Company\" (2007). Nel 2015 \u00e8 tra i protagonisti del film biografico \"Il caso Spotlight\", pellicola vincitrice dell'Oscar al miglior film che ha fatto di Keaton uno degli attori, insieme a Russell Crowe, Guy Pearce, Scoot McNairy e Bill Camp ad aver recitato in due film che hanno vinto consecutivamente l'Oscar nella categoria principale (\"Birdman\" e \"Il caso Spotlight\", entrambi premiati con l'Oscar al miglior film nel 2015 e nel 2016 rispettivamente). Nel 2022 si aggiudica il suo secondo Golden Globe per la sua interpretazione nella miniserie televisiva \"Dopesick - Dichiarazione di dipendenza\".\nBiografia.\nUltimo di sette fratelli, Michael Keaton nasce a Forest Grove nei pressi di Pittsburgh, in Pennsylvania, figlio di un ingegnere civile, George A. Douglas, e di una casalinga, Leona Elizabeth Loftus. Keaton ha ricevuto un'educazione cattolica. Sua madre vanta ascendenze irlandesi, mentre suo padre inglesi, scozzesi e irlandesi. Dopo il liceo si iscrive alla Kent State University, dove per due anni si specializza in dizione e inizia a recitare in alcune commedie scolastiche. Lasciata Kent State si guadagna da vivere come taxista e interprete di piccoli ruoli a teatro. Nel 1972 viene assunto come operatore di ripresa per un'emittente televisiva, e appare in diverse trasmissioni televisive. Affascinato dal mondo artistico, si trasferisce poi a Los Angeles in cerca di audizioni e contatti a Hollywood. Debutta nelle situation comedy nel 1975, cambiando nome per non essere confuso con l'affermato attore Michael Douglas. La diceria che Keaton abbia cambiato il suo cognome in onore dell'attrice Diane Keaton \u00e8 scorretta; la sua scelta deriv\u00f2 da un'affinit\u00e0 per la commedia di Buster Keaton.\nIl successo e la fama gli arrivano nel 1979, con la partecipazione in compagnia di James Belushi alla sitcom \"Working Stiffs\". Il debutto cinematografico avviene nel 1982, con la partecipazione a \"Night Shift - Turno di notte\", diretto da Ron Howard, nel ruolo di coprotagonista. L'anno seguente nel 1983 \u00e8 il protagonista della commedia \"Mister mamma\" di Stan Dragoti. Quest'ultimo \u00e8 un filmetto claudicante dall'infelice titolo in italiano e in originale, una di quelle pellicole che di norma risultano utili agli esordienti per potersi poi permettere di proporsi a progetti che siano trampolini di lancio pi\u00f9 efficaci. E difatti nel 1986 riprende i contatti con Ron Howard che lo mette sotto contratto per il suo divertente \"Gung Ho\", mentre due anni prima aveva condiviso il set con Danny DeVito per \"Pericolosamente Johnny\" di Amy Heckerling. I successi messi a segno da Keaton sono altalenanti: nel 1987 \"Un tocco di velluto\" di Robert Mandel e \"La scatola misteriosa\" di Robert Malcolm Young sono prodotti poco riusciti; ma quando il suo \u00e8 un bel ruolo, l'interpretazione e il personaggio dell'attore si stabiliscono inevitabilmente nella memoria degli spettatori. Ottimi esempi sono il successivo Daryl nel bel dramma \"Fuori dal tunnel\" (1988) di Glenn Gordon Caron e \"4 pazzi in libert\u00e0\" (1989) di Howard Zieff, dove Michael ritrova Peter Boyle, suo collega di cast anche in \"Pericolosamente Johnny\".\nNel 1988 la carriera di Keaton subisce una notevole impennata grazie al ruolo dello spirito sadico in \"Beetlejuice - Spiritello porcello\" di Tim Burton, che gli regala fama planetaria, portandolo a ricoprire ruoli di maggior importanza in film come \"Batman\" del 1989, pellicola nella quale interpreta il ruolo dell'omonimo supereroe. Rischiosamente commerciale e apparentemente gi\u00e0 stravisto prima di completare la pre-produzione, il Batman burtoniano e keatoniano \u00e8 in realt\u00e0 un soggetto strano e straniante, attraversato da un'inquietudine rappresa, e che schiera in campo un magnifico cattivo Jack Nicholson che dona il suo mefistofelico sorriso al Joker, un'incantevole controparte femminile impersonata da Kim Basinger, e soprattutto un protagonista algido, anomalo e inaspettato: il film tappa la bocca ai fan stizzosi, ai detrattori e ai produttori terrorizzati.\n\u00c8 la consacrazione, da questo momento in poi la strada per Keaton \u00e8 tutta in discesa. Al cinecomic seguono il thriller ansiogeno fin dal titolo \"Uno sconosciuto alla porta\" (1990) con Matthew Modine e Melanie Griffith; \"Il giorno della terra\" (1990), documentario di Dwight Hemion con Bette Midler, Robin Williams e Jane Fonda; il poliziesco \"La giustizia di un uomo\" (1991) di Heywood Gould. Per poi giungere al sequel del lungometraggio fantasy/action che lo ha portato al successo planetario, se possibile ancora pi\u00f9 oscuro, disperato e sincero del precedente: inalterato nel cast di \"Batman - Il ritorno\" (1992) \u00e8 ovviamente Keaton, sempre convincente; per il resto si aggiungono l'amico Danny DeVito, Christopher Walken ed una splendida, spietata e straziante Michelle Pfeiffer. Nel 1993 fa coppia con Nicole Kidman nello \"strappalacrime\" \"My Life - Questa mia vita\" di Bruce Joel Rubin, in cui \u00e8 un malato terminale che lascia un dono speciale al figlio che sta per nascere.\nNel 2010 presta la voce al personaggio Ken in \"Toy Story 3 - La grande fuga\". Nel 2015 Keaton si aggiudica il Golden Globe come miglior attore protagonista di un film commedia per la sua interpretazione (in un ruolo per diversi aspetti autobiografico se rapportato ai suoi successi passati con i film di Batman) nel lungometraggio \"Birdman\", per il quale nello stesso anno viene candidato anche all'Oscar come miglior attore protagonista. Nello stesso anno \u00e8 nel cast del film \"Il caso Spotlight\" di Tom McCarthy, vincitore di due premi Oscar 2016 nelle categorie miglior film e miglior sceneggiatura originale.\nNel 2016 interpreta Ray Kroc in \"The Founder\"; il film racconta la storia vera dell'imprenditore, e la sua acquisizione della catena di fast food McDonald's. Nel 2017 interpreta il supercriminale Avvoltoio nel film del Marvel Cinematic Universe \"\". Nel 2019 interpreta il perfido imprenditore V. A. Vandevere nel film \"Dumbo\", remake live action dell'omonimo classico film d'animazione, diretto da Tim Burton. Nell'agosto 2020, oltre Ben Affleck, riprende il ruolo di Batman nel film del DC Extended Universe \"The Flash\", nelle sale nel 2022.\nVita privata.\nNel 1982 ha sposato l'attrice Caroline McWilliams, da cui ha avuto un figlio, Sean, compositore nato nel 1983. I due hanno divorziato nel 1990.\nDal 1989 al 1995 ha avuto una relazione con l'attrice Courteney Cox.\nDoppiatori italiani.\nNelle versioni in italiano delle opere in cui ha recitato, Michael Keaton \u00e8 stato doppiato da:\nDa doppiatore \u00e8 sostituito da:"}
{"id": "703987", "revid": "1305772", "url": "https://it.wikipedia.org/wiki?curid=703987", "title": "Bottegone", "text": ""}
{"id": "703988", "revid": "57342", "url": "https://it.wikipedia.org/wiki?curid=703988", "title": "Michael John Douglas", "text": ""}
{"id": "703989", "revid": "110157", "url": "https://it.wikipedia.org/wiki?curid=703989", "title": "Corrente della Guyana", "text": "La corrente della Guyana \u00e8 una corrente marina dell'oceano Atlantico, con una velocit\u00e0 compresa tra 0,8 e 2,4 nodi.\nNasce dall'incontro fra una diramazione della Corrente Equatoriale Sud e la Corrente Equatoriale Nord. Presso le Piccole Antille si divide in due: un ramo, che prende il nome di corrente delle Antille, passa all'esterno dell'arco insulare, l'altro attraversa il mare delle Antille."}
{"id": "703990", "revid": "599013", "url": "https://it.wikipedia.org/wiki?curid=703990", "title": "Flp", "text": ""}
{"id": "703992", "revid": "13833", "url": "https://it.wikipedia.org/wiki?curid=703992", "title": "Occitani", "text": ""}
{"id": "703993", "revid": "15431", "url": "https://it.wikipedia.org/wiki?curid=703993", "title": "Centovallina", "text": ""}
{"id": "703994", "revid": "767487", "url": "https://it.wikipedia.org/wiki?curid=703994", "title": "La battaglia delle Midway", "text": "La battaglia delle Midway (\"The Battle of Midway\") \u00e8 un cortometraggio girato personalmente dal regista John Ford durante l'attacco giapponese alle isole Midway su commissione dell'U.S. NAVY. Ford fu ferito dal fuoco nemico durante le riprese della battaglia.&lt;br&gt;\nParticolare apprezzabile \u00e8 l'uso del colore nella registrazione della pellicola 16 millimetri."}
{"id": "703995", "revid": "599013", "url": "https://it.wikipedia.org/wiki?curid=703995", "title": "Mainland", "text": "Mainland \u00e8 il nome di due isole:"}
{"id": "703997", "revid": "690118", "url": "https://it.wikipedia.org/wiki?curid=703997", "title": "AEC Armoured Command Vehicle", "text": "LAEC Armoured Command Vehicle era una gamma di veicoli comando corazzati costruiti in Gran Bretagna durante la seconda guerra mondiale dalla \"Associated Equipment Company\".\nStoria.\nDurante il secondo conflitto mondiale la Gran Bretagna fu l'unica nazione che svilupp\u00f2 ed us\u00f2 intensamente degli appositi veicoli comando corazzati. Gli Armoured Command Vehicle erano essenzialmente dei bus corazzati montati su un telaio di autocarro. Il pi\u00f9 comune ACV era realizzato sul telaio dell'AEC Matador. La produzione inizi\u00f2 nel 1941 e ne furono costruiti in totale 415. Il primo impiego di questo veicolo avvenne durante la campagna del Nord Africa e rimasero in servizio fino alla fine del conflitto.\nGrande e confortevole l'ACV venne soprannominato dalle truppe con il nome di un grande albergo di Londra: \"Dorchester\". Tre di questi veicoli comando furono catturati fra il 7 e l'8 aprile 1941 dalle truppe dell'Afrika Korps, dove vennero designati \"Max\", \"Moritz\" e \"Mammute\". I primi due furono utilizzati da Rommel e dal suo staff per tutta la campagna.\nNel 1944 ne fu prodotta una versione a tre assi con trazione 6 x 6. Il veicolo utilizzava lo scafo dell'AEC 0857 e montava un motore AEC 198 da 150 hp (112 kW). La corazzatura in acciaio, di nove millimetri di spessore, era saldata. Il veicolo pesava circa 17 ton e furono 151 gli esemplari costruiti. Il veicolo venne prodotto in due versioni che differivano per le apparecchiature radio denominate LP (Low Power) e HP (High Power)"}
{"id": "704001", "revid": "729019", "url": "https://it.wikipedia.org/wiki?curid=704001", "title": "Mainland (Isole Orcadi)", "text": "Mainland (detta anche Pomona in italiano) \u00e8 la pi\u00f9 estesa (52325 ha) delle isole dell'arcipelago delle Orcadi situato nel Mar del Nord a ridosso della costa settentrionale della Scozia.\nIl nome Mainland deriva dall'antico nome norvegese \"Meginland\"; in precedenza l'isola era chiamata \"Hrossay\" (Isola del cavalli in norvegese antico). L'isola \u00e8 raramente chiamata Pomona, nome inviso agli indigeni e derivante da un errore commesso dal latinista George Buchanan (1506-1582) che nella sua opera \"Rerum Scoticarum Historia\" incluse, sbagliandone la traduzione, un passaggio di Solino.\nL'isola ha una superficie collinare; il punto pi\u00f9 elevato \u00e8 il Ward Hill (269 m s.l.m.). La parte orientale \u00e8 prevalentemente pianeggiante,con numerosi pascoli, mentre la parte occidentale \u00e8 lievemente pi\u00f9 aspra. La costa \u00e8 caratterizzata da numerose baie sabbiose che si insinuano tra scogliere a picco. Qui si trovano numerosi resti archeologici risalenti al neolitico come l'insediamento di Skara Brae (Patrimonio dell'Umanit\u00e0 dell'Unesco dal 1999).\nI due centri abitati principali dell'arcipelago si trovano entrambi su Mainland.\nLa cittadina di Kirkwall (circa 7.500 abitanti), che si trova nella parte orientale, \u00e8 il centro amministrativo dell'arcipelago nonch\u00e9 il porto principale.\nNumerosi traghetti la collegano con le altre isole dell'arcipelago.\nSulla costa occidentale si trova la cittadina di Stromness (circa 2.100 abitanti), collegata coi porti scozzesi di Scrabster e Hoy.\nL'isola di Mainland \u00e8 collegata alle isole di Burray e South Ronalsday tramite le Churchill Barriers. Questi sbarramenti di blocchi di cemento furono costruiti durante la seconda guerra mondiale allo scopo di chiudere l'accesso alla baia di Scapa Flow in seguito all'affondamento della corazzata \"Royal Oak\" da parte del sottomarino tedesco U-47 che era riuscito a forzare il blocco al largo del Kirk Sound. Attualmente sulle Churchill Barriers passa una stretta strada asfaltata che termina sull'isola di South Ronalsday in corrispondenza dell'approdo del traghetto per Caithness (John O' Groats).\nL'economia dell'isola si basa sull'agricoltura (si coltivano patate, foraggio e cereali), l'allevamento (soprattutto pollame, ovini e bovini) e la pesca (aringhe e merluzzi). Secondaria importanza riveste l'industria (produzione di whisky e lavorazione della lana).\nSta infine emergendo un certo volume d'affari legato al turismo."}
{"id": "704004", "revid": "2373", "url": "https://it.wikipedia.org/wiki?curid=704004", "title": "Mainland (Isole Shetland)", "text": "Mainland \u00e8 la principale isola delle Shetland, l'arcipelago a nord della Scozia. L'isola comprende l'unico burgh delle Shetland, Lerwick, ed \u00e8 il centro dei trasporti via traghetto e via aerea.\nDescrizione.\nHa un'area di 970 km\u00b2, il che ne fa la prima isola dell'arcipelago per estensione, la terza isola della Scozia e la quinta isola maggiore dell'arcipelago britannico dopo la Gran Bretagna, l'Irlanda, Lewis e Harris e Skye. Ha una superficie collinare (l'altitudine massima si raggiunge con la collina di Ronas Hill, 450\u00a0m) e il clima \u00e8 fresco e umido.\nL'economia si fonda sull'agricoltura (orzo, avena e ortaggi), l'allevamento (cavalli, bovini e ovini), la pesca e la lavorazione della lana. Mainland si pu\u00f2 dividere in quattro grandi sezioni:\nL'isola \u00e8 la seconda pi\u00f9 popolosa della Scozia, e nel 2011 contava residenti comparati ai del 2001."}
{"id": "704005", "revid": "117119334", "url": "https://it.wikipedia.org/wiki?curid=704005", "title": "Rocar Autodromo U812", "text": "Il Rocar Autodromo U812 \u00e8 un prototipo di autobus urbano, prodotto in Romania sul finire degli anni '90.\nGeneralit\u00e0.\nTale modello \u00e8 frutto del sodalizio tra l'azienda rumena \"Rocar\" di Bucarest e l'italiana \"CAM\" (acronimo di Carrozzeria Autodromo Modena).\nCaratteristiche.\nL'aspetto \u00e8 quello di un moderno autobus italiano, carrozzato dalla nota azienda di Modena, correntemente detta \"Autodromo\".\nCostruito in allestimento urbano, \u00e8 un mezzo lungo 12 metri, con guida a sinistra, motore posteriore, tre porte rototraslanti, ampi finestrini, un grande parabrezza rettangolare sovrastato da un ampio display luminoso, indicante numero di linea e percorso.\nDiffusione.\nIl \"Rocar Autodromo U812\" \u00e8 presente solo in Romania, nella citt\u00e0 di Bucarest.\nMercoledi 18 Giugno 2014 il prototipo ha avuto un incidente grave , \u00e8 stato accantonato in un deposito.\nVersioni.\n\u00c8 stato realizzato anche un prototipo filoviario presente, anche in questo caso, nella sola citt\u00e0 di Bucarest."}
{"id": "704006", "revid": "729019", "url": "https://it.wikipedia.org/wiki?curid=704006", "title": "C15TA", "text": "Il C15TA Armoured Truck era un veicolo corazzato prodotto durante la seconda guerra mondiale in Canada.\nStoria.\nIl C15TA fu sviluppato dalla General Motors Canada rifacendosi al concetto della M3 scout car prodotta negli Stati Uniti. La base era costituita dal telaio dello CMP Chevrolet C15 mentre lo scafo corazzato veniva fornito dalla Hamilton Bridge Company. Tra il 1943 e il 1945 ne furono costruiti 3.961 presso gli stabilimenti di Oshawa, Ontario.\nIl mezzo venne utilizzato in Europa, come ambulanza e veicolo trasporto truppe corazzato, sia dalle truppe britanniche che da quelle canadesi. Dopo la fine delle ostilit\u00e0 molti C15TA furono utilizzati dalle Forze Armate di diversi paesi europei tra i quali il Belgio, la Danimarca dove erano denominati M6 Mosegris, e Paesi Bassi che ne impiegarono 396 esemplari. Centocinquanta furono venduti alla Spagna.\nIn Asia i C15TA lasciati in Vietnam dalle truppe britanniche furono utilizzati da quelle francesi durante la Guerra d'Indocina. Dopo la fine di questo conflitto vennero consegnati all'esercito sudvietnamita. Diversi di questi mezzi furono anche utilizzati dalle forze di polizia della Malaysia.\nAlcuni C15TA furono utilizzati fino agli anni sessanta."}
{"id": "704012", "revid": "125623910", "url": "https://it.wikipedia.org/wiki?curid=704012", "title": "Psicopompo", "text": "Nella mitologia e in religione, lo psicopompo \u00e8 una figura (in genere una divinit\u00e0) che svolge la funzione di accompagnare le anime dei morti nell'oltretomba. La parola \"psicopompo\" deriva dal greco \"\u03c8\u03c5\u03c7\u03bf\u03c0\u03bf\u03bc\u03c0\u00f3\u03c2\", composta da \"psych\u00e8\" (anima) e \"pomp\u00f3s\" (colui che manda).\nCaratteristiche.\nLa figura dello psicopompo \u00e8 una figura centrale di molte mitologie e religioni antiche, e trova anche corrispondenze nelle religioni monoteistiche (talvolta per integrazione di miti antecedenti; si pensi per esempio al Caronte dantesco). Sovente \u00e8 in coppia con un'altra divinit\u00e0 maggiore creatrice del mondo nella misura in cui lo psicopompo \u00e8 un'entit\u00e0 neutrale, un messaggero dell'aldil\u00e0, una sorta di demone tra il mondo sensibile e il mondo sovrasensibile. Lo psicopompo non \u00e8 quindi una divinit\u00e0 in senso proprio, poich\u00e9 non giudica gli uomini ma si limita a traghettarli nel mondo ultraterreno.\nData l'importanza della riformulazione della morte come passaggio (trasformazione) nelle religioni e nelle mitologie, non stupisce che lo psicopompo sia in genere una figura di rilievo (nelle religioni politeistiche si tratta quasi sempre di una figura importante del relativo pantheon). Nel culto Vud\u00f9, esso \u00e8 rappresentato dalla figura del Baron Samedi, divinit\u00e0 creata durante la deportazione degli schiavi africani nelle Americhe. Avevano l'attributo di psicopompo Ermes ed Ecate presso gli antichi Greci, Osiride presso gli Egizi, Charun presso gli Etruschi, L\u00fag presso i Celti, Odino presso i Germani.\nCreature psicopompe sono le sirene a forma di donna-uccello della cultura greca e magno greca: in numerosi contesti funerari, sono stati trovati oggetti a forma di sirena i cui elementi rappresentativi indicano la credenza che le sirene stazionassero alle porte degli Inferi con il compito di consolare le anime dei defunti con il loro dolce canto e di accompagnarle nell\u2019Ade."}
{"id": "704013", "revid": "22475", "url": "https://it.wikipedia.org/wiki?curid=704013", "title": "Erba medica (saggio)", "text": "Erba medica \u00e8 un saggio uscito il 20 gennaio 2003, che si occupa degli impieghi della cannabis e dei cannabinoidi in campo terapeutico.\nIl libro, curato dalla Associazione Cannabis Terapeutica, si apre con una disamina della storia degli usi medici della cannabis, per poi passare alle tappe della moderna riscoperta e del panorama legislativo internazionale. Ampio spazio \u00e8 dedicato anche agli aspetti botanici e a quelli biochimici.\nIl nucleo centrale dell'opera \u00e8 costituito da un capitolo dedicato alle attuali indicazioni terapeutiche, in cui si passano in rassegna i pi\u00f9 recenti studi effettuati in quest'ambito, e da una raccolta di casi clinici in cui alcuni pazienti raccontano in prima persona le loro esperienze.\nL'opera \u00e8 completata da due capitoli dedicati agli aspetti legislativi e normativi in Italia."}
{"id": "704014", "revid": "1522738", "url": "https://it.wikipedia.org/wiki?curid=704014", "title": "Amal", "text": "Amal (, \"speranza\"), fondata il 20 gennaio 1975, \u00e8 l'acronimo dell'arabo \u0623\u0641\u0648\u0627\u062c \u0627\u0644\u0645\u0642\u0627\u0648\u0645\u0629 \u0627\u0644\u0644\u0628\u0646\u0627\u0646\u064a\u0629, Afw\u0101j al-muq\u0101wama al-lubn\u0101niyya, \"Distaccamenti della Resistenza libanese\".\n\u00c8 la milizia del \"Movimento dei diseredati\" creato dall'imam sciita Musa al-Sadr.\nAmal \u00e8 diventata una delle pi\u00f9 importanti milizie musulmane durante la guerra civile libanese. Amal si \u00e8 sviluppata grazie anche ai suoi stretti legami con il regime islamico dell'Iran e siriano (governato da un regime autoritario a prevalenza alawita, movimento eterodosso dell'Islam, nato verso la seconda met\u00e0 del IX secolo), e grazie al sostegno dei 300.000 rifugiati interni sciiti del sud del Libano, specie dopo i bombardamenti israeliani dell'inizio degli anni 1980.\nStoria.\nNel 1974, l'im\u0101m Musa al-Sadr cre\u00f2 il \"Movimento dei diseredati\" (\"\u1e24arakat al-mahrum\u012bn\") il cui obiettivo era l'emancipazione degli sciiti libanesi. Nel 1975, di fronte alla crescita della tensione in Libano, il movimento organizz\u00f2 una sua milizia armata.\nal-Sadr rifiutava l'uso della forza per risolvere i problemi del Libano e non coinvolse la milizia nei combattimenti, riservandola a precisi compiti di auto-difesa. Nel 1978, l'im\u0101m scomparve misteriosamente in occasione di una sua visita ufficiale in Libia.\nHusayn Husayni, il presidente del Parlamento libanese (in basa agli ufficiosi Accordi del 1943 che riservavano tale carica alla comunit\u00e0 sciita libanese), prese la guida del movimento per un breve periodo, prima di cedere il posto a Nabih Berri, che rimane ancor oggi il capo di Amal. Berri s'alle\u00f2 allora alla Siria e impegn\u00f2 le milizie nella guerra civile libanese.\nAttualmente, Amal possiede un importante gruppo di deputati nel Parlamento libanese e Berri \u00e8 il Presidente del Parlamento stesso."}
{"id": "704015", "revid": "125019", "url": "https://it.wikipedia.org/wiki?curid=704015", "title": "Brigitte Fontaine", "text": "Biografia.\n\u00c8 nata a Morlaix (Finist\u00e8re) in una famiglia di insegnanti. La sua infanzia, che ella dichiara complessivamente felice, si svolge in piccoli comuni della Finist\u00e8re, quindi a Morlaix. Col suo bagaglio letterario in tasca, \"sale\" a Parigi all'et\u00e0 di 17 anni, per fare teatro.\nNel 1963, si rivolge al mondo della canzone e si produce in diverse sale di registrazione parigine. Pubblica due album di fattura pop-jazz, prima di iniziare nel 1969 una lunga collaborazione con il musicista kabyle (si riferisce alla cultura berbera algerina) Areski Belkacem. Quest'ultimo compone tutte le musiche di \"Comme \u00e0 la radio\". Registrato con l'Art Ensemble of Chicago, quest'album, che segna una decisa rottura con la canzone francese tradizionale, getta i primi ponti con la world-music. Brigitte Fontaine diventa allora una figura indefinibile dell'underground francese (cfr. Yann Plougastel, \"La chanson mondiale depuis 1945\", \u00e9ditions Bordas).\nIn una mezza dozzina di album pubblicati per la maggior parte per Saravah, Brigitte Fontaine esplora differenti mondi poetici. Rinunciando alle rime, utilizzando a volte il parlato, registra allora, con pochissimi mezzi e a volte su due tracce, canzoni che abbordano con \"humour\" o gravit\u00e0, secondo l'umore, temi cos\u00ec diversi come la morte (\"Dommage que tu sois mort\"), la vita (\"L'\u00e9t\u00e9, l'\u00e9t\u00e9\"), l'alienazione (\"Comme \u00e0 la radio\"), la pazzia (\"Ragilia\"), l'amore (\"Je t'aimerai\") o anche l'ingiustizia sociale (\"C'est normal\"), la diseguaglianza dei sessi (\"Patriarcat\") ed il razzismo (\"Y'a du lard\"). Dal momento che navigano tra pop, folk, electro e world music, i suoi album \"L'incendie\" e \"Vous et nous\" si possono catalogare fra i dischi pi\u00f9 inclassificabili della scena francese.\nGli anni ottanta sono per Brigitte Fontaine e suo marito Areski Belkacem un periodo di silenzio discografico. Lontano dai riflettori, Fontaine si dedica allora alla scrittura ed al teatro. Occorrer\u00e0 attendere cinque anni perch\u00e9 una societ\u00e0 francese accetti di distribuire il suo nuovo album \"French corazon\" (scritto e composto fin dal 1985, ma uscito nel 1988 in Giappone, grazie al sostegno della giornalista Reiko Kidachi). Il videoclip metafisico di \"Nougat\", diffuso in particolare sul canale di video musicali francese M6, prepara il pubblico al grande ritorno sulla scena della cantante nel 1993, al Bataclan, in occasione di un show \"messo in piega\" da Higelin.\nNegli anni novanta, Brigitte Fontaine si avvicina agli universi di Bj\u00f6rk e Massive Attack sperimentando nuove forme musicali, pi\u00f9 elettriche e, soprattutto, elettroniche che prima. I suoi testi si contraddistinguono per un ritorno ad una forma di versificazione pi\u00f9 classica. La pubblicazione dell'album \"Genre humain\", nel 1995, incontra un bel successo, tanto presso la critica che il grande pubblico, con titoli comici come \"Conne\" (prodotto con \u00c9tienne Daho), lirici come \"La femme \u00e0 barbe\" o poetici come \"Il se m\u00eale \u00e0 tout \u00e7a\"... Nel 1997, esce \"Les Places\" ed il suo titolo-faro \"Ah que la vie est belle!\". Quest'album \u00e8 arricchito dalle collaborazioni del fido Areski Belkacem, del grande-fratello \"di cuore\" Jacques Higelin e di un nuovo complice di gioco: Alain Bashung. Soprattutto, le canzoni rivelano un'ispirazione rinnovata.\nDischi d'oro, i suoi album \"K\u00e9k\u00e9land\" (2001) e \"Rue Saint-Louis en \u00eele\" (2004) hanno beneficiato di collaborazioni prestigiose (Noir D\u00e9sir, i Sonic Youth, Archie Shepp, Matthieu Chedid, Gotan Project, Zebda, ecc.). Il suo sedicesimo album, \"Libido\" (2006), riallaccia il nodo con l'energia viva dei suoi concerti in un ambiente molto \"baroque'n'roll\", dove sono convocati Th\u00e9r\u00e8se d'Avilla, i soufis, le pellicole hollywoodiane, Melody Nelson e molti paradossi.\nIl pubblico di Brigitte Fontaine si \u00e8 in particolare ampliato a partire dall'inizio degli anni 2000 e le sue apparizioni televisive non sono state mai banali. Disturbante e sovversiva, Brigitte Fontaine lo \u00e8 sempre stata nelle sue performance, poich\u00e9 quando firma il manifeste des 343 salopes nel 1971, si esprime contro la guerra in Iraq o sostiene i sans-papier negli anni Sarkozy."}
{"id": "704016", "revid": "4507", "url": "https://it.wikipedia.org/wiki?curid=704016", "title": "Aliante di Saqqara", "text": ""}
{"id": "704021", "revid": "36426", "url": "https://it.wikipedia.org/wiki?curid=704021", "title": "Lista dei Vescovi di Policastro", "text": ""}
{"id": "704022", "revid": "287204", "url": "https://it.wikipedia.org/wiki?curid=704022", "title": "Alfisol", "text": "L'ordine degli Alfisol, indicato con il suffisso alf, \u00e8 uno dei dodici ordini della tassonomia del suolo secondo USDA.\nCaratteristiche.\nI suoli appartenenti a questo ordine presentano un epipedon \"ochrico\" o \"umbrico\", un orizzonte \"argillico\" o \"natrico\" e un tasso di saturazione in basi da moderato ad alto (&gt;35% entro 1,25 m dalla profondit\u00e0 del limite superiore dell'orizzonte Bt, oppure entro 1,8 m dalla superficie, oppure ancora alla profondit\u00e0 in cui si osserva un contatto con la roccia madre); altra caratteristica di questi terreni \u00e8 che sono umidi per almeno tre mesi l'anno (ci\u00f2 significa che l'acqua \u00e8 ritenuta ad una tensione inferiore ai 1.500 kPa).\nGli \"Alfisuoli\" sono, pi\u00f9 generalmente, il risultato di processi pedogenetici che hanno portato alla traslocazione verso il basso (lisciviazione) di argille, ma senza eccessiva perdita in basi di scambio; la presenza contemporanea di queste due caratteristiche implica che suoli di questo tipo devono essere:\nL'orizzonte \"argillico\" di illuviazione pu\u00f2 essere sostituito in alcuni suoli (preferenzialmente in zone tropicali con forte alternanza stagionale tra clima umido e secco) da un orizzonte \"natrico\" o \"kandico\". In alcuni \"alfisuoli\" si pu\u00f2 osservare un orizzonte indurito (duripan), a volte con presenza di plintite. Possono rinvenirsi inoltre dei fragipan o degli orizzonti \"glossici\" derivanti da degradazione di un orizzonte \"argillico\".\nGli Alfisol sono estesi in zone della Terra molto differenti e sono pertanto sottoposti a differenti regimi di temperatura; in climi caldi sono spesso compresi tra la zona degli Aridisol ed Entisol dei climi aridi e gli Inceptisol, Ultisol e Oxisol dei climi pi\u00f9 umidi tropicali; nelle zone pi\u00f9 fredde (temperate e temperato-fredde) sono confinanti con i Mollisol delle zone pi\u00f9 secche a prateria e gli Spodosol della foresta di conifere.\nGli Alfisol sono generalmente piuttosto fertili, visto il non eccessivo impoverimento in basi di scambio; sono perci\u00f2, in parecchi casi, acquisiti all'agricoltura; possono presentarsi per\u00f2 problemi in caso di erosione degli orizzonti superiori. Dove non sono utilizzati agronomicamente, supportano generalmente vegetazione forestale decidua; alcuni alfisuoli si ritrovano, tuttavia, in zone tropicali e subtropicali.\nSottordini.\nL'ordine viene suddiviso in cinque \"sottordini\":\nAqualf.\nIl sottordine degli Aqualf include gli Alfisol che manifestano le cosiddette condizioni aquiche, segnalate dalle screziature redox che si possono osservare nel profilo. In molti di questi suoli la falda acquifera risale fino a raggiungere quasi il piano di campagna per alcuni periodi durante l'anno, discendendo negli altri periodi al di sotto dell'orizzonte \"argillico\" o \"kandico\" permettendo cos\u00ec la traslocazione verso il basso di argilla, caratteristica di tutti gli Alfisol.\nGli Aqualf sono suoli normalmente associati a vegetazione forestale; data la loro prevalente estensione in zone molto antropizzate, tuttavia, buona parte di questi terreni vengono drenati artificialmente e coltivati; altri Aqualf si estendono in zone tropicali a savana. Si pensa, comunque, che tutti gli Aqualf abbiano supportato vegetazione forestale, in qualche periodo della loro vita.\nIl sottordine degli Aqualf si suddivide ulteriormente in undici \"grandi gruppi\":\nCryalf.\nIl sottordine dei Cryalf include gli Alfisol che si sviluppano in condizioni di clima freddo, cio\u00e8 in localit\u00e0 caratterizzate da regime di temperatura \"cryico\"; sono diffusi in alcune zone di pianura di Europa, America e Asia ad alte latitudini. Parecchi di questi suoli si estendono in zone di transizione con i suoli appartenenti all'ordine degli Spodosol (i podzol della foresta di conifere)\nIl sottordine dei Cryalf si spartisce ulteriormente in tre \"grandi gruppi\":\nUstalf.\nInclude gli \"Alfisuoli\" che si sviluppano in localit\u00e0 caratterizzate da regime di umidit\u00e0 \"ustico\". Sono quindi diffusi abbastanza estensivamente nelle zone subaride, in differenti regimi termici; la vegetazione dominante su questi tipi di suoli \u00e8 quindi la savana o la prateria; i suoli di ambiente tropicale, dal nome del processo pedogenetico che li ha interessati (\"ferruginazione\"), venivano chiamati \"suoli ferruginosi tropicali\".\nGli Ustalf tendono a formare una fascia tra gli Aridisol dei climi aridi e gli Oxisol, Ultisol, Inceptisol e Udalf dei climi pi\u00f9 umidi.\nIl sottordine degli Ustalf si suddivide in otto \"grandi gruppi\":\nXeralf.\nSono gli Alfisol che si sviluppano in localit\u00e0 caratterizzate da regime di umidit\u00e0 \"xerico\". Sono quindi diffusi abbastanza estensivamente nelle zone a clima mediterraneo; sono caratterizzati dall'essere secchi nel periodo estivo e umidi in quello invernale, quando diventa anche possibile un movimento di acqua nel profilo.\nSono spesso lisciviati; alcuni suoli appartenenti al sottordine (\"Palexeralf\" e \"Rhodoxeralf\") sono i \"suoli rossi fersiallitici\", molto diffusi in alcuni ambienti mediterranei.\nIl sottordine degli Xeralf si suddivide in sette \"grandi gruppi\":\nUdalf.\nSono gli Alfisol che si sviluppano in localit\u00e0 caratterizzate da regime di umidit\u00e0 \"udico\". Gli \"ortotipi\" (\"Typic Hapludalf\") coincidono con i \"suoli bruni lisciviati\" di ambiente temperato, a clima oceanico piuttosto umido.\nOriginariamente coperti da foresta temperata, molti di questi suoli sono stati dissodati e utilizzati a scopo agricolo; come risultato, alcuni hanno perso l'orizzonte eluviale che li caratterizzava e presentano solo un orizzonte \"argillico\" o \"kandico\" sotto lo strato arato.\nIl sottordine degli Udalf si suddivide in dieci \"grandi gruppi\":"}
{"id": "704026", "revid": "1708395", "url": "https://it.wikipedia.org/wiki?curid=704026", "title": "13 pezzi per svuotare la pista", "text": "13 pezzi per svuotare la pista \u00e8 il primo album del duo hip hop italiano Microspasmi. Composto, come suggerisce il titolo, da 13 tracce, l'album contiene collaborazioni di Fede dei Lyricalz e di Bassi Maestro, su strumentali costruite da Goediman, orientate sul funk pi\u00f9 scuro; di tanto in tanto nella parte finale delle tracce vengono aggiunte porzioni originali delle canzoni campionate. \nMeddaman sfrutta tutte le tracce ricercando argomenti originali e molto diversi tra di loro. Il disco ha riscosso un buon successo nel pubblico di nicchia dell'hardcore rap italiano."}
{"id": "704027", "revid": "1745361", "url": "https://it.wikipedia.org/wiki?curid=704027", "title": "Salmace", "text": "Nella mitologia greca, Salmace era una ninfa naiade che rifiut\u00f2 l'obbligo di verginit\u00e0 proprio del culto di Diana per amore del giovane dio Ermafrodito.\nMito.\nLa storia di Salmace ed Ermafrodito viene narrata da Ovidio nelle \"Metamorfosi\". Non \u00e8 chiaro se Ovidio si limiti a narrare un mito greco preesistente o aggiunga elementi di propria invenzione. Nel suo racconto, comunque, Salmace era la ninfa di una fontana nella regione anatolica della Caria. Quando Ermafrodito giunse presso la fontana, Salmace se ne invagh\u00ec e lo abbracci\u00f2, chiedendo agli dei di poter restare eternamente con lui. Gli dei esaudirono la sua richiesta unendo Ermafrodito e Salmace in un unico corpo. Ermafrodito maledisse la fonte di Salmace, chiedendo che chiunque si fosse bagnato nelle sue acque avrebbe dovuto condividere il suo destino.\nNella cultura di massa.\nAlla fine degli anni Venti del XX secolo lo scrittore torinese Mario Soldati scrisse la raccolta di racconti \"Salmace\", all'interno della quale si trova un testo dal titolo omonimo. Nel racconto si narra della trasformazione di un uomo in donna, in un contesto fortemente metaforico.\nIl mito della fontana di Salmace \u00e8 narrato nel brano dei Genesis \"The Fountain of Salmacis\", dall'album \"Nursery Cryme\"."}
{"id": "704029", "revid": "599013", "url": "https://it.wikipedia.org/wiki?curid=704029", "title": "Gennaro Di Napoli", "text": "A livello internazionale \u00e8 stato due volte campione mondiale indoor (1993, 1995) e una volta campione europeo indoor (1992) dei 3000 metri piani, nonch\u00e9 vice-campione europeo dei 1500 metri piani nel 1990. Vanta anche un titolo europeo juniores, un oro ai Giochi del Mediterraneo, quattro vittorie in Coppa Europa e sette titoli nazionali.\nHa inoltre fatto parte della squadra che ha vinto gli Europei di cross nel 1998.\nBiografia.\nNapoletano di nascita, si \u00e8 trasferito sin da piccolo con la famiglia a Milano in zona Rogoredo ed attualmente vive a San Donato Milanese con la moglie Graziella ed il figlio Mattia nato nel 1998.\n\u00c8 stato uno specialista nelle distanze dagli 800 m ai 5000 m, arrivando a vincere la medaglia d'oro ai campionati Europei Juniores nel 1987 e d'argento ai Campionati Europei di atletica leggera nel 1990 a Spalato sui 1500 m, rimanendo fuori zona medaglia ai Mondiali di Tokyo dove giunge ottavo. Risultato che ripete nell'edizione del 1997 mentre in quella del 1995 chiude dodicesimo. In quest'ultima gareggia anche nei 5000 m dove arriva undicesimo.\nDi Napoli ha battuto pi\u00f9 volte l'algerino Noureddine Morceli, campione del mondo in carica: nel 1990 al Meeting di Rieti, dove ottenne il record italiano dei 1500m con 3:32.78, e nel 1992 al Golden Gala di Roma. Non \u00e8 riuscito a brillare ai Giochi Olimpici di Barcellona nel 1992, mancando l'obiettivo di entrare in finale a causa di una microfrattura procuratasi al meeting di Parma due settimane prima dell'evento olimpico.\nNel 1992 ha vinto i Campionati Europei Indoor nei 3000m a Genova. Nel 1993 ha vinto i 3000 m indoor ai Campionati del Mondo a Toronto, titolo che ha difeso nell'edizione del 1995 di Barcellona. Arriva quarto nelle due edizioni successive a Parigi e Mahebashi. Inoltre ha vinto 4 volte la Coppa Europa sui 5000m ed ha rappresentato l'Europa nella Coppa del mondo a Barcellona nel 1991.\nCampione europeo a squadre di cross, campione europeo 4x1500m.\n\u00c8 ancora detentore dei record italiani dei 1500 m, miglio, 2000 m e 3000 m piani (sia outdoor che indoor).\nDopo il ritiro.\nNel settembre del 2006 ha attivato la prima Web Tv e Web Radio interamente dedicata all'atletica leggera denominata \"Track &amp; Field Channel TV\". e nel 2009 replica la Web Tv e Web Radio dedicata al gioco del Golf denominata Golf Channel One TV. \u00c8 cofondatore con il figlio Mattia della Web Radio e TV \"Radio Rap TV\" www.radiorap.tv, e'ora Performance Rep (Calcio &amp; Running) di Puma.\nNel Gennaio del 2013 fonda l'associazione \"A come Atletica\" con gli ex compagni di nazionale.\nElenco dei soci fondatori in ordine alfabetico: Antonella Capriotti, Giuseppina Cirulli, Gianni Cecconi, Gennaro Di Napoli, Dario D'Ottavio, Saverio Gellini, Carlo Grippo, Debora Locatelli, Marisa Masullo, Fabio Moretti, Gustavo Pallicca, Claudio Petrucci, Alessandro Pezzatini, Stefano Raddi, Danilo Ramirez, Nicoletta Tozzi, Marco Ugolini.\nGrande appassionato di Golf (6HDC) e socio onorario della FIG, testimonial ed organizzatore di social eventi (Run&amp;Golf, Fashion Run, Social Run, Sneakers Run) \u00e8 stato insignito della carica di \"Cavaliere D'italia\""}
{"id": "704032", "revid": "123951703", "url": "https://it.wikipedia.org/wiki?curid=704032", "title": "Jules Am\u00e9d\u00e9e Barbey d'Aurevilly", "text": "Era specializzato in un genere di storie misteriose che esaminavano le segrete spinte interiori ed alludevano al male, sfiorando il soprannaturale. Ebbe una decisiva influenza su autori come Auguste Villiers de l'Isle-Adam, Henry James e Marcel Proust, nonch\u00e9, in tempi pi\u00f9 recenti, sull'opera di Carmelo Bene.\nBiografia.\nLa sua famiglia \u00e8 politicamente di fede legittimista e professa un cattolicesimo con forti simpatie per il giansenismo. Trascorre l'infanzia nel Cotentin e studia legge a Caen. In questa localit\u00e0 diventa amico del libraio Tr\u00e9butien che lo avvicina, seppur per un breve periodo, alle idee liberali. Dopo aver trascorso un periodo di vita in agiatezza, ma anche in dissolutezza, \u00e8 costretto a guadagnarsi da vivere e quindi incomincia la collaborazione con diversi giornali e riviste.\nNegli anni '50 dell'Ottocento, Barbey d'Aurevilly diventa critico letterario per la rivista \"Le Pays\". Paul Bourget lo descrive come un sognatore con uno squisito talento visionario, il quale cerca e trova nei propri lavori un rifugio nei confronti di un mondo che non gli \u00e8 congeniale. Jules Lema\u00eetre, un critico pi\u00f9 severo, rintraccia i segni di un esagerato Byronismo negli straordinari delitti dei suoi eroi e delle sue eroine, nelle sue posizioni reazionarie, nonch\u00e9 nel suo dandismo e snobismo.\nNei suoi scritti si mescolano il rigore del moralista con il gusto della contraddizione e la ricerca di stupire continuamente il lettore. Dispensa condanne e censure, bersagliando con toni sarcastici, mode, usi, costumi, uomini e opere.\nAmato dai decadentisti di fine Ottocento, Barbey d'Aurevilly \u00e8 il classico esempio dei caratteri che i Romantici sapevano assumere e, leggendo le sue opere, . Assume posizioni fortemente cattoliche, prende come soggetti dei suoi romanzi temi molto rischiosi, si d\u00e0 un tono aristocratico e allude ad un passato misterioso, sebbene la sua parentela sia completamente rispettabile e la sua giovinezza banale ed innocente.\nIspirato dalla popolazione e dall'ambiente di Valognes, nei suoi scritti si pone in contrasto con le strutture sociali dell'aristocrazia della Normandia. Sebbene non scriva in normanno, incoraggia una ripresa dell'uso del dialetto.\nTra le sue opere pi\u00f9 apprezzate, si ricordano \"Les Diaboliques\" (1874), sei racconti nei quali la profondit\u00e0 dell'introspezione \u00e8 pari almeno all'abilit\u00e0 di ritagliare personaggi e atmosfere demoniaci.\nJules-Am\u00e9d\u00e9e Barbey d'Aurevilly muore a Parigi nel 1889 e viene tumulato nel cimitero di Montparnasse. Nel 1926 i suoi resti vengono trasferiti al cimitero di Saint-Sauveur-le-Vicomte."}
{"id": "704038", "revid": "21880", "url": "https://it.wikipedia.org/wiki?curid=704038", "title": "Pandionidae", "text": ""}
{"id": "704039", "revid": "599013", "url": "https://it.wikipedia.org/wiki?curid=704039", "title": "Pandion", "text": "Con la Parola Pandion ci si pu\u00f2 riferire a:"}
{"id": "704040", "revid": "1610933", "url": "https://it.wikipedia.org/wiki?curid=704040", "title": "Falco pescatore", "text": ""}
{"id": "704041", "revid": "697352", "url": "https://it.wikipedia.org/wiki?curid=704041", "title": "Sussex (disambigua)", "text": "Sussex pu\u00f2 indicare diversi luoghi geografici."}
{"id": "704045", "revid": "57342", "url": "https://it.wikipedia.org/wiki?curid=704045", "title": "My life - Questa mia vita", "text": ""}
{"id": "704047", "revid": "287204", "url": "https://it.wikipedia.org/wiki?curid=704047", "title": "Santa Maria (nave)", "text": ""}
{"id": "704051", "revid": "486946", "url": "https://it.wikipedia.org/wiki?curid=704051", "title": "Lingua galega", "text": ""}
{"id": "704052", "revid": "1776051", "url": "https://it.wikipedia.org/wiki?curid=704052", "title": "GeoTools", "text": "GeoTools \u00e8 una libreria Java, distribuita con licenza LGPL, per leggere, manipolare, visualizzare ed analizzare dati geografici.\nIn quanto libreria, essa \u00e8 concepita per rispondere a criteri di riusabilit\u00e0, generalit\u00e0 e flessibilit\u00e0. Per questa ragione prevede implementazioni alternative di uno stesso gruppo di interfacce con obiettivi diversi (diversi trade-off fra dimensione del codice, velocit\u00e0, uso di memoria, ecc.).\n\u00c8 in grado di lavorare con gli standard OpenGIS per ogni componente di cui sia disponibile una specifica. La sua struttura modulare consente di selezionare i jar che di volta in volta si ha bisogno per la creazione di una nuova applicazione o libreria."}
{"id": "704053", "revid": "9416", "url": "https://it.wikipedia.org/wiki?curid=704053", "title": "Herny Miller", "text": ""}
{"id": "704054", "revid": "22356", "url": "https://it.wikipedia.org/wiki?curid=704054", "title": "Eucnemesaurus", "text": ""}
{"id": "704055", "revid": "729019", "url": "https://it.wikipedia.org/wiki?curid=704055", "title": "\u00c9mile Lahoud", "text": "\u00c9mile Lahoud venne eletto Presidente del Libano nel 1998, dopo essere assunto ai ranghi di comandante delle forze armate libanesi.\nOrigini e carriera militare.\nNato a Ba'abda, un piccolo villaggio nel nord della provincia del Metn, Lahoud \u00e8 figlio del generale Jamil Lahoud, \"leader\" del movimento indipendentista e ministro del Lavoro e degli Affari Sociali nel 1960, nonch\u00e9 membro del Parlamento libanese dal 1960 al 1964. Sua madre, Adrene Bajakian, \u00e8 di origini armene ed \u00e8 nativa del villaggio armeno di Kasab, in Siria. Lahoud ricevette la sua istruzione primaria all'istituto \"La Sagesse\" di Beirut e ricevette il diploma alla \"Brumana High School\" del Metn. Dopo aver deciso di seguire le orme del padre entr\u00f2 nell'esercito e s'iscrisse all'Accademia Militare nel 1956.\nDopo essere stato promosso al grado di colonnello nel 1959 prest\u00f2 servizio sulla nave \"Tyre\" in qualit\u00e0 di ingegnere navale e comandante. In seguito prest\u00f2 servizio come comandante nella Seconda Flotta libanese tra il 1966 ed il 1968 e nella Prima Flotta tra il 1968 ed il 1970. Durante questo periodo Lahoud trascorse diverso tempo in campi addestramento stranieri, studi\u00f2 infatti ingegneria marittima in Gran Bretagna e ricevette particolari addestramenti militari al \"US Naval Command College\" di Rhode Island tra il 1972 ed il 1973 e successivamente tra il 1979 ed il 1980.\nSebbene la sua carriera militare e la sua formazione provenissero dalla marina, quando suo cugino Jean Njeim venne promosso comandante, Lahoud venne promosso a sua volta capo della sezione trasporti della Quarta Divisione dell'esercito nel 1970. Nonostante Jean Njeim morisse l'anno successivo in un incidente in elicottero, Lahoud rimase nell'esercito continuando una brillante carriera come ufficiale. Nel 1980 venne nominato \"Direttore del Personale\" del Comando generale dell'esercito e tre anni dopo ricevette un incarico amministrativo al Ministero della Difesa in qualit\u00e0 di coordinatore tra il ministero e il Comandante dell'Esercito Libanese, carica che sarebbe stata ricoperta in seguito dal generale Michel Aoun l'anno seguente. Nel 1985 fu promosso brigadier generale.\nPosizioni filo-siriane.\nAlla fine del 1988, una grave crisi politica scoppi\u00f2 all'interno del parlamento libanese (sede nella parte occidentale di Beirut, occupata dalle forze siriane) che non riusc\u00ec ad eleggere un successore del Presidente libanese Amin Gemayel. Quindici minuti prima che il suo mandato scadesse Gemayel elesse un comitato \"curatore\" del Parlamento con Aoun come Primo Ministro \"ad interim\", con il compito di guidare il paese fino all'elezione del prossimo Presidente del Libano.\nInizialmente Lahoud rimase fedele ad Aoun, ma quando egli, secondo fonti militari degne di fiducia, propose al generale di trattare con la Siria per ottenere in cambio la sua elezione a Presidente, Aoun si rifiut\u00f2 di scendere a compromessi con i siriani e con le milizie a loro alleate. Nella primavera del 1989 Aoun ordin\u00f2 un blocco marittimo contro tutti i porti e gli approdi utilizzati dalle milizie filo-siriane per i loro traffici illegali, in rappresaglia di questa iniziativa le forze siriane accentuarono la loro pressione su Beirut est. Ci\u00f2 spinse Aoun a dichiarare una \"guerra di liberazione\" ed ordin\u00f2 ai circa 15.000 soldati libanesi sotto il suo comando di attaccare le forze siriane in Libano. Nonostante la sua fedelt\u00e0 ad Aoun, Lahoud non sembra aver raccolto grandi meriti nel conflitto, e viene addirittura accusato di incompetenza dallo stesso Aoun che lo destituisce, costringendo Lahoud a passare la barricata e a trasferirsi nella parte di Beirut occupata dai siriani.\nIl 28 novembre 1989 Lahoud accetta la nomina a Comandante delle Forze armate libanesi fatta dal governo filo-siriano creato a seguito degli accordi di Ta'if, dopo che molti altri alti ufficiali libanesi avevano rifiutato di ricoprire l'incarico.\nPresidente del Libano.\nDal parlamento filo siriano venne eletto Presidente del Libano nel 1998.\nNel 1999 Lahoud cerc\u00f2 di convincere molti ufficiali ancora fedeli ad Aoun di passare alla fazione filo-siriana ma con scarsi risultati, fino a quando un'offensiva portata avanti con successo nell'ottobre dello stesso anno dalle forze siriane non mise in rotta le forze di Aoun spianando la strada al controllo totale del paese al regime filo-siriano.\nIl suo mandato scadeva nel 2004, ma il termine \u00e8 stato prorogato di altri tre anni sotto la pressione del governo siriano. Considerato filo-siriano, Lahoud \u00e8 oggetto di forti critiche e richieste di dimissioni da parte dell'attuale maggioranza parlamentare libanese che appoggia il governo di Fouad Siniora. Solo nel maggio 2008 viene eletto il nuovo presidente, il generale Michel Suleiman che aveva sostituito Lahoud come capo di stato maggiore.\nOnorificenze.\nOnorificenze libanesi.\nPersonalmente \u00e8 stato insignito dei titoli di:"}
{"id": "704056", "revid": "36426", "url": "https://it.wikipedia.org/wiki?curid=704056", "title": "Rivolta dei Ciompi", "text": ""}
{"id": "704057", "revid": "1652635", "url": "https://it.wikipedia.org/wiki?curid=704057", "title": "Tumulto dei Ciompi", "text": "Il Tumulto dei Ciompi fu un tumulto di matrice popolare avvenuto a Firenze tra il giugno e l'agosto del 1378. Si tratta di uno dei primi esempi di sollevazione per scopi economico-politici della storia europea.\nI Ciompi.\nNella Firenze medievale venivano indicati come ciompi o scardassieri i salariati appartenenti soprattutto al settore della lavorazione della lana (addetti alla pettinatura e alla cardatura). L'etimo di ciompi deriva dal verbo \"ciompare\", sinonimo di battere, picchiare, percuotere (ancora oggi nelle campagne si sente dire \"stai bono senn\u00f2 ti ciompo!\") e siccome una delle operazioni iniziali della lavorazione della lana consisteva nel batterla con un bastone per favorire il distacco dei mazzeri di pelo e permetterne poi la cardatura quelli che battevano, \"ciompavano\", venivano perci\u00f2 definiti ciompi. Essi avevano come luogo di ritrovo la chiesa di Santa Maria dei Battilani in via delle Ruote (oggi sconsacrata).\nNel sistema delle Corporazioni delle arti e mestieri la gerarchia politico-sociale era quindi rappresentata da un \"popolo grasso\" (cio\u00e8 i ricchi) al vertice, rappresentante le Arti Maggiori, pi\u00f9 prestigiose e redditizie, e da un \"popolo minuto\" (o \"medio\"), composto dalla piccola borghesia (le Arti Minori) e da un cosiddetto \"popolo magro\", consistente in braccianti, operai e piccoli commercianti spesso immigrati dal contado per soddisfare la necessit\u00e0 di lavoro a basso costo. Privi di qualsiasi forma di rappresentanza, le condizioni economiche del \"popolo magro\" erano caratterizzate da estrema precariet\u00e0. I Ciompi, assieme ad altri mestieranti pi\u00f9 umili rappresentavano uno dei gradini pi\u00f9 bassi della scala sociale dell'epoca: non godevano di alcuna rappresentanza ed erano per questo esclusi da una qualsiasi gestione politica della societ\u00e0.\nTutta Europa, nella seconda met\u00e0 del Trecento dopo la gravissima ondata della peste nera, fu caratterizzata da un'acuta crisi economica, il cui peso fu spesso scaricato dai cittadini pi\u00f9 benestanti sulle masse pi\u00f9 povere, grazie alle manovre politiche che essi avevano il potere di attuare per ampliare la loro intraprendenza.\nLa rivolta.\nLe enormi spese sostenute per la guerra degli Otto Santi e il suo sostanziale fallimento avevano fortemente impoverito la citt\u00e0 di Firenze e gettato un grave discredito sull'oligarchia guelfa al governo della citt\u00e0. Le corporazioni artigiane organizzarono un tumulto per protestare contro i banchieri e i mercanti che detenevano il potere cittadino. A loro si unirono i Ciompi che, data la forte superiorit\u00e0 numerica, presero ben presto il controllo della piazza.\nI Ciompi erano gi\u00e0 insorti nel 1344, guidati da Ciuto Brandini, per ottenere l'autorizzazione a costituire una corporazione autonoma, una rivendicazione che non aveva ottenuto alcuna concessione.\nOrmai protagonisti della rivolta, il 20 luglio 1378 i Ciompi occuparono il Palazzo dei Priori (Palazzo Vecchio) chiedendo il diritto di associazione e la partecipazione alla vita pubblica. Grazie all'effetto sorpresa la loro protesta ebbe buon esito. Riuscirono infatti a eleggere come gonfaloniere di giustizia, la pi\u00f9 alta carica esecutiva della Repubblica fiorentina seppure con un mandato di durata molto breve, il loro capo Michele di Lando, e ottennero la creazione di tre nuove Arti che rappresentassero i ceti pi\u00f9 bassi (da allora chiamati enfaticamente il \"popolo di Dio\"), quella dei Ciompi, quella dei Farsettai (i sarti) e quella dei Tintori. Essi inoltre ottennero, per queste tre nuove corporazioni, il diritto di eleggere un terzo delle magistrature della citt\u00e0.\nMichele di Lando tuttavia non fu un abile uomo politico. Trovatosi improvvisamente a gestire un grande potere, fu continuamente bersagliato da richieste sempre maggiori dal popolo magro e venne messo in cattiva luce per l'alleanza con alcuni membri del pi\u00f9 ricco popolo grasso (tra i quali soprattutto Salvestro de' Medici). Gi\u00e0 in discredito verso gli operai che rappresentava, fu costretto a prendere misure di repressione contro l'ondata di violenza che essi andavano scatenando, con ritorsioni contro la nobilt\u00e0. Il malcontento verso la sua figura aument\u00f2 in poche settimane, soprattutto quando venne chiesta e non concessa la cancellazione del debito verso i datori di lavoro. Fu allora che i rappresentanti della vecchia oligarchia fecero cerchio per isolare la fazione dei Ciompi, ormai disgregata internamente e abbandonata dallo stesso Michele di Lando.\nIl \"popolo grasso\" si alle\u00f2 con quello minuto (la piccola borghesia), e il 31 agosto un numeroso gruppo di Ciompi, stabilitisi in piazza della Signoria, fu cacciato con facilit\u00e0 dalle forze combinate delle altre Arti. La corporazione dei Ciompi venne abolita, Michele di Lando esiliato (sebbene non perseguitato, venendo anzi nominato Capitano di Volterra) assieme alle famiglie pi\u00f9 compromesse con la rivolta, e fece da capro espiatorio il vinattiere Ciardo di Berto, che fu decapitato. Entro il 1382 la dominazione del \"popolo grasso\" era di fatto restaurata.\nFilippo Villani d\u00e0 una viva descrizione del fallimento del tumulto:\nNiccol\u00f2 Machiavelli nelle \"Istorie fiorentine\" raccont\u00f2 la rivolta con una serie di didascalie e dialoghi inventati che riflettevano le posizioni dei protagonisti, mutuate attraverso il suo punto di vista.\nIl controllo delle grandi famiglie sulla vita politica cittadina di Firenze dur\u00f2 fino alla met\u00e0 del Quattrocento, quando i Medici instaurarono, con ritardo rispetto ad altre analoghe situazioni in Italia, una Signoria di fatto."}
{"id": "704059", "revid": "766932", "url": "https://it.wikipedia.org/wiki?curid=704059", "title": "Elie Hobeika", "text": "Durante la guerra civile libanese, nel 1982, guid\u00f2 le sue milizie all'efferato massacro di palestinesi nei campi-profughi beirutini di Sabra e Shatila, a margine all'occupazione militare israeliana del Libano.\nMinistro nel governo filo-siriano nel periodo post-guerra civile, \u00e8 stato anche accusato di altre atrocit\u00e0, perpetrate in collusione con le autorit\u00e0 militari siriane della Forza Araba di Dissuasione, che avevano di fatto occupato una parte del Libano fino al 2005.\nBiografia.\nGiovent\u00f9.\nHobeika nacque a Kleiat (Libano) nel 1956. Fin\u00ec le scuole a 16 anni e gi\u00e0 a quell'et\u00e0 raggiunse le file del partito delle Falangi Libanesi e all'inizio della guerra civile nel 1975 era un membro delle milizie di quell'organizzazione. \nGuerra civile libanese.\nNel 1976 membri della famiglia di Hobeika, inclusa la fidanzata, furono uccisi nel massacro voluto dall'OLP a Dam\u016br. L'anno successivo Hobeika divenne comandante del settore meridionale della Falange.\nDurante una fase di tregua degli scontri nel 1978 Hobeika lavor\u00f2 per il Banco do Brasil, tornando alle milizie della Forze Libanesi per partecipare all'incursione che port\u00f2 all'assassinio del comandante della milizia rivale maronita Tony Farangiyye (figlio dell'ex-Presidente della Repubblica Libanese, Sulaym\u0101n) e della sua famiglia nel giugno dell'anno dopo. In seguito fu promosso alla guida della III divisione della Falange, incaricato di condurre \"operazioni speciali\" e nel 1979 fu promosso capo dei servizi di sicurezza delle Forze Libanesi (che radunava tutte le varie milizie cristiano-maronite) e capo della sua \"Intelligence\".\nSabra e Shatila.\nDopo l'assassinio nel settembre 1982 del neo eletto presidente della repubblica libanese, il leader falangista Bashir Gemayel in un attentato dinamitardo dove mirirono anche 25 dirigenti cristiano-maroniti, prese parte al Massacro di Sabra e Shatila, un campo profughi palestinese.\nFra le prove ascoltate dalla Commissione Kahan, incaricata dal governo di Israele di condurre l'inchiesta sui fatti, ci fu quella di come Hobeika avesse ricevuto per radio una richiesta di un camerata falangista che gli chiedeva cosa dovesse fare di 50 donne e fanciulli palestinesi fatti prigionieri. Hobeika rispose: \"Questa \u00e8 l'ultima volta che tu devi farmi una domanda come questa. Sai esattamente quello che devi fare\". Il suo camerata aveva riso per tutta risposta.\nNel 1985 Hobeika ordin\u00f2 un attentato con una vettura imbottita di esplosivo per uccidere a Beirut Muhammad Husayn Fadlall\u0101h: tentativo clamorosamente fallito ma in grado di provocare la morte di pi\u00f9 di 80 persone. Secondo il libro \"Veil: The Secret Wars of the CIA\" di Bob Woodward, notissimo giornalista del \"Washington Post\", la CIA aveva chiesto a Hobeika di uccidere Fadlall\u0101h ma aveva chiesto anche che il sangue versato fosse minimo.\nIl fallimento indusse la CIA a concludere i suoi rapporti con Hobeika.\nCapo delle Forze Libanesi.\nNei pochi anni successivi il sostegno delle Forze Libanesi declin\u00f2 forzatamente e nel 1985, Hobeika, Samir Geagea, Karim Pakraduni ed Elie Hobeika obbligarono a dimettersi l'allora comandante delle FL, Fu'\u0101d Ab\u016b N\u0101dir. Questi era considerato troppo vicino al presidente Amin Gemayel (di cui del resto era nipote). Elie Hobeika fu cos\u00ec nominato capo delle FL dopo l'allontanamento di Fu'\u0101d Ab\u016b N\u0101dir.\nHobeika firm\u00f2, come capo delle FL, l'Accordo Tripartito con Nabih Berri e Wal\u012bd Junbul\u0101t sotto l'egida della Siria per la fine della guerra civile.\nIl 15 gennaio 1986, il capo dell'intelligence di FL Samir Geagea, contrario all'egemonia di Damasco, guid\u00f2 un colpo di mano che rimosse Elie Hobeika dal comando delle Forze Libanesi. Hobeika fu assediato nei suo quartier generale della zona beirutina di Karant\u012bn\u0101 dagli uomini di Geagea (Elias al-Murr rimase intrappolato con Hobeika nello stesso edificio e fu evacuato dal generale Michel Aoun (capo dell'esercito regolare libanese) solo dopo forti pressioni siriane. Hobeika e i suoi seguaci si rifugiarono a Damasco e tornarono in Libano come fazione filo-siriana delle FL e furono assegnati alla zona cristiana di Zahle, sulla Montagna Libanese. Nel 1990 Hobeika appoggi\u00f2 la fazione parlamentare filo-siriana e la Siria stessa nella guerra avviata da Michel Aoun.\nMinistro dopo la guerra.\nDopo che la guerra civile fin\u00ec nel 1990, Hobeika fu amnistiato come molti altri e divent\u00f2 ministro per i Profughi nel governo filosiriano. Nell'ottobre del 1992 divent\u00f2 ministro degli Affari Sociali e dei portatori di handicap. Gli fu quindi assegnato in una successiva fase il ministero dell'Elettricit\u00e0 e delle Acque nel 1996, un periodo che vide massicci tagli di corrente elettrica, in massima parte a causa dell'Operazione israeliana \"Grapes of Wrath\", ovvero \"Acini di rabbia\", (chiamata invece da Hezbollah \"Guerra d'aprile\"): un blitz israeliano, durato 16 giorni nel 1996, contro il Libano, mosso dalla volont\u00e0 di replicare a un attentato dinamitardo condotto contro il nord d'Israele da Hezbollah. \nNel 1998, il gen. Emile Lahoud divenne presidente del Libano e nomin\u00f2 Selim al-Hoss Primo Ministro. Al-Hoss non chiese a Hobeika di prender parte al suo Gabinetto. Robert Hatem, antica guardia del corpo di Hobeika, scrisse pi\u00f9 tardi che Hobeika era dietro il tentativo d'omicidio condotto contro al-Hoss nel 1985: cosa che potrebbe spiegare la decisione di al-Hoss. \nNel 2000 Hobeika perse il suo seggio parlamentare, e di conseguenza l'immunit\u00e0. Nel giugno 2001, Chebli Mallat, un avvocato di sinistra maronita, intent\u00f2 un'azione legale contro Hobeika in Belgio, in base alla legge che permetteva di perseguire stranieri per crimini commessi contro l'umanit\u00e0. Il caso fu pi\u00f9 tardi lasciato cadere, dal momento che in Belgio quella legge fu emendata in senso assai pi\u00f9 restrittivo.\nLe accuse di omicidi.\nNel 1999, la vecchia guardia del corpo di Hobeika, Robert Hatem (alias Cobra), pubblic\u00f2 un libro in cui accusava il suo antico datore di lavoro di aver architettato numerosi omicidi e crimini. Il libro circol\u00f2 ampiamente in Libano mediante internet. Le accuse formulate da Hatem (molte delle quali furono pi\u00f9 tardi confermate dall'ex-capo della sicurezza delle FL, Asad Shaftari, includono quanto segue:\nLa pi\u00f9 clamorosa rivelazione del libro fu l'accusa che Hobeika aveva cooperato con le forze siriane nell'assassinio del leader delle Forze Libanesi e Presidente eletto della Repubblica, il falangista Bashir Gemayel nel 1982 e che il massacro di Sabra e Shatila era stato concepito da Hobeika e Asad per mettere in difficolt\u00e0 Israele di fronte all'opinione pubblica internazionale e araba. I lavori della Commissione Kahan in Israele decreteranno l'implausibilit\u00e0 di una simile ipotesi, gettando conseguentemente pi\u00f9 che una semplice ombra sulla plausibilit\u00e0 del libro.\nHobeika fu grandemente imbarazzato da questo libro. Selim al-Hoss era Primo Ministro all'epoca della pubblicazione e intent\u00f2 di conseguenza una causa giudiziaria. Mustafa Sa\u02bfd pure si rivolse alla magistratura sull'attentato dinamitardo del 1985 che aveva ucciso sua figlia e lo aveva lasciato inabile. Le indagini furono pi\u00f9 tardi abbandonate ma tutto ci\u00f2 danneggi\u00f2 seriamente le relazioni di Hobeika con la Siria. Nel gennaio 2002, un'indagine fu aperta sui due vice di Hobeika al ministero dell'Energia (Fadi Saroufim e Rudy Baroudi) per corruzione. Dato che quell'episodio di corruzione era di dominio comune in Libano a quell'epoca, l'apertura di un'indagine era una chiara dimostrazione che le relazioni di Hobeika erano in fase di collasso.\nAssassinio.\nA capodanno del 2002, Jean Ghanem, vice di Hobeika e secondo in comando nel suo partito, si schiant\u00f2 con l'autovettura contro un albero. Mor\u00ec il 14 gennaio 2002. Hobeika disse a molta gente che la morte di Ghanem non era stata accidentale. \nPoche settimane dopo, il 24 gennaio 2002, Elie Hobeika fu ucciso, col suo autista e le guardie del corpo, da una bomba a Hazmieh (Est-Beirut) vicino a casa sua e a poche centinaia di metri dal QG dei Servizi segreti siriani. Dieci chili di TNT furono piazzati in un'automobile l\u00ec vicina che fu fatta esplodere con un telecomando; quattro serbatoi d'ossigeno nell'autovettura di Hobeika amplificarono l'esplosione.\nUn gruppo mai prima d'allora conosciuto, auto-nominatosi \"Libanesi per un Libano Libero e Indipendente\" invi\u00f2 per fax una rivendicazione in cui rivendicava l'atto, definendo Hobeika un \"agente siriano\". Malgrado si parlasse per questo omicidio di coinvolgimento di Israele e della CIA, ci\u00f2 non ebbe mai alcuna conferma sensata, mentre pi\u00f9 che altro si chiamarono in causa direttamente i militanti di gruppi radicali islamici. Il 7 marzo Michael ('Mike') Nassar, una figura delle ex-Forze Libanesi assai vicina a Hobeika fu assassinato nella sua vettura. Nassar era incaricato di rifornire di armi per le FL dopo il 1990 e si dice che avesse distribuito parte dei fondi a suo zio Antoine Lahad e alle ex-FL, trattenendone una buona parte per s\u00e9.\nProprio poco prima della sua morte, Elie Hobeika dichiar\u00f2 pubblicamente la sua intenzione di testimoniare contro Ariel Sharon circa la sua implicazione nel massacro di Sabra e Shatila di fronte a una corte penale belga per crimini contro l'umanit\u00e0. Un senatore belga, Josy Dubie, dichiar\u00f2 che Hobeika gli aveva detto vari giorni prima della sua morte che aveva \"rivelazioni\" in grado di chiarire le circostanze del massacro e che aveva ricevuto \"minacce\". Quando Dubie gli aveva chiesto perch\u00e9 egli non avesse immediatamente rivelato tutti i fatti di cui era a conoscenza, Hobeika si dice avesse risposto: \"L'ho tenuto per me in vista del processo\".\nIl ministro libanese degli Interni, Elias Murr, accus\u00f2 Israele di essere dietro l'omicidio, citando una traccia del contrassegno di guida della berlina fatta esplodere, ma ci\u00f2 fu energicamente negato dal ministro israeliano degli Esteri, Shimon Peres, e non \u00e8 stata mai scoperta alcuna prova del coinvolgimento israeliano nell'assassinio. Si parl\u00f2 di sparatorie di gioia nei campi-profughi palestinesi in Libano dopo la morte di Hobeika."}
{"id": "704060", "revid": "293377", "url": "https://it.wikipedia.org/wiki?curid=704060", "title": "Alfred Niepieklo", "text": "Fece parte, insieme ai compagni Alfred \"Adi\" Prei\u00dfler ed Alfred Kelbassa, del famoso attacco dei \"Tre Alfredo\" del . Dopo gli esordi nel Castrop Rauxel, trascorse nella squadra di Dortmund gli anni migliori della sua carriera, tra il 1951 ed il 1958, totalizzando coi gialloneri 183 presenze e 107 reti e laureandosi campione di Germania nel 1956 e nel 1957. Era spesso decisivo nei momenti pi\u00f9 importanti: segn\u00f2 nella finale del campionato sia nel 1956 (un gol nel 4-2 contro il ), sia nel 1957 (doppietta nel 4-1 contro l'). Fu capocannoniere dell'Oberliga Ovest nel 1956, con 24 reti."}
{"id": "704061", "revid": "118308119", "url": "https://it.wikipedia.org/wiki?curid=704061", "title": "Canis lupaster lupaster", "text": "Il lupo egiziano (Canis lupaster lupaster), \u00e8 una sottospecie di lupo africano che vive nell'Africa settentrionale, orientale e occidentale. Differisce dal lupo senegalese dalla sua corporatura pi\u00f9 robusta, la testa pi\u00f9 tozza, il pelo pi\u00f9 folto, gli arti pi\u00f9 lunghi, le orecchie meno appuntite, e la coda pi\u00f9 corta. Osservazioni fatte nel Santuario nazionale degli uccelli di Djoudj indicano che \u00e8 un animale solitario che vive nelle periferie dei territori del lupo senegalese, ed ha la meglio su quest'ultimo negli scontri per le carcasse. Secondo le testimonianze dei pastori nella stessa zona, al contrario del lupo senegalese che si limita a attaccare agnelli, il lupo egiziano riesce a abbattere prede pi\u00f9 grosse, come pecore, capre, e bovini.\nTassonomia.\nPrima del 2015, lo stato tassonomico di questo animale era controverso, essendo classificato sia come una sottospecie di sciacallo dorato che di lupo grigio.\nHemprich e Ehrenberg notarono quanto l'animale assomigliasse il lupo grigio, e gli diedero il nome binomiale \"Canis lupaster\" nel 1832. Similmente, Thomas Henry Huxley, dopo aver notato le somiglianze tra i crani di \"lupaster\" e i lupi grigi d'india, classific\u00f2 l'animale come una sottospecie di lupo grigio. Nel 1926 per\u00f2, Ernst Schwarz lo sinonimizz\u00f2 con lo sciacallo dorato. Questa classifica non fu discusso fino al 1981, quando Walter Ferguson dell'universit\u00e0 di Tel Aviv sostenne che \"lupaster\" fosse una sottospecie di lupo grigio in base di misure craniche, dichiarando che la classificazione dell'animale come una variante di sciacallo fosse basato solo sulle sue dimensioni piccole, e che la sinonimizzazione precedeva la scoperta del lupo grigio arabo, che \u00e8 una sottospecie legittima di lupo grigio di dimensioni ridotte. I tratti lupini dell'animale furono confermati nel 2011, quando varie popolazioni di \"sciacallo dorato\" in Egitto e nel Corno d'Africa classificate come \"Canis aureus lupaster\" furono trovati d'avere DNA mitocondriale pi\u00f9 vicino a quello del lupo grigio che allo sciacallo dorato. Tracce di questo DNA furono rinvenute in canidi abitanti d'una zona lunga 6.000 km che ricopriva Algeria, Mali e Senegal. In pi\u00f9, gli esemplari africani dimostravano una diversit\u00e0 di nucleotidi e aplotipi superiori a quelli dei lupi grigi dell'India e dell'Himalaya, cos\u00ec dimostrando che avessero una popolazione ancestrale pi\u00f9 vasta, e che fossero forniti d'una popolazione di 80.000 femmine. Entrambi questi studi proposero il rinominamento di \"Canis aureus lupaster\" come sottospecie di lupo grigio. Nel 2015, uno studio pi\u00f9 approfondito dei genomi mitocondriali e nucleari di un campione pi\u00f9 grande di canidi lupini africani provenienti dall'Africa settentrionale, orientale e occidentale dimostr\u00f2 che fossero infatti tutti distinti sia dallo sciacallo dorato che dal lupo grigio."}
{"id": "704066", "revid": "21880", "url": "https://it.wikipedia.org/wiki?curid=704066", "title": "Tinamus major peruvianus", "text": ""}
{"id": "704073", "revid": "287204", "url": "https://it.wikipedia.org/wiki?curid=704073", "title": "Bromeliaceae", "text": "Le Bromeliacee (Bromeliaceae ) sono una famiglia di piante appartenente all'ordine Bromeliales.\nDescrizione.\nAlcune specie crescono sul terreno in zone tropicali o sulle rocce in quelle aride, mentre la maggior parte delle bromeliaceae sono epifite, originarie delle foreste pluviali.\nTutte hanno foglie dure sottili, a volte spinose ai margini, e lunghe.\nAlcune specie, come l'ananas, vengono coltivate per il frutto, mentre altre a scopo ornamentale.\nBiologia.\nSia in natura che in appartamento, qualora vengano coltivate all'interno delle abitazioni come piante da appartamento, le Bromeliaceae muoiono dopo la fioritura. Al termine della formazione dell'infiorescenza, infatti, le foglie di queste piante cominciano a seccare. Poche settimane dopo anche l'infiorescenza secca. L'intero processo di sfioritura e disseccamento della pianta pu\u00f2 durare anche alcuni mesi, durante i quali la pianta emette dalla base uno o pi\u00f9 polloni che daranno vita a nuove piante che, quando saranno adulte, fioriranno a loro volta.\nDistribuzione e habitat.\nLe specie di Bromeliaceae si trovano in prevalenza nelle foreste tropicali e subtropicali del Nuovo mondo.\nIl centro di maggiore biodiversit\u00e0 di questa famiglia \u00e8 rappresentato dalla foresta atlantica brasiliana, che ospita oltre 600 specie endemiche. I generi pi\u00f9 rappresentati sono \"Vriesea\" (166 spp.), \"Aechmea\" (136 spp.) e \"Neoregelia\" (97 spp.).\nTassonomia.\nAttualmente la famiglia delle Bromeliaceae \u00e8 inclusa nell'ordine delle Poales.\nQuesta famiglia comprende 56 generi e circa 3270 specie.\nFino al 2007, la famiglia Bromeliaceae era organizzata in tre sottofamiglie:\nDal 2007, a seguito di studi genetici, \u00e8 risultato che le sottofamiglie Bromelioideae e Tillandsioideae sono monofiletiche, mentre la famiglia Pitcairnioideae \u00e8 risultata parafiletica, comportando la necessit\u00e0 di scinderne i taxa in ulteriori sottofamiglie. Pertanto, la sottofamiglia Pitcairnioideae \u00e8 stata circoscritta, portando alla creazione di ulteriori sottofamiglie.\nNe deriva che attualmente (2019) la famiglia Bromeliaceae include le seguenti sottofamiglie:"}
{"id": "704075", "revid": "1534511", "url": "https://it.wikipedia.org/wiki?curid=704075", "title": "Elettroencefalografia", "text": "L'elettroencefalografia (EEG) \u00e8 la registrazione dell'attivit\u00e0 elettrica dell'encefalo. La tecnica \u00e8 stata inventata nel 1929 da Hans Berger, il quale scopr\u00ec che vi era una differenza di potenziale elettrico tra aghi infissi nello scalpo oppure tra due piccoli dischi di metallo (elettrodi) quando essi sono posti a contatto sulla cute sgrassata del cuoio capelluto. \nLa tecnica venne in seguito utilizzata soprattutto per studiare il sonno. L'EEG venne soprattutto applicato all'uomo, sebbene tale tecnica fu eseguita anche per studiare l'attivit\u00e0 cerebrale degli animali, con la scoperta per esempio, che anche tutti gli altri mammiferi sognano, mentre, ad esempio, altre specie di animali meno evoluti rallentano l'attivit\u00e0 cerebrale in alcune aree del loro cervello durante il sonno.\nLa rappresentazione grafica della registrazione \u00e8 detta elettroencefalogramma. Essa viene registrata dall'elettroencefalografo che fornisce una traccia registrata su carta termica o millimetrata, su monitor con registrazione su Hard Disk, CD o DVD, per una visione successiva.\nSistema Internazionale 10-20.\nGli elettrodi vengono applicati sullo scalpo secondo il posizionamento standard chiamato \"sistema internazionale 10-20\". 10% oppure 20% si riferisce al 100% della distanza tra due punti di rep\u00e8re cranici \"inion\" (prominenza alla base dell'osso occipitale) e \"nasion\" (attaccatura superiore del naso), questa distanza di solito\nva da 30 a 36 cm con grande variabilit\u00e0 interpersonale.\nVengono collocati da 10 a 20 elettrodi e una massa, lungo cinque linee: 1) P1: longitudinale esterna e 2) P2: long. interna di destra, 3) centrale, 4) P1: longitudinale esterna e 5) P2: long. interna di sinistra. La linea trasversa T4-C4-Cz-C3-T3 (risultante delle precedenti) viene denominata montaggio P3, ed anch'essa deve seguire la regola del 10-20%. \nGli elettrodi fronto-polari sono collocati al 10% (3-4 cm) della distanza I-N, sopra le sopracciglia, i frontali vengono collocati sulla stessa linea\ndei fronto-polari, pi\u00f9 sopra del 20%, poi vengono i centrali (+ 20%), infine i parietali (+ 20%) e gli occipitali (+ 20%), con questi si arriva al 90% della distanza nasion-inion, ad una distanza del 10% dall'inion. \nAlla posizione che ogni elettrodo occupa sullo scalpo fa riferimento una sigla. Le sigle che individuano la posizione di un elettrodo sono formate da una/due lettere, che permettono di identificare la regione della corteccia esplorata (Fp: frontopolare; F: frontale; C: centrale; P: parietale; T: temporale; O: occipitale) e da un numero (o una z) che identifica l'emisfero (numeri dispari: sinistra; numeri pari: destra; z: linea mediana).\nOnde cerebrali.\nAlfa.\nIl ritmo o frequenza di base presente in un EEG \u00e8 il ritmo alfa, o \"ritmo di Berger\", distinto in alfa \"lento\" (8-9 Hz), alfa \"intermedio\" (9-11.5 Hz) ed alfa \"rapido\" (11.5-13 Hz), con un'ampiezza media di 30 microVolt (15-45 microVolt), che viene registrato ad occhi chiusi in un soggetto sveglio, soprattutto tra gli elettrodi occipitali e quelli parietali, rispetto ai centrali e temporali posteriori (EEG sincronizzato). Se si invita il soggetto ad aprire gli occhi, l'attivit\u00e0 alfa scompare ed \u00e8 sostituita da un'attivit\u00e0 di basso voltaggio (inferiore o uguale a 30 microVolt), pi\u00f9 rapida, denominata di tipo beta (desincronizzazione). Al fine di valutare questa differenza di potenziale, le onde generate vengono valutate per la loro differenza in ampiezza o tensione (ed espresse in microVolt) ed in frequenza (ovvero in cicli per secondo (c/s) o Hz).\nNe consegue che le onde o ritmo alfa (8-13 Hz) sono quindi caratteristiche delle condizioni di veglia ma a riposo mentale, ma non sono presenti nel sonno, fatta eccezione per lo stadio R.E.M.). Quando un soggetto \u00e8 invece sottoposto ad un'attivit\u00e0 cerebrale leggermente maggiore, si comincia a registrare la presenza del ritmo beta.\nBeta.\nIl ritmo beta viene distinto in beta \"lento\" (13.5-18 Hz) e beta \"rapido\" (18.5-30 Hz), e presenta una tensione elettrica media di 19 microVolt (8-30 microVolt). Le onde beta sono dominanti in un soggetto ad occhi aperti e impegnato in un'attivit\u00e0 cerebrale qualsiasi, quasi continuo negli stati di allerta (detta fase di arousal), ma anche nel sonno onirico (durante il sogno), cio\u00e8 il sonno REM.\nTheta.\nIl ritmo delle onde theta \u00e8 dominante nel neonato, presente in molte patologie cerebrali dell'adulto, negli stati di tensione emotiva e nell'ipnosi. Si distingue in theta \"lento\" (4-6 Hz) e theta \"rapido\" (6-7.5 Hz), con una tensione media di 75 microVolt; in condizioni normali la fase Theta si presenta nei primi minuti dell'addormentamento, quando si \u00e8 ancora in uno stato di dormiveglia, dove viene poi successivamente alternato da grafoelementi detti fusi del sonno.\nTheta-Sigma.\nQuesto ritmo segue la pura fase Theta durante il sonno, quando cominciano a comparire piccoli treni di onde, dette Sigma a frequenza di 12-14 Hz e tensione elettrica di 5-50 \u00b5V, sotto forma di fusi (chiamati cos\u00ec per la loro forma grafica), pi\u00f9 altri grafoelementi detti complessi K.\nDelta.\nInfine, a circa 20 minuti ipotetici circa dall'inizio del riposo, si dovrebbe quindi entrare in un sonno pi\u00f9 profondo, detto anche a onde lente (4\u00ba stadio del sonno), ma che non \u00e8 ancora il sonno REM (5\u00ba stadio del sonno), e quindi detto anche sonno N-REM (non-REM). Qui compaiono le onde delta, caratterizzate da una frequenza compresa tra 0.5 e 4 Hz e di tensione elettrica media di 150 \u00b5V. Le onde delta non sono presenti in condizioni fisiologiche nello stato di veglia nell'et\u00e0 adulta, sebbene siano predominanti nell'infanzia e inoltre compaiano nell'anestesia generale ed in alcune malattie cerebrali, oppure in malattie dismetaboliche generali, come l'iperazotemia.Le onde delta sono caratteristiche del sonno non R.E.M. (sonno ad onde lente). Nei diversi stadi di sonno sono presenti principalmente onde theta e onde delta (caratteristiche del sonno ad onde lente), a cui si aggiungono squarci di attivit\u00e0 alfa e, raramente, di attivit\u00e0 beta.\nSonno REM.\nNel sonno REM, raggiungibile mediamente dai 20 ai 40 minuti circa dall'inizio dell'addormentamento e ripetuto pi\u00f9 volte durante un lungo sonno, ad esempio quello notturno, dove compaiono onde miste alfa ma soprattutto onde Beta, come se si fosse in attivo stato di veglia, ed \u00e8 questo il tipico sonno onirico (tipico del sogno). L'EEG del sonno REM infatti ricorda molto quello dello stadio 1 se non per le caratteristiche scariche di onde con la caratteristica morfologia a 'dente di sega'. Compaiono le onde PGO (ponto-genicolo-occipitali), l'attivit\u00e0 dell'ippocampo si fa sincronizzata con la comparsa di onde theta.\nOrigine dell'EEG.\nI neuroni corticali sono organizzati in modo da formare ammassi colonnari ad orientamento perpendicolare alla superficie della corteccia cerebrale, di cui costituiscono le unit\u00e0 funzionali elementari. L'EEG \u00e8 l'espressione dei processi sinaptici (potenziali elettrici pre- e post-sinaptici), di potenziali dendritici e probabilmente anche di potenziali della neuroglia (cellule di sostegno).\nI potenziali rilevabili tramite EEG sono quelli associati a correnti all'interno dell'encefalo che fluiscono perpendicolarmente rispetto allo scalpo. Una tecnica complementare all'EEG \u00e8 la magnetoencefalografia (MEG), che permette di misurare le correnti che fluiscono parallelamente allo scalpo.\nMetodo diagnostico.\n\u00c8 utilizzato nei casi di disturbi convulsivi come l'epilessia (registrazione di onde anomale come punte, punte-onda) o per segnalare la presenza di alterazioni che possono indurre il neurologo a chiedere una TAC oppure una RM per scoprire ascessi, calcificazioni, cisti, ematomi, emorragie, infiammazioni, malformazioni oppure tumori del cervello benigni o maligni.\nAccertamento della morte cerebrale.\nViene anche usato nei pazienti comatosi, per accertare lo stato di morte cerebrale, caratterizzato dal tracciato dell'EEG piatto (o - pi\u00f9 correttamente - EEG \"silente\", corrispondente ad un potenziale elettrico cerebrale inferiore ai 2 microvolt, per la durata di almeno 30 minuti, in paziente incapace di respiro spontaneo), che deve comunque essere confermata anche con altri sistemi, come valutazione dei riflessi del tronco-encefalico oppure con l'eco-doppler (transcranico e dei vasi epi-aortici).\nStudi sul sonno.\nL'EEG viene inoltre utilizzato negli studi sul sonno, per poter discriminare tra vari tipi di disturbi come le apnee nel sonno, l'epilessia notturna, le dissonnie (insonnia, ipersonnia, narcolessia) e le parasonnie (bruxismo, enuresi notturna, pavor nocturnus, sonnambulismo)."}
{"id": "704084", "revid": "1543377", "url": "https://it.wikipedia.org/wiki?curid=704084", "title": "Tasso di mortalit\u00e0 infantile", "text": "Il tasso di mortalit\u00e0 infantile \u00e8 un indice statistico applicato in epidemiologia e demografia per calcolare il tasso di mortalit\u00e0 entro il primo anno di vita. A seconda della durata della gravidanza e del momento della morte, la mortalit\u00e0 si denomina:\nCalcolo.\nIl tasso di mortalit\u00e0 formula_1 si ottiene rapportando il numero dei bambini morti entro il primo anno di vita formula_2 nell'arco dell'anno solare formula_3 al numero dei bambini nati vivi formula_4 nello stesso anno, e moltiplicando il risultato per mille, ovvero:\nformula_5\nQuesto indice, assieme alla speranza di vita alla nascita, \u00e8 estremamente importante nella verifica dello sviluppo di una popolazione in quanto \u00e8 strettamente correlato alla situazione sanitaria, economica, ambientale e sociale della popolazione a cui viene applicato.\nLa mortalit\u00e0 infantile oggi.\nSecondo le stime sulla mortalit\u00e0 infantile pubblicate il 18 settembre 2018 da UNICEF, Organizzazione Mondiale della Sanit\u00e0 (OMS), Divisione delle Nazioni Unite per la Popolazione e Banca Mondiale, nel 2017 sono morti circa 6,3 milioni di bambini sotto i 15 anni, per lo pi\u00f9 per cause che avrebbero potuto essere prevenute. Nonostante questo il numero assoluto dei decessi nella fascia di et\u00e0 tra 0 e 5 anni \u00e8 dimezzato negli ultimi decenni, passando dai 12,6 milioni del 1990 ai 5,4 milioni del 2017. \nIn Italia.\nConsiderando i tassi quinquennali (dal 1995 al 1999) il valore italiano di mortalit\u00e0 infantile \u00e8 di 5,6 morti per 1.000 nati vivi. In base ai tassi relativi al 1999, confrontati con quelli del 1995, si pu\u00f2 affermare che in Italia vi sia stata una significativa riduzione della mortalit\u00e0 infantile (dal 6,2 al 5,1 per mille, ovvero -17%). \nSecondo i dati ISTAT nel 2011, invece, si sono registrati 2084 decessi di bambini sotto i 5 anni di vita. Poco pi\u00f9 di un secolo prima, nel 1887, se ne contavano 399.505. Si \u00e8 passati quindi da 347 decessi per mille nati vivi a circa 4 per mille. La prima edizione del Libro bianco sulla salute dei bambini, curato da Osservasalute e dalla SIP (Societ\u00e0 Italiana di Pediatria), nel 2012 attribuiva al Friuli Venezia Giulia il pi\u00f9 basso livello di mortalit\u00e0 in Europa.\nAltri stati.\nI dati forniscono il numero di decessi ogni 1000 nati al di sotto di un anno. Le Nazioni Unite hanno realizzato questa statistica nel 2012. Il dato riferito all'Italia \u00e8 peraltro in forte contrasto con quello ISTAT riferito agli aa. 2005-2008 e riportato dal Ministero della Salute nella Raccomandazione Ministeriale n.16, aprile 2014, che indica un tasso nazionale di mortalit\u00e0 infantile pari a 3,3 (pur con lievi variazioni regionali)."}
{"id": "704085", "revid": "1005847", "url": "https://it.wikipedia.org/wiki?curid=704085", "title": "GLABEC", "text": "GLABEC \u00e8 l'acronimo di Gruppo di LAvoro per la prevenzione dei BEni Culturali dai rischi naturali.\nSi tratta di un organismo interministeriale, a cui partecipano rappresentanti del Dipartimento della protezione civile (2 rappresentanti), del Ministero per i Beni e le Attivit\u00e0 Culturali (2 rappresentanti) e del Ministero dell'interno (1 rappresentante).\nIstituito con decreto interministeriale nel 1999, si occupa della salvaguardia dei beni culturali in zone a rischio.\nTra i suoi compiti principali rientra anche la definizione delle schede per il rilievo del danno ai beni di interesse storico/artistico.\nAttualmente sono stati predisposti, e pubblicati nella gazzetta ufficiale della Repubblica Italiana tre modelli:"}
{"id": "704088", "revid": "196390", "url": "https://it.wikipedia.org/wiki?curid=704088", "title": "Sabra e Chatila", "text": ""}
{"id": "704089", "revid": "106502081", "url": "https://it.wikipedia.org/wiki?curid=704089", "title": "16 punti di sutura", "text": "16 punti di sutura \u00e8 il secondo album del duo hip hop italiano Microspasmi, uscito il 20 maggio 2005 e contenente 16 tracce. Interamente prodotto dal beatmaker del duo Goediman, Meddaman al microfono si alterna con Turi, Fabri Fibra e Babaman. Le produzioni di Goediman si sono evolute, si sente l'influenza di musica crunk e trance. La parte cantata risulta pi\u00f9 scontata del predecessore \"13 pezzi per svuotare la pista\", Meddaman tocca argomenti molto ricorrenti nel rap: l'attitudine a lavorare con la musica in modo serio, il rapporto con le donne, la marijuana, la societ\u00e0. Il disco comunque conferma le grandi capacit\u00e0 del duo ed ha riscosso un notevole successo nel pubblico del rap underground. Tuttora \u00e8 il loro lavoro pi\u00f9 conosciuto."}
{"id": "704098", "revid": "305330", "url": "https://it.wikipedia.org/wiki?curid=704098", "title": "Canis lupus cubanensis", "text": "Il lupo del Caspio (Canis lupus cubanensis), noto anche come lupo del Caucaso, \u00e8 una sottospecie criticamente minacciata di lupo grigio che un tempo era diffusa in tutta l'area tra il mar Caspio e il mar Nero. Al giorno d'oggi \u00e8 un animale estremamente raro che vive solamente in una remota area dell'estremit\u00e0 sudorientale della Russia, sulle rive del Caspio."}
{"id": "704116", "revid": "21880", "url": "https://it.wikipedia.org/wiki?curid=704116", "title": "Tinamus major serratus", "text": ""}
{"id": "704131", "revid": "767487", "url": "https://it.wikipedia.org/wiki?curid=704131", "title": "Identificazione di una donna", "text": "Identificazione di una donna \u00e8 un film del 1982 diretto da Michelangelo Antonioni. Quarta e ultima collaborazione con Carlo Di Palma.\nPresentato in concorso al 35\u00ba Festival di Cannes, ha valso al regista il Premio del 35\u00ba anniversario.\nTrama.\nIl regista Niccol\u00f2, in cerca di un nuovo soggetto cinematografico e di un volto femminile adatto, incontra Maria Vittoria detta Mavi, un'assistita di sua sorella ginecologa, instaurandovi un'appassionante relazione. Purtroppo il loro rapporto si rivela caduco, cos\u00ec come l'interesse di lei per lui, fortemente osteggiato dagli amici della donna, persone di un ceto pi\u00f9 alto, ed in particolare da un giovane misterioso, il quale previo un appuntamento presso una gelateria, lo esorta a troncare la relazione.\nNiccol\u00f2 suppone che egli possa essere stato inviato dal vero padre di Mavi, che lei stessa ha sempre odiato e considerato come puro amico di famiglia. Tornati in citt\u00e0 dopo un viaggio in campagna, durante il quale Mavi accusa Niccol\u00f2 di non saperla amare, ella scompare facendo perdere di s\u00e9 qualsiasi traccia. Qualche giorno dopo l'uomo riceve la visita di suo nipote, il figlio della sorella, il quale gli suggerisce di realizzare un film di fantascienza.\nColonna sonora.\nPer la colonna sonora, Antonioni ha scelto brani di musicisti d'avanguardia come John Foxx, ex \"Ultravox\", i \"Japan\" ed i \"Tangerine Dream\", con il brano conclusivo dal loro lavoro \"Tangram\" (1980), ad accompagnare l'epilogo ed i titoli di coda. Presenti due canzoni di Gianna Nannini per la quale Antonioni diriger\u00e0 il videoclip del successo \"Fotoromanza\" nel 1984. Altri meravigliosi \"cammei musicali\", la partecipazione ad una scena del film di Fausto Cigliano alla chitarra classica ed un brano - Soavesito - di Henghel Gualdi e Massimo Casadei che Antonioni volle, per l'occasione, interpretato da un coro di voci bianche."}
{"id": "704136", "revid": "1861950", "url": "https://it.wikipedia.org/wiki?curid=704136", "title": "Fokker F100", "text": "Il Fokker F100 \u00e8 un aereo di linea regionale biturbina ad ala bassa prodotto dall'azienda olandese Fokker.\nStoria del progetto.\nIl Fokker 100 venne annunciato dalla Fokker nel 1983 come sostituto del vecchio Fokker F28. La differenza principale tra i due velivoli era la fusoliera pi\u00f9 lunga, con un relativo aumento dei posti a sedere. La Fokker disegn\u00f2 anche un nuovo progetto per le ali, ed il cockpit venne modernizzato. Vennero costruiti due prototipi: il primo, registrato PH-MKH, vol\u00f2 per la prima volta il 30 novembre 1986, ed il secondo, registrato PH-MKC, vol\u00f2 il 25 febbraio 1987. La prima consegna venne effettuata alla Swissair nel febbraio 1988. La American Airlines (75 ordini), la TAM (50 ordini) e la US Air (40 ordini) furono i maggiori utilizzatori del Fokker 100.\nI bassi costi operazionali e l'assenza di competizione nella classe 100 posti a corto raggio contribuirono al successo di questo aereo alla fine degli anni ottanta. La nascita di nuove versioni del Boeing 737, dell'A319 e dell'A318 della Airbus fecero s\u00ec che le vendite del Fokker F100 diminuissero. \nNel 1991 la Fokker aveva prodotto 70 esemplari e gli ordini ammontavano ad un totale di 230. Una nuova versione venne introdotta nel 1993, dotata di serbatoi carburante aggiuntivi nelle ali. Nonostante il successo del Fokker 100, la Fokker continu\u00f2 ad essere in perdita nei bilanci di fine anno. Nel 1996, la Fokker dichiar\u00f2 bancarotta. Un'azienda di Amsterdam, la Rekkof Restart, si propose di rilanciare sul mercato i Fokker 70 ed i Fokker 100, ma nulla venne realizzato.\nLa produzione termin\u00f2 del tutto nel 1997 con 283 esemplari costruiti.\nAll'agosto 2009 erano ancora 229 gli esemplari che risultavano operativi nelle varie compagnie aeree mondiali, mentre dieci anni dopo, a giugno 2019, si erano ridotti a 125.\nUtilizzatori.\nAl gennaio 2022, dei 283 esemplari prodotti, 92 sono operativi. Il Fokker F100 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "704139", "revid": "125621562", "url": "https://it.wikipedia.org/wiki?curid=704139", "title": "Florida", "text": "La Florida ( o , in inglese: o , in spagnolo: ) \u00e8 uno stato degli Stati Uniti d'America. Si estende per buona parte dell'omonima penisola ed \u00e8 bagnata a ovest dal golfo del Messico, mentre a nord confina con gli Stati della Georgia e dell'Alabama e a est si affaccia sull'oceano Atlantico. \u00c8 il 22\u00ba stato degli Stati Uniti per superficie e il 3\u00b0 per popolazione. La sua capitale \u00e8 Tallahassee, ma la citt\u00e0 pi\u00f9 conosciuta \u00e8 Miami. La sua geografia \u00e8 segnata da un'estesa linea costiera, dall'onnipresenza delle acque e della minaccia degli uragani. Il terreno \u00e8 caratterizzato dalla bassa elevazione, costituito prevalentemente da rocce sedimentarie. Il clima varia dal subtropicale a nord, al tropicale a sud. Animali caratteristici sono il lamantino e l'alligatore.\nFin dalla sua scoperta nel 1513 a opera dello spagnolo Juan Ponce de Le\u00f3n, la Florida \u00e8 stata una sfida coloniale per le potenze europee, prima di essere integrata dagli Stati Uniti nel 1845. Fu teatro di guerre contro gli indiani Seminole, e della segregazione razziale dopo la guerra civile. Oggi si distingue per la sua grande comunit\u00e0 cubana e la forte crescita della popolazione solleva questioni ambientali. La sua economia, che si \u00e8 andata sviluppando dal tardo XIX secolo, si basa principalmente sul turismo, sull'agricoltura e sui trasporti. \u00c8 anche nota per i suoi parchi di divertimento, per la produzione di arance e per il Kennedy Space Center. \nLa cultura della Florida riflette diverse influenze, quella anglosassone, indios, afro-americana e ispanica che si trova riflessa nell'architettura e nella gastronomia. La Florida ha attirato molti scrittori, come Marjorie Kinnan Rawlings, Ernest Hemingway, e Tennessee Williams. Il soprannome della Florida \u00e8 \"Sunshine State\" (usato anche nelle targhe delle auto) e gli animali simbolo sono la pantera della Florida, che per\u00f2 \u00e8 sempre pi\u00f9 rara nel territorio della Florida, e l'alligatore, invece molto presente.\nGeografia.\nLa Florida \u00e8 situata per la maggior parte su una grande penisola tra il Golfo del Messico, l'Oceano Atlantico e lo stretto di Florida. Si estende a sud-est su una striscia di terra. Confina a nord con gli Stati di Georgia e a ovest con l'Alabama. \u00c8 molto vicina alle isole dei Caraibi e particolarmente alle Bahamas e Cuba.\nLa Florida \u00e8 suddivisa in 67 contee.\nAmbiente.\nIn Florida vi sono molti parchi e aree protette, tra cui i pi\u00f9 conosciuti sono: il National Forest, il National Park, Ocala e lo State Park. La vegetazione originaria era costituita in passato da intere foreste di latifoglie (faggi, betulle, querce): oggi sono quasi del tutto scomparse a causa di disboscamenti effettuati nel corso dei secoli. L'animale pi\u00f9 diffuso nello Stato \u00e8 l'alligatore.\nClima.\nIl clima della Florida \u00e8 influenzato dalla prossimit\u00e0 all'Oceano Atlantico e dal golfo del Messico, dal suo territorio pianeggiante e da un livello molto basso di altitudine oltre che dalla relativa vicinanza al Tropico del Cancro. La maggior parte dello Stato ha un clima subtropicale umido eccetto per la parte all'estremo sud che ha un clima totalmente tropicale. I fronti freddi occasionalmente portano venti forti e temperature fresche o addirittura fredde durante il tardo autunno (Novembre avanzato) e soprattutto l'Inverno. Le stagioni in Florida sono in realt\u00e0 scandite pi\u00f9 dalle precipitazioni che dalla temperatura, con inverni relativamente secchi (stagione secca) e calde e umide estati (stagione umida). La Corrente del Golfo ha un effetto moderante sulle temperature massime (ma non sull'umidit\u00e0 relativa) e sebbene la Florida veda ovunque sul suo territorio come regola in estate i 32-33\u00ba.\nLa Florida Centrale \u00e8 nota anche come la \"capitale dei fulmini\" perch\u00e9 ne cadono pi\u00f9 che in ogni altra parte degli USA. La Florida ha la pi\u00f9 alta media di piogge tra gli stati, la principale motivazione \u00e8 che le tempeste pomeridiane sono molto usuali in buona parte dello Stato, dalla tarda primavera fino al primo autunno. Nonostante alcune tempeste capitino anche fuori stagione la piaga degli uragani arriva proprio nell'omonima stagione calda umida e comprende anche un po' di stagione fresca; infatti sono possibili dal 1\u00ba giugno al 30 novembre. La Florida visse una grande devastazione nel 2004 quando fu colpita, e questo \u00e8 un record, da ben quattro uragani.\nOrigini del nome.\nIl nome dello stato venne attribuito dall'esploratore spagnolo Juan Ponce de Le\u00f3n quando vi sbarc\u00f2 nel 1513 e deriva dalla \"Pascua Florida\", altro nome spagnolo della domenica di Pasqua, caduta in quel periodo. \u00c8 detta \"Sunshine State\" (\"Stato della luce solare\"), per via del clima molto spesso sereno e soleggiato.\nStoria.\nI ritrovamenti archeologici dimostrano che la Florida era gi\u00e0 abitata migliaia di anni prima che arrivassero le colonie europee. Delle trib\u00f9 indigene le pi\u00f9 conosciute sono gli Ais, gli Apalachee, i Calusa, i Timucua e i Tocobago. Non trascuriamo la presenza dei Seminole, fiera e nobile trib\u00f9 che seppe resistere valorosamente per anni alla preponderante pressione militare e demografica degli Stati Uniti. Juan Ponce de Le\u00f3n, un conquistatore spagnolo, impose il nome alla Florida il 2 aprile del 1513 in occasione della \"Pascua Florida\" (termine spagnolo per il periodo pasquale). Nel 1565 gli spagnoli vi fondarono San August\u00edn che fu il primo centro europeo del Nord America. Nei secoli seguenti, sia i francesi che gli spagnoli crearono colonie nella penisola con fasi alterne di successo.\nL'area della Florida spagnola diminu\u00ec con lo stabilirsi delle colonie inglesi a nord e francesi a ovest. Gli inglesi indebolirono il potere spagnolo nell'area aiutando le trib\u00f9 indiane loro alleate a combattere quelle alleate degli spagnoli.\nFlorida britannica.\nLa Gran Bretagna guadagn\u00f2 il controllo della Florida diplomaticamente nel 1763, tramite la Pace di Parigi, con cui fu divisa in una parte orientale e una occidentale. I britannici tentarono di sviluppare la Florida con l'importazione di immigrati per creare lavoro, ma il progetto alla fine fall\u00ec.\nFlorida spagnola e poi statunitense.\nLa Spagna riguadagn\u00f2 la Florida dopo la sconfitta degli inglesi contro le colonie americane e il conseguente Trattato di Versailles del 1783. A causa delle guerre di frontiera contro le trib\u00f9 bellicose dei nativi, la regione fu di fatto occupata da truppe e coloni americani fin dal 1810-13. \nAlla fine, nel 1819, secondo i termini del Trattato Adams-On\u00eds, la Spagna cedette la Florida agli Stati Uniti in cambio della rinuncia da parte statunitense di qualsiasi richiesta per quanto riguardava il Texas. Divenuta territorio autonomo nel 1821, entr\u00f2 nell'Unione come 27\u00ba stato il 3 marzo 1845. Stato secessionista, fu riammesso nell'Unione solo nel 1868.\nPopolazione.\nIn Florida si possono trovare varie etnie.\nUna volta la Florida era uno degli stati pi\u00f9 scarsamente popolati (se confrontato agli stati confinanti della Georgia e dell'Alabama).\nCi\u00f2 era dovuto alla sua natura selvaggia e paludosa, con il grosso della popolazione concentrato ai confini settentrionali.\nAdesso invece \u00e8 uno degli stati pi\u00f9 popolosi con la massima parte della popolazione concentrata nella parte meridionale.\nSecondo il censimento del 2010, la distribuzione \u00e8 la seguente:\nLa Florida \u00e8 conosciuta anche come lo \"Stato dei pensionati\", in quanto molti cittadini della classe agiata della Nuova Inghilterra al termine della loro attivit\u00e0 lavorativa vanno a trascorrere la vecchiaia in Florida beneficiando del clima locale.\nReligione.\nAnche la Florida \u00e8 influenzata dalla multinazionalit\u00e0 degli USA e di conseguenza il panorama religioso \u00e8 piuttosto vario. Il 40% della popolazione \u00e8 protestante (battista, metodista o pentecostale), il 26% cattolico. Gli ebrei sono circa il 3%. Il 16% non professa alcuna religione.\nEconomia.\nDi enorme importanza \u00e8 l'industria del divertimento situata nella citt\u00e0 di Orlando che, da sola, richiama milioni di turisti ogni anno. Questa citt\u00e0 ospita il Walt Disney World Resort (un complesso di alberghi, negozi, parchi divertimento fra cui Magic Kingdom ed Epcot), gli Universal Orlando Resort, il Sea World e innumerevoli altri parchi divertimento.\nLa grande massa di turisti ha fatto s\u00ec che Orlando e le vicine citt\u00e0, offrano alloggi per tutte le tasche: dagli hotel sull'autostrada fino agli alberghi pi\u00f9 lussuosi situati dentro il Disneyworld Resort.\nLa seconda industria in ordine di grandezza \u00e8 l'agricoltura. Gli agrumi, e specialmente le arance, rappresentano una grande parte dell'economia della penisola, che \u00e8 la maggior produttrice degli USA.\nAltre industrie significative per importanza sono quella delle miniere di fosfato, concentrate nella Bone Valley e soprattutto quella aerospaziale che si \u00e8 sviluppata dall'arrivo della NASA a Cape Canaveral, nel 1962. \nLa Florida era uno dei pochissimi Stati a non avere delle leggi riguardo al minimo salariale, finch\u00e9 nel 2004 i votanti fecero passare un emendamento costituzionale che stabil\u00ec un minimo salariale che verr\u00e0 poi ritoccato in base all'inflazione ogni 6 mesi.\nAgricoltura.\nCon la California la Florida \u00e8 uno dei poli americani della produzione di agrumi. Nella Contea dal nome emblematico di Orange da decine di miglia si solcano agrumeti senza confine. Il successo turistico dello Stato sta sostituendo agli agrumeti immensi insediamenti di ville e residences. Oltre alla coltivazione degli agrumi sussiste in Florida un cospicuo allevamento, in particolare di zebuini, gli animali pi\u00f9 adatti al clima subtropicale. \nIstruzione.\nLa scuola primaria e secondaria in Florida sono amministrate dal \"Dipartimento dell'Educazione della Florida\". Esistono delle Universit\u00e0 in Florida.\nCitt\u00e0 principali.\nPetersburg 265.098 ab. \nSport.\nLe franchigie della Florida che partecipano al \"Big Four\" (le quattro grandi leghe sportive professionistiche americane) sono:\nStruttura del tribunale.\nIl sistema giudiziario della Florida \u00e8 diviso in due grandi categorie: i tribunali d'appello e i tribunali di primo grado. Il livello d'appello \u00e8 costituito dalla Corte Suprema e da cinque tribunali d'appello, mentre i tribunali di primo grado sono costituiti da 67 tribunali distrettuali e 20 tribunali distrettuali.[\\\\\nNel 2019, la Corte Suprema della Florida ha esaminato 2.098 casi. Si tratta di 1.106 casi in meno rispetto al 2014 https :\nGiustizia.\nIn Florida \u00e8 ammessa la pena di morte, che viene eseguita principalmente tramite l'iniezione letale, ma il condannato pu\u00f2 scegliere di morire, se lo desidera, con la sedia elettrica.\nCrimine.\nIl tasso di reati in Florida \u00e8 superiore a quello della media nazionale, ma recentemente esso stava declinando. Il periodo peggiore si ebbe nel 2006 - 2007. Ci furono 1.126.524 arresti nel 2007 e ce ne furono 711.831 nel 2017."}
{"id": "704142", "revid": "889336", "url": "https://it.wikipedia.org/wiki?curid=704142", "title": "Prima vennero...", "text": "Prima vennero... \u00e8 in origine un sermone del pastore Martin Niem\u00f6ller sull'inattivit\u00e0 degli intellettuali tedeschi in seguito all'ascesa al potere dei nazisti e delle purghe dei loro obiettivi scelti, gruppo dopo gruppo. La poesia \u00e8 ben conosciuta e frequentemente citata, ed \u00e8 un modello popolare per descrivere i pericoli dell'apatia politica, e come essa alle volte inizi con un odio teso ad impaurire obiettivi e di come alle volte vada fuori controllo.\nIl testo pi\u00f9 conosciuto.\n\"Prima di tutto vennero a prendere gli zingari, e fui contento, perch\u00e9 rubacchiavano. Poi vennero a prendere gli ebrei, e stetti zitto, perch\u00e9 mi stavano antipatici. Poi vennero a prendere gli omosessuali, e fui sollevato, perch\u00e9 mi erano fastidiosi. Poi vennero a prendere i comunisti, e io non dissi niente, perch\u00e9 non ero comunista. Un giorno vennero a prendere me, e non c'era rimasto nessuno a protestare\".\nControversia sull'origine e sul testo.\nNei paesi di lingua spagnola la poesia - gi\u00e0 propagandata ampiamente da attivisti sociali negli Stati Uniti almeno dagli anni sessanta in sostegno dei diritti civili e in opposizione alla Guerra del Vietnam - \u00e8 stata spesso erroneamente attribuita a Bertolt Brecht sin dagli anni settanta, bench\u00e9 non esista evidenza alcuna che il drammaturgo tedesco abbia mai, nemmeno in forma variata, pubblicato o recitato tali versi.\nI versi originari di Martin Niem\u00f6ller recitano: \u00abQuando i nazisti presero i comunisti,/ io non dissi nulla/ perch\u00e9 non ero comunista./ Quando rinchiusero i socialdemocratici/ io non dissi nulla/ perch\u00e9 non ero socialdemocratico./ Quando presero i sindacalisti,/ io non dissi nulla/ perch\u00e9 non ero sindacalista./ Poi presero gli ebrei,/ e io non dissi nulla/ perch\u00e9 non ero ebreo./ Poi vennero a prendere me./ E non era rimasto pi\u00f9 nessuno che potesse dire qualcosa\u00bb.\nAltre ricerche hanno fatto risalire la poesia a discorsi tenuti da Niem\u00f6ller nel 1946. In ogni caso, il testo della poesia rimane controverso: ci sono molte varianti, che si differenziano sia per le persone citate (comunisti, socialisti, ebrei, cattolici, testimoni di Geova, omosessuali, malati incurabili etc), sia per l'ordine in cui sono citate. Come afferma Richard John Neuhaus nel numero di novembre 2001 del suo diario online \"First Things\", quando nel 1971 gli fu chiesta la corretta versione da riportare, Niem\u00f6ller disse che non era molto sicuro di aver detto le famose parole ma, se la gente insisteva nel citarlo, lui avrebbe preferito questa versione che parla di comunisti, socialdemocratici, sindacalisti, me.\nVariazioni nella cultura anglofona.\nQuando la poesia fu declamata negli Stati Uniti nel 1950, la prima strofa che si riferiva ai comunisti era spesso omessa, probabilmente per via della nascita del Maccartismo e della paura rossa. La versione inscritta nel Monumento all'Olocausto della Nuova Inghilterra, a Boston, parla di comunisti, ebrei, sindacalisti, cattolici. Un'altra variante fu stampata dalla rivista \"Time\" il 28 agosto, 1989, commemorando il cinquantesimo anniversario dell'inizio della seconda guerra mondiale. Questa versione parla di comunisti, ebrei, cattolici. La variante che si trova nella maggior parte dei manifesti e poster in lingua inglese parla di socialisti, sindacalisti, ebrei.\nInfluenza.\nLa poesia ha influenzato la canzone \"Yellow Triangle\" (\"Triangolo giallo\") del cantante di musica folk Christy Moore. Nel 1991 il duo musicale scozzese Hue and Cry parafras\u00f2 la poesia in una canzone registrata al Cirque Royale di Bruxelles. La porzione rilevante della canzone era:\nInfluenz\u00f2 anche la canzone \"Emigre\" degli Anti-Flag. La canzone, registrata nell'album \"For Blood and Empire\", si riferisce a \"First they came...\" nella prima strofa:"}
{"id": "704143", "revid": "1543377", "url": "https://it.wikipedia.org/wiki?curid=704143", "title": "Cristo Redentore", "text": "Il Cristo Redentore (in portoghese: \"Cristo Redentor\") \u00e8 una statua in stile Art D\u00e9co rappresentante Ges\u00f9 Cristo. Collocata sulla cima della montagna Corcovado, ed \u00e8 alta 38 metri di cui 8 fanno parte del basamento.\nDescrizione.\nLa statua, fatta di calcestruzzo e pietra saponaria e costruita fra il 1922 e il 1931, \u00e8 un simbolo della citt\u00e0 e del Brasile e rappresenta il Cristo Redentore dell'umanit\u00e0., inserita nel 2007 fra le sette meraviglie del mondo moderno. Ai piedi della statua \u00e8 posta una targa messa dalla comunit\u00e0 italiana nel 1974 (in occasione del centenario della nascita di Guglielmo Marconi) per commemorare l'accensione delle lampade della statua tramite un impulso radio da Roma da parte dello scienziato italiano il 12 ottobre 1931.\nStoria.\nL'idea di costruire una statua in cima al monte Corcovado nacque intorno al 1850, quando il prete cattolico Pedro Maria Boss chiese alla principessa Isabella dei fondi per la costruzione di un grande monumento religioso. Quest'ultima non era molto d'accordo con questa idea, che fu completamente abbandonata nel 1889 quando il Brasile divenne una repubblica e si ebbe la separazione tra Stato e Chiesa.\nUna seconda proposta per la costruzione della statua fu lanciata dall'arcidiocesi di Rio de Janeiro nel 1921. Si organizz\u00f2 un evento chiamato Settimana del monumento per la raccolta dei fondi necessari alla sua costruzione, i quali giunsero in larghissima parte da cattolici brasiliani. Il progetto di questa costruzione doveva contenere una rappresentazione del simbolo cristiano della croce e il Cristo doveva avere nelle mani un globo ed essere situato su un basamento rappresentante il mondo. Tuttavia fu scelto il progetto del Cristo con le braccia aperte.\nIl monumento fu progettato dallo scultore francese Paul Landowski e come supervisore alla costruzione fu scelto l'ingegnere locale Heitor da Silva Costa. Un gruppo di tecnici studi\u00f2 il progetto di Landowski e decise di sviluppare la struttura in calcestruzzo e pietra saponaria anzich\u00e9 in acciaio perch\u00e9 questo materiale \u00e8 pi\u00f9 adatto a strutture a forma di croce. Si decise, inoltre, di ricoprire lo strato esterno di un materiale al tempo stesso malleabile e resistente a condizioni climatiche estreme. Il volto della statua \u00e8 opera dello scultore rumeno Gheorghe Leonida.\nIl monumento fu inaugurato il 12 ottobre 1931 dal presidente Get\u00falio Vargas in una grande e sontuosa cerimonia. Il segnale per l'illuminazione della statua arriv\u00f2 dalla potente stazione radio di Coltano, frazione di Pisa, ad opera di Guglielmo Marconi.\nNell'ottobre del 2009, in occasione del 78\u00ba anniversario della statua, l'arcivescovo di Rio de Janeiro Eus\u00e9bio Oscar Scheid consacr\u00f2 una cappella sotto la statua.\nAccesso alla statua.\nSi pu\u00f2 giungere alla statua attraverso una linea ferroviaria che collega la statua alla citt\u00e0 di Rio de Janeiro. Prima del 2002 per raggiungere la statua era necessario percorrere i 222 gradini che la dividevano dal terminale della linea ferroviaria: una barriera architettonica insuperabile per i visitatori disabili. Da quell'anno, invece, c'\u00e8 stato un grande processo di rinnovamento della zona per risolvere questo problema: sono stati montati 3 ascensori panoramici e 8 scale mobili."}
{"id": "704145", "revid": "125931296", "url": "https://it.wikipedia.org/wiki?curid=704145", "title": "Una teenager alla Casa Bianca", "text": "Una teenager alla Casa Bianca (\"First Daughter\") \u00e8 un film commedia statunitense del 2004, diretto da Forest Whitaker.\nIl film \u00e8 dedicato alla memoria del compositore Michael Kamen, mancato per un infarto subito dopo la fine delle riprese.\nTrama.\nSamantha Mackenzie, figlia del presidente degli Stati Uniti, si iscrive al college, sconvolgendo le abitudini degli studenti del campus. \u00c8, infatti, sempre accompagnata da 4 guardie del corpo che le impediscono una normale vita sociale e che le procurano, non volendolo, una serie di figuracce.\nFortunatamente la compagna di stanza Mia Thompson la sprona a diventare \"normale\" e la aiuta a divertirsi.\nAttraverso, poi, un'altra sua amica, segretaria di suo padre, riesce a far diminuire il numero delle sue guardie, limitandole a due. In seguito conosce un giovane universitario, James, e se ne innamora (il sentimento \u00e8 reciproco), ma finisce per scoprire che si tratta di un agente infiltrato per proteggerla. La delusione \u00e8 grande e Samantha non sa darsi pace, cercando di sollevarsi facendo ingelosire il giovane con una serie di notti in discoteca e abiti molto audaci, creando uno scandalo per la sua nobile famiglia. Alla fine l'amore trionfa e i due tornano insieme perch\u00e9 si amano."}
{"id": "704151", "revid": "117767721", "url": "https://it.wikipedia.org/wiki?curid=704151", "title": "Palatino", "text": "Il Palatino \u00e8 uno dei sette colli di Roma, situato tra il Velabro e il Foro Romano, ed \u00e8 una delle parti pi\u00f9 antiche della citt\u00e0. Il sito \u00e8 ora un grande museo all'aperto e pu\u00f2 essere visitato durante il giorno. L'ingresso si trova in via di San Gregorio (ingresso a pagamento), oppure si pu\u00f2 salire sul Palatino entrando nel Foro Romano (ingresso a pagamento) e poi salendo per il Clivo Palatino, a destra dell'Arco di Tito.\nVisitatori.\nNel 2016 il circuito archeologico del Colosseo, Foro Romano e Palatino ha ottenuto 6\u00a0408\u00a0852 visitatori, risultando il secondo sito museale statale italiano pi\u00f9 visitato, alle spalle del Pantheon. Qui di seguito \u00e8 riportato un andamento complessivo del \"Circuito archeologico Colosseo, Foro romano e Palatino\" degli ultimi quindici anni, sulla base dei dati dell'ufficio statistico dei beni culturali italiani:\nGeografia.\nIl Palatino \u00e8 uno dei colli centrali di Roma, ma a differenza del Campidoglio e dell'Aventino \u00e8 vicino al fiume ma non adiacente ad esso. L'altezza massima \u00e8 di 51 metri s.l.m.. Il colle guarda da un lato sul Foro Romano e dall'altro sul Circo Massimo.\nIl Colle presentava due sommit\u00e0 separate da un avvallamento; la sommit\u00e0 centrale, la pi\u00f9 elevata, era detta Palatium, mentre l'altra, situata verso il pendio che digrada verso il Foro Boario e il Tevere, era chiamata Germalus (o Cermalus).\nUn tempo era collegato al retrostante Esquilino, tramite il colle della \"Velia\", sbancato quando fu costruita la via dei Fori Imperiali.\nStoria.\nLeggende e periodo arcaico.\nLa leggenda vuole che Roma ebbe le sue origini sul Palatino. In effetti, scavi recenti hanno mostrato che delle popolazioni vi abitavano gi\u00e0 nel 1000 a.C. circa. Si trattava di un villaggio di pochi ettari, circondato da paludi, dal quale era possibile controllare il corso del Tevere. Da questo primo agglomerato urbano si form\u00f2 la cosiddetta \"Roma quadrata\", cos\u00ec chiamata dalla forma approssimativamente romboidale della sommit\u00e0 del colle su cui si trovava.\nIl Palatino, ed il suo abitato (probabilmente abitato dai Siculi nelle sue fasi iniziali), rimasero centrali nel successivo sviluppo della citt\u00e0, tanto che le sue due cime, il Palatium ed il Cermalus, rientravano negli originari \"sette monti\" del Septimontium.\nNell'Eneide e in altre fonti si narra di come sul Palatino vivessero Greci immigrati dall'Arcadia, comandati da Evandro e suo figlio Pallante: vennero in contatto con questi \"Arcadi\" Ercole e poi Enea. Non si sa come queste leggende siano nate, per\u00f2 \u00e8 un dato effettivo che nel \"pantheon\" arcaico esistano le divinit\u00e0 minorenni di Evandro e Pallante. Pu\u00f2 darsi che questa zona fosse frequentata in tempi remoti da mercanti e marinai greci, o prima della colonizzazione della Magna Grecia, come confermano anche alcune scoperte archeologiche del XX secolo.\nSecondo la mitologia romana, il Palatino (pi\u00f9 precisamente il pendio paludoso che collegava il Palatino al Campidoglio, chiamato Velabro) fu il luogo dove Romolo e Remo vennero trovati dalla Lupa che li tenne in vita allattandoli nella \"Grotta del Lupercale\", forse recentemente localizzata. Secondo questa leggenda, il pastore Faustolo trov\u00f2 gli infanti e, assieme a sua moglie Acca Larentia, allev\u00f2 i bambini. Quando Romolo, ormai adulto, decise di fondare una nuova citt\u00e0, scelse questo luogo (si veda Fondazione di Roma per un resoconto pi\u00f9 dettagliato del mito). La \"casa Romuli\" effettivamente era una capanna ricostruita e restaurata pi\u00f9 volte, situata nell'angolo nord-ovest della collina, dove poi sorse la casa di Augusto. Scavi del 1946 hanno effettivamente trovato in questo sito resti di capanne dell'et\u00e0 del Ferro, confermando appieno la tradizione leggendaria.\nIl nome del colle aveva la stessa radice di quello della dea \"Pales\", alla quale era dedicata l'antichissima tradizione della festa delle \"Palilia\" o \"Parilia\", che si tenevano il 21 aprile e che coincidevano col giorno della fondazione della citt\u00e0. Per altri studiosi la derivazione del nome Palatino si ricava da \"Palus\", poich\u00e9 molte costruzioni di quegli antichi popoli erano fatte su palafitte, ma la derivazione pi\u00f9 logica \u00e8 quella dalla radice \"Pala\", ossia altura.\nAveva sede qui anche la festa dei \"Lupercalia\", legata alla mitica Lupa: partendo dalla grotta del Lupercale, ai piedi del Palatino, una processione di sacerdoti-lupi vestiti di pelli caprine si dirigeva verso il Tevere e poi faceva il giro del colle frustando chiunque venisse a loro tiro soprattutto le donne: era un rito di fecondit\u00e0. La leggenda dei mitici gemelli allattati dalla lupa ci \u00e8 pervenuta in redazioni ben pi\u00f9 tarde di queste tradizioni, a partire da Tacito.\nGli imperatori romani costruirono i loro palazzi sul Palatino. Le rovine dei palazzi di Augusto, Tiberio e Domiziano sono ancora visibili. Lo stesso termine \"palazzo\" deriva dal \"Palatium\" latino, a sua volta derivante da \"Palatino\".\nAugusto acquist\u00f2 la casa dell'oratore Ortensio, situata accanto alla cosiddetta \"casa di Romolo\" ancora esistente, secondo la tradizione, nel 31 a.C., la ampli\u00f2 con l'acquisto di case vicine e vi dimor\u00f2 senza tuttavia farne un palazzo vero e proprio. Una parte della residenza era riservata alla moglie Livia, la cosiddetta \"Casa di Livia\". Attualmente le due residenze sono aperte al pubblico a giorni alterni. Nell'ambito della residenza, Augusto edific\u00f2 il tempio di Apollo Palatino, con un ampio portico e biblioteche.\nEpoca repubblicana.\nIn epoca repubblicana il Palatino fu sede di vari culti. In particolare era importante quello della \"Magna Mater\" (Cibele), introdotto dall'Asia Minore al tempo della seconda guerra punica, e quelli di Apollo e Vesta, i cui santuari vennero fondati da Augusto nella propria casa (tempio della Magna Mater, tempio di Apollo Palatino, tempio di Vesta).\nIn epoca repubblicana il colle divenne la sede delle abitazioni della classe dirigente romana. Vi abitarono infatti:\nTra le tante case repubblicane sono stati trovati resti sotto la \"Domus Flavia\", tra i quali spiccano la Casa dei Grifi e l'Aula Isiaca, decorate da importanti affreschi.\nPeriodo imperiale.\nL'avvenimento fondamentale per la storia del colle fu il fatto che Augusto, che qui era nato, lo scelse come residenza, acquistando prima la casa di Ortensio e poi ampliando la propriet\u00e0 con altre abitazioni vicine: la Casa di Augusto si trovava sull'angolo sud-occidentale della collina.\nDa allora divenne naturale per gli altri imperatori risiedere sul Palatino. Sorsero da allora, uno dopo l'altro, i palazzi imperiali di Tiberio (\"Domus Tiberiana\", ampliata da Caligola), di Nerone (la \"Domus Transitoria\" e una parte della \"Domus Aurea\"), dei Flavi (\"Domus Flavia\" e \"Domus Augustana\") e di Settimio Severo (\"Domus Severiana\" e Settizonio).\nAlla fine dell'et\u00e0 imperiale la collina era ormai un unico susseguirsi di edifici imperiali e giardini, che formava un unico grande complesso ad uso degli imperatori. Da allora la parola \"Palatium\" inizi\u00f2 a indicare il \"palazzo\" per eccellenza, prima inteso come residenza imperiale e poi come nome comune, presente in tutte le lingue europee.\nTra l'anno 375 e il 379 d.C. le spoglie mortali di san Cesario di Terracina furono traslate, con l'assistenza di papa Damaso \"intro Romanum Palatium, in optimo loco, imperiali cubicolo\", ossia nella Domus Augustana di Roma sul colle Palatino - nel sito di Villa Mills, distrutta. All'interno di questo palazzo imperiale venne eretto un oratorio in onore del martire chiamato \u201cSan Cesareo in Palatio\u201d. Esso fu il primo luogo di culto cristiano, regolarmente ed ufficialmente costituito sul Palatino: fu il segno palese della consacrazione cristiana del palazzo imperiale perch\u00e9 sostitu\u00ec il larario domestico degli imperatori pagani ed ebbe vero e proprio carattere di cappella palatina. In esso si esponevano le immagini che i nuovi imperatori eletti a Bisanzio mandavano a Roma, come ad altre citt\u00e0 principali dell'impero.\nEpoca medievale e moderna.\nDal XVI secolo il colle fu propriet\u00e0 della famiglia Farnese e fu occupato dagli \"Horti Palatini Farnesiorum\", o Giardini, tuttora in parte conservati al di sopra dei resti della Domus Tiberiana.\nGli scavi archeologici intensivi della zona iniziarono nel XVIII secolo e culminarono alla fine del XIX secolo, dopo la proclamazione di Roma capitale del Regno d'Italia. Le scoperte sono continuate per tutto il XX secolo, come la Casa di Augusto e XXI, come il recentissimo rinvenimento di un ambiente sotterraneo, forse il Lupercale. Resta completamente da scavare il palazzo di Tiberio, sotto i giardini farnesiani.\nAlla sommit\u00e0 del colle, tra la Domus Flavia e la Domus Augustana, fin dal Cinquecento si era installata una villa Stati Mattei, acquistata poi, attorno al 1830, dallo scozzese Charles Mills che ne aveva fatto un incredibile villino neogotico; a fine Ottocento sulla villa fu costruito un convento, che fu per\u00f2 demolito a partire dal 1928, per far luogo agli scavi. Nella parte superstite della costruzione \u00e8 stato allocato l'Antiquarium del Palatino, che espone materiali relativi al Palatino dalle origini all'et\u00e0 repubblicana (piano terreno) e al Palatino in et\u00e0 imperiale (primo piano)."}
{"id": "704152", "revid": "287204", "url": "https://it.wikipedia.org/wiki?curid=704152", "title": "Hardcore motherfuckers 2.0", "text": "Hardcore motherfuckers 2.0 \u00e8 un album compilation hardcore pubblicato nel 2003, curato e mixato da Nico &amp; Tetta.\nEsso contiene 21 tracce realizzate da artisti noti a livello internazionale come Paul Elstak, Tommyknocker, Art of Fighters e Neophyte.\nCollegamenti esterni.\nsito casa discografica"}
{"id": "704154", "revid": "14705103", "url": "https://it.wikipedia.org/wiki?curid=704154", "title": "Achille Scognamillo", "text": ""}
{"id": "704155", "revid": "519091", "url": "https://it.wikipedia.org/wiki?curid=704155", "title": "FIFA FIFPro World XI", "text": "Il FIFA FIFPro World XI \u00e8 un riconoscimento annuale che viene assegnato dalla FIFPro, la federazione internazionale dei calciatori professionisti, a partire dal 2005 e dal 2009 in collaborazione con la FIFA. In seguito alla votazione di circa 45.000 giocatori viene redatta una lista di 55 candidati; la squadra ideale sar\u00e0 successivamente composta da 11 calciatori (un portiere, 4 difensori, 3 centrocampisti e 3 attaccanti).\nDal 2005 al 2008, la FIFPro chiedeva di scegliere anche il FIFPro World Player of the Year. Dal 2009 in avanti il FIFPro Player of the Year \u00e8 confluito nel FIFA World Player of the Year che a sua volta nel 2010 si \u00e8 fuso con il Pallone d'oro di \"France Football\" per dare vita al Pallone d'oro FIFA.\nAlbo d'oro.\nI giocatori in grassetto hanno vinto il FIFA World Player of the Year (2005\u20132009), il Pallone d'oro FIFA (2010\u20132015) o il The Best FIFA Men's Player (dal 2016) nel rispettivo anno.\nStatistiche.\nApparizioni per club.\nI giocatori in \"corsivo\" sono apparsi con pi\u00f9 club, e le apparizioni sono di conseguenza separate."}
{"id": "704157", "revid": "767487", "url": "https://it.wikipedia.org/wiki?curid=704157", "title": "I tre volti", "text": "I tre volti \u00e8 un film collettivo del 1965 diretto da Michelangelo Antonioni, Mauro Bolognini, Franco Indovina.\nEpisodi e trame.\nIl provino.\nIl primo provino dell'aspirante attrice Soraya.\nGli amanti celebri.\nUn triangolo amoroso nell'alta societ\u00e0.\nLatin Lover.\nLe vicende di un \"playboy\" non pi\u00f9 giovane."}
{"id": "704162", "revid": "599013", "url": "https://it.wikipedia.org/wiki?curid=704162", "title": "Barbaresco (vino)", "text": "Barbaresco \u00e8 un vino DOCG. La zona di origine delle uve atta a produrre i vini a denominazione di origine controllata e garantita \u00abBarbaresco\u00bb comprendente i territori gi\u00e0 delimitati con decreto ministeriale 31 agosto 1933, pubblicato nella Gazzetta Ufficiale n. 238, del 12 ottobre 1933, nonch\u00e9 quelli per i quali ricorrono le condizioni di cui al secondo comma dell'art. 1 del decreto del Presidente della Repubblica 12 luglio 1963, n. 930, include l'intero territorio dei comuni di Barbaresco, Neive, Treiso (gi\u00e0 frazione di Barbaresco) e la parte della frazione \u00abSan Rocco\u00bb gi\u00e0 facente parte del comune di Barbaresco ed aggregata al comune di Alba, ricadenti nella provincia di Cuneo.\nTecniche di produzione.\nPer i nuovi impianti e i reimpianti la densit\u00e0 non pu\u00f2 essere inferiore a ceppi/ha.\nSi richiedono terreni argillosi, calcarei e loro eventuali combinazioni; giacitura: collinare; sono da escludere categoricamente i terreni di fondovalle, umidi, pianeggianti e non sufficientemente soleggiati.\nL'altitudine non pu\u00f2 superare i 550\u00a0m s.l.m. Sono da escludere i terreni esposti a nord.\nLe forme di coltivazione consentite sono a controspalliera sistema di potatura Guyot.\n\u00c8 vietata ogni pratica di forzatura.\nRichiede un invecchiamento di almeno 26 mesi a decorrere dal 1\u00ba novembre dell'anno di produzione delle uve di cui almeno 9 in recipienti di legno.\nTutte le operazioni di appassimento delle uve, vinificazione, invecchiamento e imbottigliamento, debbono essere effettuate nella zona DOCG.\nInformazioni sulla zona geografica.\nIl Barbaresco nasce nelle Langhe, termine che secondo alcuni studiosi deriverebbe da \"Langues\", che non sono altro che delle lingue di terra che si estendono in un vivace gioco di profili, modulati dal mutare delle stagioni. Dal punto di vista geologico, le Langhe hanno origine nell'Era Terziaria o Cenozoica, iniziata quasi 70 milioni di anni fa. La marna tufacea bianca caratterizza il comprensorio di produzione, sulle colline alte a dominare il fiume Tanaro. Il terreno di cui \u00e8 composto il territorio nella sua massima parte appartiene a quella formazione geologica che si chiama \"terreno tortoriano\", uno dei 14 strati dai quali \u00e8 formata la pila dei terreni sedimentari che compongono il bacino terziario del Piemonte. Il terreno tortoniano \u00e8 caratterizzato da marne e sabbie straterellate. Queste marne sono di un colore grigio-bluastro, non molto resistenti e danno luogo a colline biancheggianti piuttosto basse e rotondeggianti, che sono molto favorevoli alla coltivazione della vite.\nStoria.\nIl Barbaresco \u00e8 una delle prime denominazioni riconosciute in Italia nel 1966 insieme al Barolo.\nLa coltivazione del Nebbiolo in questa zona ha origini molto antiche: secondo alcuni furono i Galli i primi ad essere attratti dal vino Barbaritium e per questo giunsero in Italia; altri sostengono che il Barbaresco derivi il suo nome dai popoli Barbari che causarono la caduta dell'impero romano. \nSebbene Barbaresco fosse conosciuta per la qualit\u00e0 delle sue uve Nebbiolo, spesso vendute a produttori di Barolo, la data riconosciuta di nascita del vino Barbaresco \u00e8 il 1894, quando la Cantina Sociale di Barbaresco fu fondata. Un ruolo fondamentale fu quello del generale Paolo Francesco Staglieno, responsabile della prima versione del vino da uve Nebbiolo secco attorno al 1830, che assunse progressivamente il nome del luogo della sua prima origine: Barolo. Domizio Cavazza, un giovane e brillante agronomo nato a Modena, venne nominato come primo Direttore della Scuola Enologica Reale di Alba nel 1881 e si appassion\u00f2 subito di Barbaresco, dove compr\u00f2 una tenuta nel 1886. Coltiv\u00f2 Nebbiolo e con un gruppo di nove viticultori fond\u00f2 la Cantina Sociale, che venne dotata di botti e equipaggiamento enologico per produrre quello che viene considerato il primo vino ufficialmente chiamato Barbaresco. Dopo un buon inizio Barbaresco affront\u00f2 un periodo difficile con la seconda guerra mondiale e la prematura morte di Cavazza nel 1915.\nNel comune di Neive, al servizio del conte di Castelborgo, oper\u00f2 l'enologo e mercante Louis Oudart che attrezz\u00f2 la cantina e che produsse con le uve Nebbiolo un vino secco, stabile e quindi commerciabile, che con il nome \"Neive\" ottenne una medaglia d'oro all'Esposizione di Londra del 1862. Con le stesse tecniche utilizzate dall'Oudart per il \"Neive\", trent'anni pi\u00f9 tardi fu prodotto nel castello di Barbaresco il primo vino Barbaresco.\nNon fu fino alla fine degli anni '50 che Barbaresco riguadagn\u00f2 la propria fama grazie soprattutto ad una nuova generazione di giovani produttori, tra cui Bruno Giacosa e Angelo Gaja. Inoltre, il parrocco di Barbaresco, Don Fiorino Marengo, fond\u00f2 la cantina cooperativa Produttori del Barbaresco, continuatrice della originale visione di Cavazza di creare una cooperativa che facesse vini eccellenti e consentisse di fermare l'esodo di giovani agricoltori che abbandonavano la campagna.\nPrecedentemente all'attuale disciplinare questo vino era stato riconosciuto DOC con DPR 23.04.1966 (G.U.145-14.06.1966) che prevedeva:\nSuccessivamente \u00e8 stato approvato DOCG con DPR 03.10.1980 (G.U. 242 - 03.09.1981). Il disciplinare \u00e8 stato modificato una prima volta con DM 21.02.2007 (G.U. 51 - 02.03.2007), una seconda volta con DM 16.04.2010 (G.U. 95 - 24.04.2010) ed una terza volta con DM 30.11.2011 (pubblicato sul sito ufficiale del Mipaaf Sezione Qualit\u00e0 e Sicurezza Vini DOP e IGP)\nAbbinamenti consigliati.\nArrosti, bollito misto, selvaggina e formaggi stagionati.\nMenzioni geografiche aggiuntive.\nLa DOCG \"Barbaresco\" e \"Barbaresco riserva\" pu\u00f2 essere seguita da una delle seguenti menzioni geografiche aggiuntive: Albesani, Asili, Ausario, Balluri, Basarin, Bernadot, Bordini, Bricco di Neive, Bricco di Treiso, Bric Micca, Ca' Grossa, Canova, Cars, Casot, Castellizzano, Cavanna, Cole, Cott\u00e0, Curr\u00e0, Faset, Fausoni, Ferrere, Gaia-Principe, Gallina, Garassino, Giacone, Giacosa, Manzola, Marcarini, Marcolino, Martinenga, Meruzzano, Montaribaldi, Montefico, Montersino, Montestefano, Muncagota, Nervo, Ovello, Paje', Pajore', Pora, Rabaja', Rabaja-Bas, Rio Sordo, Rivetti, Rizzi, Roccalini, Rocche Massalupo, Rombone, Roncaglie, Roncagliette, Ronchi, San Cristoforo, San Giuliano, San Stunet, Secondine, Serraboella, Serracapelli, Serragrilli, Starderi, Tre Stelle, Trifolera, Valeirano, Vallegrande e Vicenziana.\nProduzione.\n\"Provincia, stagione, volume in ettolitri\""}
{"id": "704163", "revid": "63258", "url": "https://it.wikipedia.org/wiki?curid=704163", "title": "Fokker 100", "text": ""}
{"id": "704164", "revid": "729019", "url": "https://it.wikipedia.org/wiki?curid=704164", "title": "LDLO", "text": "In tossicologia, LDLO \u00e8 un acronimo che sta per \"Lethal Dose LOw\" e indica la minima quantit\u00e0 di un dato composto chimico che, per una specifica specie animale, risulta mortale secondo i test. Solitamente \u00e8 espressa in mg su kg di peso corporeo."}
{"id": "704165", "revid": "115201918", "url": "https://it.wikipedia.org/wiki?curid=704165", "title": "Partito Democratico di Serbia", "text": "Il Partito Democratico di Serbia (in serbo \"\u0414\u0435\u043c\u043e\u043a\u0440\u0430\u0442\u0441\u043a\u0430 \u0441\u0442\u0440\u0430\u043d\u043a\u0430 \u0421\u0440\u0431\u0438\u0458\u0435\"/Demokratska stranka Srbije, \"\u0414\u0421\u0421\"/DSS) \u00e8 un partito politico serbo.\nIl DSS \u00e8 un partito conservatore serbo, membro dell'Unione Democratica Internazionale, l'internazionale dei conservatori.\nIl DSS \u00e8 nato dalla scissione di una parte dei militanti del Partito Democratico (DS) nel 1992. Vojislav Ko\u0161tunica venne eletto nello stesso 1992 leader del partito. Il DSS si distingueva dal DS per il modo di approcciare alla coalizione DEPOS, alla questione jugoslava e per posizioni pi\u00f9 conservatrici, nazionaliste moderate.\nAlle elezioni del 1992, DSS si present\u00f2 nel Movimento Democratico di Serbia (DEPOS), che ottenne il 16,9% dei voti ed elesse 50 seggi, di cui 18 del DSS. Nel 1993, si svolsero nuovamente le elezioni politiche ma questa volta i DSS non si presentarono con DEPOS, ottennero il 5,1% dei voti e nessun seggio. Alle politiche del 1997, il DSS prese parte alla coalizione \"Zajedno\" ed ottenne 4 seggi. Nel 2000 si svolsero le elezioni anticipate dopo la caduta di Slobodan Milo\u0161evi\u0107. Il DSS entr\u00f2 a far parte dell\"'Opposizione Democratica Serba\", coalizione alla quale prese parte anche il DS.\nLa coalizione ottenne il 64,7% dei voti e giunse al governo del paese, primo ministro fu Zoran \u0110in\u0111i\u0107 del PD. Ko\u0161tunica, nello stesso anno, venne eletto presidente della Jugoslavia, incarico mantenuto fino al 2003. La coalizione di governo dur\u00f2 anch'essa fino al 2003, da un lato per le divisioni tra DS e DSS, ma anche per l'assassinio del primo ministro \u00d0in\u0111i\u0107.\nAlle elezioni anticipate del 2003, il DSS ottenne il 17,7% dei voti e 53 seggi. DSS present\u00f2, per\u00f2, anche candidati di altri partiti. Dei 53 seggi, 3 andarono al Partito Democratico del Popolo (NDS), 1 al Partito Liberale Serbo (SLS), 1 al Partito Democratico Serbo (SDS). NDS e SDS poco dopo le elezioni si fusero con DSS. Vojislav Ko\u0161tunica venne eletto primo ministro di un governo sostenuto anche da Movimento Rinnovamento Serbo - Nuova Serbia, conservatori, e da G17 Plus, liberal-conservatori.\nAlle politiche 2007, il DSS si present\u00f2 con una lista unitaria insieme ai conservatori di Nuova Serbia, che abbandonarono l'alleanza con il Movimento Rinnovamento Serbo. La lista unitaria DSS-NS raccolse il 16,7% dei consensi, ottenendo 47 seggi contro i complessivi 64 precedenti (53 DSS, 9 NS). Il calo dei nazionalisti moderati venne assorbito dal Partito Democratico, socialdemocratici moderati, che ebbe un incremento del 10% dei consensi.\nAlle elezioni anticipate del 2008 la lista unitaria DSS - NS \u00e8 calata all'11,6%, eleggendo 30 deputati (21 DSS), con una perdita di 17 seggi.\nAlle elezioni del 2012 DSS si \u00e8 presentato da solo ottenendo il 7,0% e confermandosi quarta forza nel parlamento con 21 seggi.\nAlle elezioni anticipate del 2014, il DSS ottiene solo il 4,2% e diventa extraparlamentare, non ottenendo seggi.\nAlle elezioni del 2016 DSS si coalizza con i clericali del Movimento Dveri conquistando il 5,0% e tornando in Parlamento con 6 seggi.\nAlle elezioni parlamentari del 2020 il partito crolla al 2,2% e rimane fuori dall'Assemblea nazionale."}
{"id": "704166", "revid": "767487", "url": "https://it.wikipedia.org/wiki?curid=704166", "title": "Il mistero di Oberwald", "text": "Il mistero di Oberwald \u00e8 il quindicesimo lungometraggio diretto da Michelangelo Antonioni che, per la terza e ultima volta, collabora con il direttore della fotografia Luciano Tovoli. \u00c8 il primo film girato in video e poi riversato su pellicola.\nTrama.\nUna regina, che somiglia all'imperatrice Elisabetta d'Austria, si \u00e8 vista uccidere il marito che amava subito dopo le nozze, non avendo modo di conoscere il mistero della prima notte. Il re, che somiglia a Luigi II di Baviera, aveva suscitato opposizioni e odii costruendo troppi castelli e spendendo quindi troppo denaro. Dopo la sua morte, la sua infelice giovane vedova si trasferisce, inquieta e sempre velata, da una residenza reale all'altra. Il popolo, che non conosce la regina, mormora calunnie contro di lei e i nemici della corona si propongono di assassinarla. L'incarico \u00e8 assunto dal giovane poeta Sebastian.\nIn una notte di tempesta Sebastian, inseguito e ferito dalla polizia, si rifugia nella reggia trovandosi di fronte la regina, che per un attimo ha l'illusione di trovarsi di fronte il re morto. I due si parlano e si innamorano.\nSebastian suggerisce alla regina di tornare nella capitale e di regnare. Ma mentre fervono i preparativi per la partenza, il conte di F\u00f6hn, capo della polizia, ricatta Sebastian. Quando il giovane capisce che gli oppositori della regina vogliono servirsi di lui per disonorarla, preferisce avvelenarsi.\nLa regina vede Sebastian morente e decide di morire da sovrana, ridando a lui l'anima che aveva prima di conoscerla. Lo insulta violentemente fino a percuoterlo. Il giovane reagisce e la uccide."}
{"id": "704167", "revid": "767487", "url": "https://it.wikipedia.org/wiki?curid=704167", "title": "WebML", "text": "WebML (Web Modelling Language) \u00e8 una notazione visuale per la specifica di composizione e navigazione di applicazioni ipertestuali per il Web.\nWebML \u00e8 basato su standard diffusi come il modello entit\u00e0-relazione e UML, e consente di specificare applicazioni Web complesse in modo indipendente dalla piattaforma. \nWebML \u00e8 composto da un insieme di modelli, indirizzati a specificare aspetti ortogonali delle applicazioni Web:\nWebML \u00e8 associato a un processo di sviluppo di tipo MDA/MDD. Nelle sue recenti estensioni include la specifica di processi di business e di integrazione di web services. \nNel 2013 WebML viene esteso per ricoprire una vasta gamma di interfacce front-end; da questa evoluzione nasce l'Interaction Flow Modeling Language (IFML), adottato come standard dall'Object Management Group (OMG)."}
{"id": "704168", "revid": "1756095", "url": "https://it.wikipedia.org/wiki?curid=704168", "title": "Nico Messina", "text": "I suoi successi come allenatore sono circoscritti alla prima parte della sua carriera, legata all'Ignis Varese: con Dino Meneghin e Aldo Ossola fu tra i fautori del ritorno alle vittorie della squadra lombarda.\nCarriera.\nDal 1956 al 1960 allena il Derthona Basket (squadra cittadina di Tortona, provincia di Alessandria).\nProfessore di educazione fisica, ex-ufficiale dei paracadutisti, svilupp\u00f2 tra i primi in Italia l'importanza della preparazione atletica oltre che quella tecnica. Venne chiamato a Varese nel 1962 da Vittorio Tracuzzi come suo collaboratore. Tra gli anni 1960 e i primi anni 1970 fu allenatore della Pallacanestro Varese, prima a livello giovanile, poi dal 1968 la prima squadra, di cui era preparatore atletico, attivit\u00e0 che svolgeva contemporaneamente nel Varese calcistico. Con la \"Ignis\" vinse due scudetti e due Coppe Italia.\nSuccessivamente ha girovagato per l'Italia, tornando alla vittoria solo nel 1977-78, al suo rientro a Varese. Ha allenato anche Virtus Bologna, Napoli, Firenze, Rieti, Brindisi e nuovamente Rieti.\nNel 2018 a Potenza \u00e8 stato istituito un premio in suo onore: il \"Premio Nazionale Nico Messina\" ed ogni anno lo ricevono nomi illustri della pallacanestro italiana ed internazionale Nel 2018 premiato Bogdan Tanjevic, nel 2019 Carlo Recalcati, 2021 Valerio Bianchini."}
{"id": "704169", "revid": "1745361", "url": "https://it.wikipedia.org/wiki?curid=704169", "title": "Giapeto (mitologia)", "text": "Giapeto () \u00e8 un personaggio della mitologia greca ed \u00e8 un Titano. \nGiapeto rappresenta il pilastro dell'Ovest.\nGenealogia.\nFiglio di Urano (il cielo) e di Gea (la terra).\nSecondo Apollodoro, Giapeto \u00e8 lo sposo dell'oceanina Asia ed \u00e8 il padre dei titani Atlante, Prometeo, Epimeteo e Menezio.\nSecondo Esiodo, la madre dei suoi figli non \u00e8 l'oceanina Asia ma l'oceanina Climene.\nEtimologia.\nL'etimologia di \"Iapetos\" \u00e8 incerta. Il linguista olandese Robert S. P. Beekes ha ipotizzato un'origine pre-ellenica.\nMitologia.\nI figli di Giapeto sono stati talvolta considerati come gli antenati del genere umano, si diceva che alcune delle peggiori qualit\u00e0 dell'umanit\u00e0 fossero state ereditate da queste quattro divinit\u00e0. Essi sono stati descritti con una particolare colpa morale che spesso ha portato alla loro rovina. Ad esempio lo scaltro e intelligente Prometeo potrebbe forse rappresentare la furbizia, l'inetto Epimeteo la stupidit\u00e0, il durevole Atlante l'eccessiva audacia e l'arrogante Menezio la violenza.\nCome la maggior parte dei Titani, Giapeto fu fatto precipitare nel Tartaro da Zeus."}
{"id": "704170", "revid": "1728", "url": "https://it.wikipedia.org/wiki?curid=704170", "title": "Nicola Cerbara", "text": ""}
{"id": "704171", "revid": "47767", "url": "https://it.wikipedia.org/wiki?curid=704171", "title": "Nonno", "text": "I nonni, rispettivamente il nonno (dal Latino tardo: \"Nonnus,\" \u00ab monaco, balio \u00bb) e la nonna, corrispondono ai genitori dei genitori di una persona. \nSono detti \"nonni paterni\" i genitori del padre, e \"nonni materni\" i genitori della madre. In italiano e in molte altre lingue, con il termine \"nonni si posso intendere sia i nonni materni, sia quelli paterni. In altre lingue, come lo svedese e il norvegese, i nonni paterni e materni vengono indicati con termini distinti."}
{"id": "704180", "revid": "115528383", "url": "https://it.wikipedia.org/wiki?curid=704180", "title": "Charles Whitney Gilmore", "text": "Conosciuto anche nella forma nominativa con il secondo nome puntato \u2013 vale a dire Charles W. Gilmore \u2013 descrisse resti di dinosauri provenienti dal Nordamerica e dall'Asia (Cina).\nBiografia.\nTra le sue scoperte, ricordiamo i sauropodi \"Alamosaurus\" e \"Mongolosaurus\", gli ornitopodi \"Pachycephalosaurus\", \"Bactrosaurus\", \"Thescelosaurus\" e \"Parrosaurus\", i dinosauri cornuti \"Brachyceratops\" e \"Styracosaurus\", il dinosauro corazzato \"Pinacosaurus\" e i teropodi \"Archaeornithomimus\", \"Alectrosaurus\" e \"Chirostenotes\".\nOltre a descrivere nuovi generi di dinosauri, Gilmore scrisse numerose monografie, tra cui una su \"Stegosaurus\" (1914), sui dinosauri carnivori (1920), su \"Apatosaurus\" (1936) e uno studio dettagliato su un giovane esemplare di \"Camarasaurus\" (1925).\nGilmore \u00e8 morto nel 1945 ed \u00e8 stato sepolto nel Cimitero nazionale di Arlington, in Virginia."}
{"id": "704188", "revid": "115528468", "url": "https://it.wikipedia.org/wiki?curid=704188", "title": "Charles Gilmore", "text": ""}
{"id": "704194", "revid": "106399207", "url": "https://it.wikipedia.org/wiki?curid=704194", "title": "Centomiglia", "text": "La Centomiglia \u00e8 una famosa regata velica che si svolge ogni anno sul Lago di Garda. \u00c8 indicata come la regata pi\u00f9 lunga che si svolge in Europa su acque interne. Con la 60\u00aa edizione, raggiunta nel 2010, si aggiudica il titolo di gara velica pi\u00f9 longeva in Italia. Il nome ricorda quello della Mille Miglia, rinomata corsa automobilistica; anche in questo caso la formula della partecipazione \u00e8 libera.\nIl percorso varia in funzione della tipologia e della lunghezza delle imbarcazioni. I monoscafi partono tradizionalmente dal porticciolo di Bogliaco per risalire il lago fino a Torbole, viaggiare verso Sud a Desenzano e tornare infine a Bogliaco.\nLa prima edizione, nata su iniziativa del Circolo Vela Gargnano, venne disputata l'8 e il 9 settembre 1951 da 17 scafi, e fu vinta da \"Airone\" con skipper Umberto Peretti Col\u00f2 della Compagnia della Vela di Venezia.\nMolto numerosi i concorrenti: gli scafi in gara nelle edizioni pi\u00f9 recenti sono nell'ordine dei duecento, mentre negli anni migliori si sono superati i trecento iscritti. Le imbarcazioni competono divise in multiple classi e per il premio in tempo assoluto, che viene assegnato al primo scafo a tagliare il traguardo.\nPartecipano alla regata anche la classe velica dei libera del Garda, una classe open, molto veloce ed estremamente tecnica.\nNel 1989 nasce la Centomiglia Cup i cui concorrenti sono i diversi vincitori delle precedenti edizioni della Centomiglia. \nAltre importanti competizioni veliche che si svolgono sul Lago di Garda sono i trofei Gorla, Marchi, Castellani e Omboni, che dal 1996 si svolgono nell'arco di una settimana chiamata 100 Week."}
{"id": "704198", "revid": "21880", "url": "https://it.wikipedia.org/wiki?curid=704198", "title": "Crypturellus soui capnodes", "text": ""}
{"id": "704199", "revid": "339392", "url": "https://it.wikipedia.org/wiki?curid=704199", "title": "Chavo Guerrero Sr.", "text": ""}
{"id": "704200", "revid": "124571547", "url": "https://it.wikipedia.org/wiki?curid=704200", "title": "Proto-bulgari", "text": "I proto-bulgari () sono stati un complesso di trib\u00f9 semi-nomadi di origine mista turcica ed iranica che, abbandonata la steppa eurasiatica, si trasfer\u00ec nell'Europa orientale. Di lingua turcica, anche se mischiata con quelle delle trib\u00f9 assimilate da loro nei secoli, a loro volta gradualmente verranno linguisticamente e culturalmente assimilati dalle popolazioni con le quali sono venuti a contatto. In origine i proto-bulgari vivevano lungo le terre dell'odierna Ucraina del sud-est e della Russia sud-occidentale (vedi Grande Bulgaria), dove si erano stabilti progressiavamente, invasione dopo invasione e guerra dopo guerra, tra il II ed il V secolo d.C., provenendo probabilmente dall'Asia centrale al seguito degli unni e ancor prima da un territorio che si estende approssimativamente dall'Hindu Kush al Pamir. \nVerso il VII secolo una parte di essi, guidata dal khan Asparuh, in seguito alla sconfitta inflitta dai cazari, fugge dai territori a nord del mar Nero nei quali si era stabilita secoli prima, e si stabilisce definitivamente nei Balcani orientali, dove si unisce inizialmente alle sette trib\u00f9 slave. Nel 681 verr\u00e0 quindi fondato il Primo Impero bulgaro, dando inizio alla nazionalit\u00e0 dei bulgari. Anche i traci, che vivevano nei territori dell'odierna Bulgaria da molto prima dell'invasione slava dei Balcani, contribuirono alla formazione del gruppo etnico bulgaro, il quale nasce appunto dall'unione, in una sola entit\u00e0 politica nel 681, delle trib\u00f9 slave dei balcani orientali, dei proto-bulgari e degli ultimi traci. Ma in seguito alla dissoluzione della Grande Bulgaria, le vicende dei proto-bulgari non si concentrano solamente nei balcani orientali. \nAlla caduta della Grande Bulgaria si affianc\u00f2 anche la morte del suo ultimo sovrano, khan Kubrat, il quale aveva cinque figli: il sovracitato Asparuh, Kotrag, Batbajan, Kuber ed Alcek. Mentre Asparuh si stabil\u00ec nei Balcani orientali, gli altri fratelli seguirono strade diverse: Kuber ed Alcek, dopo un primo tentativo fallito di riconquistare le terre appena perdute, si coalizzeranno ed intraprenderanno insieme una migrazione verso ovest, con al seguito parte del popolo proto-bulgaro, ma arrivati nei pressi della pianura Pannonica le loro strade si divideranno e Kuber andr\u00e0 verso sud, nei territori dell'odierna Macedonia del Nord, costituendo la cosiddetta Bulgaria di Kuber (\u041a\u0443\u0431\u0435\u0440\u043e\u0432\u0430 \u0411\u044a\u043b\u0433\u0430\u0440\u0438\u044f, \"Kuberova B\u0103lgariya\"), mentre Alcek continuer\u00e0 il suo viaggio accampandosi in un primo momento in Italia settentrionale ospitato dai franchi entro i loro confini orientali, solo che gli stessi, dopo aver diretto un attacco agli accampamenti proto-bulgari nottetempo tradendoli e prendendoli di sorpresa, lo costringeranno a scappare pi\u00f9 a sud e stabilirsi definitivamente in Italia meridionale, nei pressi di quella che oggi \u00e8 Celle di Bulgheria; Kotrag invece fuggir\u00e0 a nord, stabilendo la Bulgaria del Volga, i quali odierni discendenti sono considerati i ciuvasci e Tatari; Batbajan invece rester\u00e0 con la sua parte di popolo nei territori conquistati dai cazari, dando probabilmente origine al futuro popolo degli odierni balcari."}
{"id": "704202", "revid": "287204", "url": "https://it.wikipedia.org/wiki?curid=704202", "title": "Percezione", "text": "La percezione \u00e8 il processo psichico che opera la sintesi dei dati sensoriali in forme dotate di significato. Gli assunti allo studio della percezione variano a seconda delle teorie e dei momenti storici. Le principali discipline che si sono occupate di percezione sono la psicologia, la medicina e la filosofia.\n\u00c8 possibile operare una prima distinzione tra la \"sensazione\" legata agli effetti immediati ed elementari del contatto dei recettori sensoriali con i segnali provenienti dall'esterno e in grado di suscitare una risposta e la \"percezione\" che corrisponde all'organizzazione dei dati sensoriali in un'esperienza complessa ovvero al prodotto finale di un processo di elaborazione dell'informazione sensoriale da parte dell'intero organismo.\nLa psicologia associazionista considerava la percezione come la somma di pi\u00f9 stimoli semplici legati in modo diretto al substrato fisiologico degli apparati sensoriali. Con lo sviluppo e il consolidamento della psicologia della \"Gestalt\", il centro dell'indagine sui processi percettivi passa dalla precedente concezione elementaristica alla percezione come risultato di un'interazione e organizzazione globale di varie componenti. Prima di esporre le varie teorie che si sono occupate della percezione, \u00e8 opportuno comprendere i processi che ne stanno alla base.\nTali processi sono di due tipi: la categorizzazione e l'identificazione.\nCategorizzazione e identificazione.\nLa categorizzazione \u00e8 il processo mediante il quale assegniamo un oggetto a una categoria. Ad esempio, un oggetto di forma sferica, liscio e con un picciolo in mezzo fa parte della categoria frutta.\nDopo aver fatto questo dobbiamo \"identificare l'oggetto\", ovvero dargli un nome. L'oggetto liscio e sferico col picciolo in mezzo si chiama mela (processo di identificazione.) Sia la categorizzazione sia l'identificazione richiedono processi cognitivi elevati, come ad esempio tutto ci\u00f2 che sappiamo sull'oggetto, le impressioni che ci siamo fatti su di esso, ecc.\nStimolo distale e prossimale.\nCi sono due tipi di stimoli che noi usiamo per crearci la nostra rappresentazione percettiva degli oggetti: lo stimolo distale e quello prossimale.\nLo stimolo distale \u00e8 ci\u00f2 che noi percepiamo, la presenza fisica dell'oggetto.\nLo stimolo prossimale \u00e8 quello stimolo da cui noi dobbiamo ricavare informazioni per arrivare allo stimolo distale.\nIl fatto che la mela \u00e8 rotonda, che ha il picciolo in mezzo etc., fanno tutti parte dello stimolo prossimale, perch\u00e9 grazie a queste informazioni io arrivo a capire che quella \u00e8 una mela, quindi allo stimolo distale.\nIn sintesi, il processo della percezione richiede che il sistema percettivo ricopi le informazioni contenute nello stimolo prossimale per crearsi la rappresentazione percettiva dell'oggetto, o stimolo distale. Tuttavia questo passaggio non avviene sempre in modo corretto: ogni tanto il sistema percettivo fa degli errori, e quindi ci fa sperimentare quelle che si chiamano illusioni.\nUna illusione \u00e8 una rappresentazione sbagliata che noi ci siamo fatti di un oggetto. Quando qualcosa \u00e8 freddo pu\u00f2 sembrare bagnato. Questo \u00e8 un esempio di illusione. Fonte: \"Daniel levitin\", \"Foundations of cognitive psychology\". Vi sono due processi fondamentali che il sistema percettivo mette in atto per arrivare allo stimolo distale: quello di bottom-up e quello di top-down. Il bottom-up avviene quando la rappresentazione percettiva dell'oggetto \u00e8 guidata dalle sue caratteristiche. Il top-down avviene quando la rappresentazione percettiva \u00e8 guidata dalle esperienze passate dell'individuo, ad esempio da tutto quello che io conosco sull'oggetto.\nLa teoria di Helmholtz sulla percezione.\nIl modello di Hermann von Helmholtz sottolinea l'importanza dell'esperienza nella percezione, enfatizzando il ruolo dei processi mentali nell'interpretazione degli stimoli. Gli stimoli eccitano il sistema nervoso e cos\u00ec il soggetto, in base alle sue esperienze passate sull'oggetto (le sue conoscenze e le sue memorie) pu\u00f2 sviluppare quelle che Helmholtz chiama \"inferenze (ipotesi) inconsce\".\nHelmholtz suddivide il processo percettivo in due stadi:\nNella teoria di Helmholtz sono presenti i precursori di quello che in seguito sar\u00e0 definito come \"costruttivismo cognitivo\" applicato alla percezione, basato sul presupposto che \"i processi cognitivi coinvolgono quelle che si chiamano inferenze induttive, o problem solving intelligenti\".\nIn pratica, secondo il costruzionismo cognitivo, i processi percettivi tentano di \"costruire una descrizione che meglio si adatta alla situazione, usando ad esempio i contesti percettivi dello stimolo\".\nLa percezione e la psicologia della \"Gestalt\".\nLa \"Gestalt\", mediante un approccio fenomenologico alla percezione, canonizza una serie di leggi percettive indipendenti dall'esperienza esterna (quindi non legate a fenomeni di apprendimento) e presenti sin dalla nascita.\nQueste leggi analizzano l'organizzazione figurale prendendo in considerazione la separazione della figura dallo sfondo (attraverso il colore, la densit\u00e0, la trama, il contorno). Max Wertheimer, il padre della \"psicologia della Gestalt\", ipotizz\u00f2 le seguenti leggi:\nAltri studi, sempre afferenti alla psicologia gestaltista, si sono occupati di postulare le leggi generali volte a sintetizzare pi\u00f9 elementi in un'unica percezione globale:\nAltri studi si sono invece occupati di determinare gli elementi figurali utilizzati per la percezione della terza dimensione. Essa risulta infatti legata alla percezione del movimento. I principali indicatori identificati sono:\nLe leggi della percezione sono dette \"autoctone\" perch\u00e9 ritenute innate e non frutto dell'apprendimento, anche se si \u00e8 visto che esiste una progressione evolutiva nella elaborazione delle percezioni. Fin dai primi mesi il neonato \u00e8 in grado di riconoscere i colori e le forme (in particolare la figura umana), ma solo pi\u00f9 tardi acquister\u00e0 la \"costanza percettiva\", ossia la capacit\u00e0 di collegare una forma o figura gi\u00e0 conosciuta, con una diversa in cui riconosce caratteristiche di somiglianza (ad es. una statua viene associata ad una persona).\nRealismo ecologico.\nChiamato anche \"teoria della percezione diretta\", secondo tale teoria la percezione non \u00e8 niente di pi\u00f9 che l'immediata ricezione dell'informazione. Questo approccio apparve in forma \"embrionica\" nel libro di Gibson \"La percezione del mondo visuale\".\nLa percezione e il paradigma del \"New Look of Perception\".\nMentre in Europa si sviluppava la \"Gestalt\", incentrandosi, attraverso le sue leggi universali, sugli elementi fenomenologici del percetto, negli Stati Uniti prendeva piede dagli anni 50 il paradigma del \"New Look of Perception\".\nTra i maggiori esponenti di questi studi \u00e8 possibile ricordare Jerome Bruner. Con questa scuola acquisisce l'importanza, del tutto trascurata dall'approccio della \"Gestalt\", delle attivit\u00e0 e del valore (personale e sociale) dell'oggetto percepito. Le forme, non pi\u00f9 innate, sono ancorate ai bisogni e agli scopi degli individui; i valori e i bisogni personali diventano elementi chiave attraverso cui strutturare il processo percettivo. Oggetti e simboli ritenuti significativi dalla persona possono essere percepiti in maniera distorta, e dissonanti dall'approccio fenomenologico della percezione portato avanti dalla \"Gestalt\".\nIl metodo d'indagine e le applicazioni di sviluppo nel campo psicologico.\nDal punto di vista del piano applicativo, la percezione rappresenta un potente indicatore del vissuto emotivo e motivazionale dell'individuo. Infatti, come la corrente del \"New look of perception\" ha sottolineato, i motivi e gli stati emotivi del soggetto, sia momentanei che persistenti, hanno l'effetto di sensibilizzare selettivamente il soggetto verso gli oggetti legati alle sue tendenze o avversioni, siano essi processi di allontanamento e difesa percettiva o vigilanza percettiva. L'atteggiamento percettivo, aspetto di un pi\u00f9 generale stile cognitivo, \u00e8 strettamente legato al modo dell'individuo di vivere questi aspetti, quindi alla sua personalit\u00e0 in senso globale, nei suoi aspetti consapevoli e inconsapevoli.\nL'equilibrio omeostatico tra motivazione\\emozione e percezione \u00e8 dimostrato da numerosi studi riguardanti la privazione senso-motoria. In questi studi il soggetto, messo in una condizione forzata di omogeneit\u00e0 percettiva e cognitiva, vivacizza la propria attivit\u00e0 percettiva con l'insorgere di uno stile analitico e addirittura di allucinazioni che destrutturano il percetto dalle leggi gestaltiste."}
{"id": "704204", "revid": "339392", "url": "https://it.wikipedia.org/wiki?curid=704204", "title": "Universit\u00e0 di Roma &quot;La Sapienza&quot;", "text": ""}
{"id": "704207", "revid": "125205628", "url": "https://it.wikipedia.org/wiki?curid=704207", "title": "Tiro (Libano)", "text": "Tiro (, in francese: \"Tyr\") \u00e8 una citt\u00e0 situata lungo la costa del Libano, capoluogo del distretto di Tiro, a 88\u00a0km a sud di Beirut. La citt\u00e0 moderna \u00e8 situata nello stesso luogo dell'omonima citt\u00e0 fenicia che dal 1984 \u00e8 stata inserita nella lista dei Patrimoni dell'umanit\u00e0 dell'UNESCO.\nStoria.\nDopo la proclamazione dello Stato di Israele nel 1948, numerosi rifugiati palestinesi trovarono una sistemazione di fortuna nei campi profughi allestiti alla periferia sud della citt\u00e0 e nei pressi dell'ippodromo romano. La vicinanza al confine israeliano e i problemi sociali causati dall'arrivo dei profughi rallentarono i progetti di sviluppo economico e turistico, aumentando il divario di benessere tra il sud del Libano (abitato in prevalenza da musulmani sciiti) e le aree pi\u00f9 sviluppate, come la capitale Beirut.\nLa citt\u00e0 di Tiro fu pesantemente colpita dalla guerra civile libanese iniziata nel 1975 e fu poi sottoposta a una lunga occupazione israeliana, durante la quale and\u00f2 organizzandosi la resistenza armata del gruppo radicale Hezbollah.\nIl definitivo ritiro israeliano dal sud del Libano nel maggio 2000 parve aprire una stagione di rilancio delle attivit\u00e0 produttive attraverso investimenti pubblici e privati, ma il 12 luglio 2006 lo scoppio di un nuovo conflitto tra Israele e Hezbollah ha portato nuovi, ingenti danni materiali alla citt\u00e0, che \u00e8 stata sottoposta a pesanti bombardamenti da parte israeliana.\nLa cosiddetta \"zona 1\" (al-M\u012bn\u0101'), situata nella parte anticamente insulare della citt\u00e0, contiene una lunga strada colonnata che porta all'antico porto egizio (a sud), un'arena rettangolare e un vasto complesso termale. Poco distante, si trova l'attuale porto dei pescherecci (a nord) e il quartiere cristiano.\nSulla terraferma si trova la \"zona 3\" (\"al-Bass\"), dove si trovano un'ampia necropoli, un arco trionfale e l'ippodromo romano pi\u00f9 grande e meglio conservato del mondo. Nei mesi estivi, l'area archeologica di al-Bass ospita un festival internazionale di musica e teatro."}
{"id": "704208", "revid": "729019", "url": "https://it.wikipedia.org/wiki?curid=704208", "title": "Oliguria", "text": "L'oliguria (pronuncia corretta: ; pronuncia accettabile: ) indica una diminuita escrezione urinaria, dovuta sia per disfunzione dell'apparato urinario, sia per insufficienza renale acuta (prerenale, renale o post-renale) segno di una ridotta funzionalit\u00e0 renale o per altre cause.\nDefinizione.\nOliguria \u00e8 definita come un flusso di urina inferiore ai 1 ml/kg/h negli infanti, a 0.5 ml/kg/h nei bambini, e ai 400 ml/giorno (17ml/ora) negli adulti. Per esempio, in un adulto di 70\u00a0kg, equivale a 0,24 o 0,3 ml/ora/kg. Tuttavia anche il valore di 0,5 ml/kg/h viene comunemente utilizzato per definire oliguria negli adulti.\n\"Olig\"-(o \"oligo\"-) \u00e8 un prefisso greco che significa piccolo o poco.\nL'anuria \u00e8 definita da alcuni Autori come meno di 50 mL produzione di urina al giorno sebbene nell'accezione comune sia definita come una produzione di urina minore di 100 mL giornalieri.\nEsami diagnostici.\nSi esegue un esame ecografico del rene per escludere processi ostruttivi.\nFisiopatologia.\nI meccanismi fisiopatologici che causano oliguria possono essere classificati a livello globale in tre diverse categorie:\nL'oliguria da privazione di liquidi \u00e8 dovuta ad emoconcentrazione, stimolazione della secrezione dell'ormone antidiuretico che stimola il riassorbimento a livello del tubulo renale dell'acqua. Le tubulonefrosi determinate da lesioni necrotiche dei tubuli contorti nelle quali si verifica una diffusione preurina attraverso gli epiteli lesi, possono analogamente essere causa di oliguria. Tra le altre cause si annoverano l'eccessiva perdita di acqua per via extrarenale, come nelle sudorazioni profuse, vomiti incoercibili e diarree, la riduzione del flusso ematico renale (\"oliguria dei cardiaci\", dello \"shock\" e del \"collasso del circolo\") e la riduzione del filtrato glomerulare (\"glomerulonefrite acuta diffusa\").\nL'oliguria si riscontra anche nella sintomatologia generale delle ustioni, dando luogo a rischio di shock ipovolemico\nOliguria postoperatoria.\nI pazienti solitamente sperimentano una riduzione di produzione di urina dopo un importante intervento chirurgico. Esso pu\u00f2 essere una normale risposta fisiologica a:\nOliguria nei neonati.\nL'oliguria nei neonati, definita come meno di 1 ml/kg/h di urina, non \u00e8 considerata come un segno affidabile di insufficienza renale."}
{"id": "704209", "revid": "1005847", "url": "https://it.wikipedia.org/wiki?curid=704209", "title": "Elezioni politiche in Italia del 1996 per collegio (Camera dei deputati)", "text": "Le elezioni politiche in Italia del 1996 nei collegi uninominali della Camera dei deputati hanno visto i seguenti risultati."}
{"id": "704210", "revid": "200568", "url": "https://it.wikipedia.org/wiki?curid=704210", "title": "Bocca (unit\u00e0 di misura)", "text": "La bocca era usata anticamente come unit\u00e0 di misura.\nPer il calcolo della popolazione le persone venivano contate come bocche, per la stima delle imposte ogni membro della famiglia era una bocca, escluso il capo famiglia che era una testa: le imposte venivano calcolate sulla testa e per ogni bocca esistevano delle detrazioni fiscali possibili.\nLa \"bocca del sale\" invece rappresentava sia chi doveva pagare l'imposta sul sale, sia la quantit\u00e0 di sale pro capite.\nInfine in agricoltura la bocca era l'unit\u00e0 di consumo rappresentata da ciascun membro della famiglia.\nQuesta unit\u00e0 veniva utilizzata nel calcolo della suddivisione dei prodotti dell'annata, in relazione anche all'et\u00e0 e al sesso. I termini precisi della spartizione dipendevano dalle usanze locali, ma di norma si tenevano in conto gli uomini maggiori di 18 anni per una bocca intera, le donne per met\u00e0 e i bambini per un terzo, la met\u00e0 o tre quarti a seconda dell'et\u00e0.\nRimane traccia di questa unit\u00e0 nei modi di dire, come ad esempio \"a casa ho tre bocche da sfamare\"."}
{"id": "704215", "revid": "1318658", "url": "https://it.wikipedia.org/wiki?curid=704215", "title": "Io (mitologia)", "text": "Io (in greco antico \u1f38\u03ce \"I\u1e51\") \u00e8 un personaggio della mitologia greca e sacerdotessa di Era argiva, secondo la maggior parte delle versioni figlia di Inaco, dio fluviale e re di Argo. In altre tradizioni, \u00e8 figlia di altri re di Argo, tra cui Iaso, Triopa o Peiraso. In tutte le versioni \u00e8 comunque l'amante di Zeus e la madre di Epafo.\nA causa della sua storia mitologica, Io viene spesso raffigurata come una giovane donna con in testa le corna di una mucca. Per questo fu spesso confusa ed identificata con due divinit\u00e0 egiziane (Iside e Hathor) ed accostata alla Luna.\nMitologia.\nZeus, a causa di un incantesimo gettato da Iunge, figlia di Pan e di Eco, si innamor\u00f2 di Io ma poich\u00e9 temeva la gelosia di Era quando la andava a trovare la nascondeva in una nuvola dorata. \nEra lo accus\u00f2 di infedelt\u00e0 e trasform\u00f2 Iunge in torcicollo per punirla. Zeus neg\u00f2: \"Non ho mai toccato Io\" e per evitare di essere scoperto trasform\u00f2 la giovane in una giovenca bianca, ma Era ne reclam\u00f2 la propriet\u00e0 e la affid\u00f2 ad Argo Panoptes, ordinandogli: \"Lega segretamente questa vacca a un albero di olivo presso Nemea\".\nErmes, incaricato da Zeus di recuperare Io, prima addorment\u00f2 Argo poi lo uccise colpendolo con una pietra ed infine tagliandogli la testa. Cos\u00ec liber\u00f2 la giovenca. \nIn seguito Era mand\u00f2 un tafano a pungere Io, che cominci\u00f2 a correre per tutto il mondo conosciuto per sfuggire all'insetto.\nArrivata al braccio di mare tra Europa e Asia attravers\u00f2 a nuoto lo stretto che prese il nome di Bosforo (\"\u0392\u03cc\u03c3\u03c0\u03bf\u03c1\u03bf\u03c2\", \"passaggio della giovenca\") ed infine giunse in Egitto, dove partor\u00ec Epafo, riacquistando le fattezze umane.\nBibliografia.\nIl mito risale a una tradizione orale ben precedente alle Metamorfosi di Ovidio, ed \u00e8 comunque gi\u00e0 richiamato sia nel Prometeo incatenato sia nelle Supplici, tragedie di Eschilo risalenti al V secolo avanti Cristo."}
{"id": "704216", "revid": "1543377", "url": "https://it.wikipedia.org/wiki?curid=704216", "title": "Andisol", "text": "L'ordine degli Andisol (suffisso and) \u00e8 uno dei dodici ordini della tassonomia del suolo secondo USDA. L'etimologia deriva dal giapponese \" an do\" che significa \"suolo nero\".\nNella classificazione dei suoli della World Reference Base for Soil Resources (WRB) vengono designati come \"Andosol\".\nCaratteristiche.\nI suoli appartenenti a questo ordine sono generalmente associati a materiali vulcanici; sono il prodotto di intensa alterazione fisica e chimica dei minerali del suolo associata a scarsa traslocazione di questi prodotti. Le caratteristiche peculiari di questo tipo di suoli sono elevata ritenzione del fosforo ed elevata capacit\u00e0 di scambio cationico; inoltre, negli Andisol si rileva la presenza in grosse quantit\u00e0 di minerali amorfi come imogolite, allofane e ferridrite. Gli \"Andisuoli\" possono quindi formarsi in ogni tipo di clima che presenti temperature ed umidit\u00e0 sufficientemente elevate per permettere una buona alterazione.\nI suoli compresi in quest'ordine possono avere praticamente ogni tipo di epipedon e di orizzonte diagnostico; \"condicio sine qua non\" perch\u00e9 un suolo ricada in questo ordine \u00e8 la presenza dei cosiddetti materiali andici entro i primi 60\u00a0cm di suolo.\nQuesti suoli sono generalmente molto fertili, con qualche problema in caso di eccessiva ritenzione del fosforo; queste condizioni, unite al fatto che si trovano generalmente in zone discretamente piovose, fa s\u00ec che siano molto sfruttati dal punto di vista agricolo, in certe zone anche da molto tempo.\nDistribuzione.\nGli Andisol non sono molto diffusi e rappresentano circa l'1% del totale delle terre emerse libere dai ghiacci. Si trovano per lo pi\u00f9 nella cintura di fuoco del Pacifico, e l'area pi\u00f9 estesa \u00e8 quella che corre tra Cile, Ecuador, Colombia, Messico, Nord-ovest degli USA, Giappone, Giava e nell'isola settentrionale della Nuova Zelanda. Estensioni minori sono presenti anche in Kenya, Italia, Islanda e Hawaii.\nSono anche noti Andisol fossili in aree attualmente non soggette ad attivit\u00e0 vulcanica e che in alcuni casi si fanno risalire a un miliardo e mezzo di anni fa, cio\u00e8 al Precambriano.\nSottordini.\nGli Andisol si suddividono in otto \"sottordini\":"}
{"id": "704219", "revid": "339392", "url": "https://it.wikipedia.org/wiki?curid=704219", "title": "Universit\u00e0 degli studi di Roma &quot;La Sapienza&quot;", "text": ""}
{"id": "704222", "revid": "1431409", "url": "https://it.wikipedia.org/wiki?curid=704222", "title": "Francesco Bruyere", "text": ""}
{"id": "704224", "revid": "22643", "url": "https://it.wikipedia.org/wiki?curid=704224", "title": "Blachi", "text": ""}
{"id": "704230", "revid": "1632387", "url": "https://it.wikipedia.org/wiki?curid=704230", "title": "Tessuto muscolare", "text": "Il tessuto muscolare costituito secondo la definizione da cellule muscolari \u00e8 uno dei quattro tipi fondamentali di tessuto che compongono il corpo degli animali, responsabile dei movimenti volontari ed involontari del corpo, \u00e8 composto da tessuto liscio e striato e cardiaco.\nGeneralit\u00e0.\n\u00c8 distinto in tre tipi, diversi per struttura, funzione e localizzazione, tuttavia tutti derivano dal mesoderma.\nTessuto muscolare striato scheletrico.\nIl tessuto muscolare striato, o scheletrico, \u00e8 formato da fascicoli muscolari, all'interno dei quali si distinguono le fibre muscolari (cellule del tessuto muscolare). Ciascun fascicolo \u00e8 circondato da tessuto connettivo, detto perimisio. L'unit\u00e0 cellulare \u00e8 formata da fibre muscolari di forma allungata fusiforme.\nTessuto muscolare liscio o involontario.\nIl tessuto muscolare liscio costituisce la muscolatura dei visceri e dei vasi sanguigni, la cui contrazione \u00e8 involontaria. Questo tipo di tessuto muscolare ha le seguenti particolarit\u00e0:\n\u00c8 costituito da fibrocellule muscolari lisce, ricchissime nel loro citoplasma di miofibrille, che sono le unit\u00e0 elementari per la contrazione muscolare. Tali miofibrille, a differenza di quanto avviene nel tessuto muscolare striato non sono in registro, al contrario sono disposte in tutte le direzioni, da ci\u00f2 si comprende la mancanza della striatura trasversale che caratterizza il tessuto.\nLa fibrocellula liscia ha forma allungata, fusata, con la parte centrale, contenente il nucleo, pi\u00f9 larga rispetto alle estremit\u00e0 che appaiono rastremate. Le fibrocellule si organizzano in fasci e si dispongono sfasate con la zona perinucleare che si dispone a contatto con le sottili estremit\u00e0 delle cellule attigue. Manca in questo tipo cellulare un vero e proprio reticolo sarcoplasmatico ma \u00e8 presente il reticolo endoplasmatico. I tubuli T sono assenti ma si notano introflessioni di membrana denominate caveolae. Inoltre al microscopio elettronico si individuano delle zone dense dette corpi densi che hanno funzioni analoghe a quelle della linea z del tessuto muscolare striato.\nPoich\u00e9 non tutte le fibrocellule lisce sono innervate tra esse si rilevano giunzioni gap o serrate (complessi giunzionali che tramite canali ionici mettono in comunicazione il citoplasma di due cellule) necessarie alla conduzione dell'impulso contrattile da una cellula all'altra.\nQuesto tipo di tessuto \u00e8 presente, come accennato, nei vasi sanguigni, nello stomaco, nell'intestino, nella vescica, nell'utero ed in altri organi interni.\nFibrocellule muscolari enormi si trovano nell'utero nel corso di gravidanza, a causa dell'enorme distensione ed espansione dell'organo.\nIl motivo della presenza di un reticolo endoplasmatico pi\u00f9 rappresentato in questo tipo di fibrocellule rispetto alle altre due tipologie di tessuto muscolare \u00e8 dato dal fatto che esse possono (in caso di necessit\u00e0) produrre collagene, il che le accomuna, in un certo senso, alle cellule del connettivo.\nIl tessuto muscolare liscio \u00e8 formato da fibre muscolari lisce cio\u00e8 cellule allungate affusolate alle estremit\u00e0. Ogni cellula contiene un unico nucleo centrale ed \u00e8 lunga 20\ud835\udf07m - 500 \ud835\udf07m, molto pi\u00f9 piccole di quelle del muscolo scheletrico. Si dice liscio perch\u00e9 le cellule mostrano una struttura quasi uniforme e perch\u00e9 nella cellula non sono presenti sarcomeri o altre unit\u00e0 funzionali. La cellula \u00e8 attraversata da sottili filamenti, le miofibrille, che sono la parte contrattile della cellula. I muscoli lisci sono involontari, cio\u00e8 si contraggono senza essere sottoposti al controllo della volont\u00e0. Inoltre si contraggono e si rilasciano pi\u00f9 lentamente e pi\u00f9 a lungo rispetto a quelli striati.\nSebbene esista una grande variet\u00e0 di tipi di muscolo liscio che si differenziano tra loro per le dimensioni, l'innervazione, l'organizzazione spaziale delle fibre, la risposta a stimoli ormonali e la funzione, si possono distinguere due gruppi principali rappresentati dal muscolo liscio multiunitario e dal muscolo liscio unitario.\nIl muscolo liscio multiunitario \u00e8 costituito da fibre muscolari ben distinguibili e separate l'una dall'altra da uno strato costituito da glicoproteine e collagene. Ciascuna fibra \u00e8 indipendente nella contrazione ed innervata da una singola terminazione nervosa. Ne sono esempi i muscoli erettori del pelo.\nIl muscolo liscio unitario \u00e8 costituito da fibre che si contraggono simultaneamente grazie alla presenza sul sarcolemma di queste cellule di giunzioni comunicanti. Possiedono membrane spesso adese le une alle altre che le rendono meno distinte rispetto al muscolo liscio multiunitario. Spesso queste fibre formano lamine o fasci, come accade nell'intestino.\nTessuto muscolare cardiaco.\nIl tessuto muscolare cardiaco \u00e8 composto da particolari cellule dette 'miocardiociti', che non sono sincizi come nel caso delle fibre muscolari striate ma elementi cellulari pi\u00f9 piccoli e generalmente mononucleati con nucleo disposto centralmente ma struttura analoga alle fibro cellule scheletriche. La forma del cardiomiocite \u00e8 cilindrica ma le cellule spesso si biforcano alle estremit\u00e0 formando una rete tridimensionale. I siti di attacco tra le cellule muscolari cardiache sono detti dischi intercalari oppure scalariformi. I costituenti maggioritari della componente trasversale del disco intercalare (che attraversa le fibre ad angolo retto) sono dei complessi giunzionali dette fasce aderenti, le quali tengono unite le cellule muscolari cardiache alle estremit\u00e0 per formare le fibre muscolari cardiache funzionali.\nPi\u00f9 precisamente sono siti che ancorano i filamenti sottili del citoscheletro di actina alla membrana plasmatica e sono simili alle zonulae adhaerens presenti negli epiteli. Esistono anche le maculae adhaerentes (desmosomi) che rinforzano la fascia adhaerentes e prevalgono nelle componenti laterali dei dischi intercalari (tra una cellula e l'altra). Sono presenti nelle componenti laterali dei dischi anche giunzioni gap, che forniscono una continuit\u00e0 ionica tra cellule muscolari cardiache adiacenti, permettendo a macromolecole portatrici di informazioni di passare da una cellula all'altra. Questo scambio consente alle fibre muscolari cardiache di comportarsi come un sincizio pur mantenendo integrit\u00e0 e individualit\u00e0 cellulari.\nNei cardiomiociti la contrazione non \u00e8 volontaria ma spontanea, cosicch\u00e9 la funzione del sistema nervoso autonomo che innerva il cuore \u00e8 esclusivamente legata alla modulazione della frequenza della contrazione che \u00e8 trasmessa da una particolare formazione detta nodo seno-atriale ed \u00e8 trasmessa all'intero miocardio dal sistema di conduzione del cuore.\nNei cardiomiociti il reticolo sarcoplasmatico assume una struttura leggermente diversa rispetto a quella presente nel tessuto muscolare striato scheletrico; mancano, infatti, le cisterne terminale e fenestrata centrale ma sono presenti tubuli longitudinali che tramite delle estroflessioni si affrontano ai tubuli T (che in questo caso sono posti nella regione della linea z) formando le diadi del reticolo.\nContrazione muscolare.\nLa muscolatura striata si contrae in risposta ad uno stimolo volontario, lo stimolo \u00e8 trasmesso alla fibrocellula mediante una particolare sinapsi tra l'assone del neurone motore e la fibrocellula, tale sinapsi si dice sinapsi neuromuscolare o placca motrice. In assenza di stimolo il muscolo si rilassa. \u00c8 inoltre necessario introdurre il concetto di unit\u00e0 motoria: un'unit\u00e0 motoria \u00e8 costituita da un motoneurone e dall'insieme delle fibrocellule innervate dallo stesso; il numero di fibrocellule costituenti l'unit\u00e0 motoria pu\u00f2 variare sensibilmente da muscolo a muscolo. I muscoli volontari spesso agiscono in coppie dette \"antagoniste\", vale a dire che un muscolo si contrae e l'altro si rilassa (come ad esempio il bicipite ed il tricipite nel braccio) ma pu\u00f2 darsi il caso che ambedue i muscoli di una coppia si contraggano per rendere stabile una articolazione: \u00e8 il caso, ad esempio, dei muscoli che garantiscono la posizione eretta.\nUna parte di fibra muscolare, chiamata \"Organi tendinei del Golgi\", provvede a controllare la contrazione muscolare in caso questa avvenga in modo eccessivo inviando segnali ad impulso nervoso inibendo il rilascio di motoneuroni \u03b3 con conseguente rilassamento muscolare. Il tessuto connettivo che circonda ogni fascicolo prende il nome di Perimisio; riccamente vascolarizzato ed innervato, da cui si dipartono numerosi setti che circondano ciascuna fibra muscolare e che nell'insieme prendono il nome di endomisio. Le fibre muscolari (fibrocellule) sono elementi cellulari lunghi e sottili, con una lunghezza variabile da un minimo di 1\u00a0mm ad un massimo di 12\u00a0cm (muscolo sartorio); il diametro va da un minimo di 10\u00a0\u00b5m ad un massimo di 100-105\u00a0\u00b5m (il diametro medio oscilla tra i 10 e i 50\u00a0\u00b5m).\nLe fibrocellule muscolari scheletriche sono \"polinucleate\", in quanto derivano dalla fusione di cellule progenitrici di origine mesenchimale, dette mioblasti : da ci\u00f2 \u00e8 chiaro come le fibrocellule siano, in realt\u00e0, dei sincizi, ovvero una massa citoplasmatica unica che funziona sinergicamente.\nLa fibra muscolare scheletrica ha forma vagamente cilindrica; in essa si rilevano numerosi nuclei (anche centinaia) posti appena al di sotto del sarcolemma (cio\u00e8 la membrana cellulare delle cellule muscolari). Talvolta, tuttavia, per sarcolemma si intende l'unione della membrana plasmatica di una fibra muscolare con la sua lamina basale, che pu\u00f2 essere spessa anche 100\u00a0nm ed \u00e8 costituita da glicoproteine, proteoglicani, fibre reticolari e da una matrice proteico-polisaccaridica. Il sarcolemma delle fibre muscolari striate presenta invaginazioni, dette tubuli T, strettamente associate al reticolo sarcoplasmatico e fondamentali per la contrazione muscolare.\nUna fibra muscolare, vista al microscopio ottico, presenta una marcata \"striatura trasversale\", dovuta all'alternanza regolare di bande isotrope chiare ed anisotrope scure. Se colorata, una fibra muscolare mostra bande trasversali scure e chiare (o molto colorabili e poco colorabili) che si alternano, le scure corrispondono alle bande A del sarcomero e le chiare alle bande I.\nCiascuna fibra muscolare presenta anche una \"striatura longitudinale\", meno visibile, dovuta alla disposizione parallela delle miofibrille che riempiono gran parte del sarcoplasma. Il sarcoplasma di una fibra muscolare \u00e8 ricco di gocce lipidiche, particelle di glicogeno e numerosi mitocondri, ed \u00e8 provvisto di numerosi apparati di Golgi, situati quasi sempre presso uno dei nuclei, e di un reticolo endoplasmatico liscio molto sviluppato e specializzato, che prende il nome di reticolo sarcoplasmatico.\nIl reticolo sarcoplasmatico circonda ciascun gruppo di miofibrille all'interno del sarcoplasma ed \u00e8 il principale deposito di Ca2+ intracellulare, fondamentale per la contrazione muscolare. Il reticolo sarcoplasmatico \u00e8 cos\u00ec strutturato: a livello della giunzione tra la banda A e la I \u00e8 presente una cisterna, detta terminale, dalla quale si dipartono tubuli (disposti longitudinalmente) che confluiscono in una cisterna fenestrata centrale. Alla confluenza di due cisterne terminali \u00e8 presente una formazione tubulare detta tubulo T, ovvero una invaginazione del sarcolemma il cui lume comunica con l'ambiente extracellulare, ma non con il lume del reticolo sarcoplasmatico. Le membrane dei due sistemi sono affrontate, ma separate da un interstizio. L'insieme di queste formazioni prende il nome di triade del reticolo ed \u00e8 connessa alla modulazione del rilascio di ioni calcio necessari per consentire la contrazione. Il sarcoplasma \u00e8 inoltre molto ricco di mioglobina, una proteina contenente ferro in parte responsabile del colore rossastro del tessuto muscolare, che funge da proteina immagazzinante l'ossigeno.\nI numerosi nuclei di una fibra muscolare sono ovalari e schiacciati e non possono effettuare la replicazione, cos\u00ec che una fibra muscolare danneggiata non pu\u00f2 ripararsi autonomamente n\u00e9 pu\u00f2 effettuare mitosi perch\u00e9 si trova in uno stato postmitotico permanente. Cos\u00ec, la riparazione del tessuto muscolare \u00e8 affidata ad una popolazione cellulare a stretto contatto con le fibre muscolari, le cellule satelliti. Le cellule satelliti possono essere considerate delle cellule staminali muscolari, si trovano tra il sarcolemma e la lamina basale del muscolo ed hanno forma appiattita, tanto che sono appena distinguibili al microscopio ottico. Sono cellule mononucleate, con un nucleo dalla forma schiacciata e allungata, poste normalmente in uno stato di quiescienza e non esprimenti nessun fattore caratteristico per la differenziazione muscolare. Si attivano e sono stimolate a replicarsi e differenziarsi in fibrocellule muscolari solo quando la fibra muscolare su cui si trovano \u00e8 danneggiata, in un modo simile a quello dei mioblasti e rigenerano la fibra fondendosi con essa. Malgrado ci\u00f2, non sembrano derivare direttamente dai mioblasti e sono una popolazione cellulare a s\u00e9 stante.\nTra le proteine espresse, alcune delle pi\u00f9 importanti sono la M-caderina, il \"recettore c-Met\" e il fattore di trascrizione Pax7.\nIl citoscheletro della fibra muscolare \u00e8 complesso e formato da decine di proteine diverse. La distrofina \u00e8 una proteina di forma allungata e peso di 427 KDa collocata sulla faccia citoplasmatica del sarcolemma. Si lega all'F-actina, a numerose glicoproteine transmembrana e a distroglicani e sarcoglicani posti esternamente al sarcolemma, formando complessi di distrofina e glicoproteine detti DGC. Tali complessi interagiscono con proteine della lamina basale (come la laminina) o della matrice extracellulare, determinando perci\u00f2 fondamentali comunicazioni tra la fibra muscolare e l'ambiente esterno. Spesso, presso i complessi DGC vi sono domini della membrana plasmatica detti caveole, ricchi di proteine dette caveoline e associate alla comunicazione cellulare.\nMutazioni a carico del gene della distrofina posto sul cromosoma X sono responsabili della distrofia muscolare di Duchenne. La distrofina interagisce anche con altre proteine del citoscheletro come talina, desmina, \u03b1-actinina, sinemina, plectina, vincolina, le cristalline e altre formando il costamero, che permette interazioni tra il sarcomero e il sarcolemma all'interno di una fibra muscolare. Spesso le zone d'inserzione del costamero sul sarcolemma sono ricche di integrine, in particolare di \"integrina \u03b17\u03b21\". La funzione del costamero \u00e8 quella di stabilizzare la miofibrilla durante la contrazione muscolare, mantenendone l'integrit\u00e0 strutturale.\nIl principale tipo di filamento intermedio rappresentato nel muscolo \u00e8 formato dalla desmina, i cui filamenti tendono ad avvolgere ciascuna miofibrilla e a partecipare nei complessi DGC.\nLa miofibrilla.\nUna miofibrilla \u00e8 un aggregato di filamenti spessi e sottili, spesso 1-3\u00a0\u00b5m, disposto lungo l'asse longitudinale di una fibra muscolare che ne rispetta la striatura trasversale (poich\u00e9 le bande sono allineate in fase) e ne costituisce quella longitudinale. Ciascuna fibra muscolare \u00e8 composta da centinaia di miofibrille. In una sezione trasversale di una fibra muscolare le miofibrille appaiono come punti immersi nel sarcoplasma, ma possono apparire come aree poligonali punteggiate per via dell'effetto dei fissativi; tali artefatti di fissazione sono detti campi di Cohnheim.\nUna miofibrilla \u00e8 costituita da una ripetizione longitudinale di unit\u00e0 funzionali contrattili note come sarcomeri. Un sarcomero \u00e8 la porzione di miofibrilla compresa tra due linee Z, lunga 2-3\u00a0\u00b5m. La linea Z \u00e8 una stretta banda trasversale elettrondensa visualizzabile al microscopio elettronico, cos\u00ec chiamata perch\u00e9 ha un caratteristico aspetto zigrinato. Sulla linea Z si attaccano i filamenti di actina, cio\u00e8 i filamenti sottili, in modo che quelli provenienti da due sarcomeri adiacenti si arrestano ai margini della linea Z e ciascun filamento sottile \u00e8 collegato a quattro filamenti del sarcomero contiguo tramite i filamenti Z, formati da \u03b1-actinina, una proteina filamentosa di 103 KDa. I filamenti Z quindi delimitano una piramide a base quadrangolareil cui apice \u00e8 l'estremit\u00e0 di un filamento sottile di uno dei due sarcomeri, e la base corrisponde all'estremit\u00e0 di quattro filamenti sottili dell'altro sarcomero. Durante la contrazione le linee Z si avvicinano al centro del sarcomero. All'interno di un sarcomero vi sono quindi due serie di filamenti sottili a polarit\u00e0 opposta. I filamenti spessi di miosina si trovano tra un filamento sottile e quello sottostante e costituiscono la porzione centrale del sarcomero. Le porzioni distali dei filamenti spessi sono circondate da sei filamenti di actina collocati agli angoli di un ideale esagono, con il filamento spesso al centro. Nella porzione centrale del sarcomero, tuttavia, non vi sono filamenti sottili, ma solo filamenti spessi (la distanza tra un filamento spesso e il soprastante o sottostante in ogni caso non cambia). La disposizione dei filamenti sottili, dei filamenti spessi e di alcune proteine ad essi associati determinano nel sarcomero la formazione di bande e linee distinguibili al microscopio elettronico (e alcune di esse anche al microscopio ottico), tra queste \u00e8 compresa la linea Z. Le altre sono:\nTipi di fibre muscolari.\nDal punto di vista funzionale possiamo dire che esistono 2 tipi di fibre muscolari: lente e veloci (o rapide).\nLe prime sono anche dette fibre rosse perch\u00e9 i muscoli in cui prevalgono si presentano di colore rosso scuro, a causa dell'abbondanza in questo tipo di fibre di mioglobina e dell'elevato livello di capillarizzazione.\nSi presentano inoltre ricche di mitocondri, sia subsarcolemmali che intermiofibrillari. Hanno la caratteristica di avere una maggior quantit\u00e0 di alfa actinina e delle altre proteine a costituire linee Z ed un'\"impalcatura\" sarcomerica pi\u00f9 abbondante. Le fibre veloci sono invece dette bianche perch\u00e9 i muscoli in cui prevalgono si presentano pi\u00f9 chiari rispetto a quelli prevalentemente \"rossi\".\nPresentano quindi scarsa mioglobina e capillarizzazione, oltre ad minor numero di mitocondri, mentre presentano abbondanti granuli di glicogene. Le fibre bianche hanno inoltre maggior diametro e dimensioni maggiori delle rosse, come anche le loro giunzioni neuromuscolari. Dal punto di vista enzimatico possiamo distinguere, in base all'attivit\u00e0 ATPasica:\nLe fibre di tipo 2 si suddividono a loro volta in:"}
{"id": "704231", "revid": "1543377", "url": "https://it.wikipedia.org/wiki?curid=704231", "title": "Regione di Atacama", "text": "La regione di Atacama \u00e8 una regione del Cile settentrionale. \u00c8 anche chiamata III Regi\u00f3n.\nConfina a nord con la regione di Antofagasta, a est con l'Argentina, a sud con la regione di Coquimbo e a ovest si affaccia sull'Oceano Pacifico. Si collega con l'Argentina attraverso il Passo di San Francisco.\nGeografia fisica.\nLa regione \u00e8 caratterizzata dalla presenza di formazioni di rilievi perpendicolari alla linea della costa che, unendo la Cordillera de la Costa con la pi\u00f9 interna Cordigliera delle Ande danno luogo a vallate trasversali attraversate da fiumi che interrompono la depressione intermedia che caratterizza la zona situata fra i due massicci montuosi nel resto del paese.\nNella regione di Atacama la cordigliera delle Ande raggiunge un'altitudine media di circa 5.000 m s.l.m., in questa regione si trova anche la massima elevazione dello stato, il vulcano (inattivo) Ojos del Salado (6.893 m s.l.m.)\nIl clima della regione \u00e8 prevalentemente desertico, muovendosi verso sud aumentano lievemente le precipitazioni.\nI fiumi principali della regione sono il Copiap\u00f3 e il fiume Huasco, entrambi originano nella regione andina e hanno una portata relativamente costante.\nEconomia.\nI dati di dettaglio relativi al PIL cileno del 1996 evidenziano che l'attivit\u00e0 principale della regione \u00e8 quella mineraria ed in particolare l'estrazione di rame, oro, argento e molibdeno. Nella regione, e in particolare nella valle del fiume Huasco \u00e8 progettata la miniera a cielo aperto di Pascua-Lama, il progetto \u00e8 per\u00f2 controverso a causa dei possibili danni ambientali.\nLa seconda attivit\u00e0 in termini di apporto al PIL della regione \u00e8 l'attivit\u00e0 agricola ed in particolare la produzione di uva e di olive nelle valli dei fiumi Copiap\u00f3 e Huasco."}
{"id": "704233", "revid": "93556", "url": "https://it.wikipedia.org/wiki?curid=704233", "title": "Sam Rivers (bassista)", "text": "Biografia.\nInizia a suonare il basso tuba nella banda dell'Arlington Middle School. Si avvicin\u00f2 al mondo della musica grazie a suo cugino John Otto, batterista jazz. Frequent\u00f2 la Bishop Kenny High School, e successivamente la Douglas Anderson School Of The Arts. Prima di suonare il basso suonava la chitarra, ma decise di cambiare su consiglio del suo insegnante di musica.\nIncontr\u00f2 per la prima volta Fred Durst a Jacksonville, e insieme ad altri musicisti formarono un gruppo di breve vita chiamato Malachi Sage.\nNel 1994 formarono un nuovo gruppo, i Limp Bizkit, con John Otto alla batteria. Pi\u00f9 tardi entrarono nel gruppo Wes Borland, come chitarrista, e DJ Lethal (nel 1996), come DJ. La band vender\u00e0 pi\u00f9 di 50 milioni di dischi.\nDopo lo scioglimento del gruppo, Rivers divenne produttore di gruppi locali a Jacksonville. Ha prodotto il primo album dei Burn Season e dei The Embraced.\nNel 2000 ha vinto il premio come miglior bassista ai Gibson Awards.\nStrumentazione.\nI primi anni con i Limp Bizkit, Rivers era endorser per Ibanez, e usava modelli Soundgear e BTB a 5 corde. Attualmente usa bassi Warwick custumizzati con led al manico.\nVita privata.\nNel 2001 ha sposato l'allora sua fidanzata Kinter Atkins."}
{"id": "704236", "revid": "1654832", "url": "https://it.wikipedia.org/wiki?curid=704236", "title": "Giacomo Battiato", "text": "Biografia.\nRedattore letterario, nel 1967 pubblica una \"Antologia della letteratura e poesia del Decadentismo\" per la casa editrice Mazzotta.\nRegista per il cinema e la televisione, firma anche la regia di opere liriche. Con la mini serie TV \"Il marsigliese\" (1975) vince il Premio Chianciano \"Migliore regia\" e Premio Cattolica \"Miglior giallo\". \"Il cugino americano\" (1986) vince il Premio per il \"Miglior film televisivo\" alla 43\u00aa Mostra Internazionale del Cinema di Venezia. Nel 1993 ha ricevuto il \"Prix Unesco\" al Festival Internazionale del film d'arte a Parigi.\nHa diretto anche due stagioni della \"fiction\" \"La piovra\" (1997 e 1998). Nell'anno di studi 1998/1999 ha tenuto il corso di regia al Centro sperimentale di cinematografia.\nCon il film \"Resolution 819\" ha vinto il Marco Aurelio d'oro/Premio del pubblico al Festival internazionale del film di Roma 2008, il premio dei giovani al festival di Amnesty International \"Movies that Matter\", ha ricevuto a Cannes il premio Chalais ed \u00e8 stato insignito dell'\"Alloro d'oro\" premio del Senato francese. Ha diretto film pubblicitari e documentari vincendo tra l'altro l'One Show Gold Award dell'Art Directors Club di New York, l'Andy Award of Excellence dall'Advertising club di New York e il \"Lion d'Or\" al 20\u00ba Festival internazionale del film pubblicitario a Cannes.\nNel 2011, al suo nuovo film \"L'infiltrato\" va il Fipa d'Argento come miglior film al Festival International des Programmes Audiovisuels di Biarritz e porta al giovane Mehdi Dehbi il Fipa d'oro per la miglior interpretazione maschile. Il film \u00e8 candidato come miglior film drammatico agli International Emmy Awards 2012. Nel 2013 \u00e8 stato nominato \"Chevalier de l'Ordre des Arts et des Lettres\" dal Ministro della Cultura e della Comunicazione della Repubblica Francese.\nNel 2018 firma la serie tv in 8 episodi \"Il nome della rosa\" tratta dall'omonimo romanzo di Umberto Eco.\nDopo aver vissuto 10 anni a Parigi, \u00e8 rientrato in Italia nel 2017.\nScrittore.\nGiacomo Battiato nel 1996 pubblica Il suo primo romanzo, \"Fuori dal cielo\", Marsilio Editore, che vince il \"Premio Domenico Rea\" nel 1996; nello stesso anno \u00e8 finalista al Premio Stresa per la Narrativa; nel 1997 \u00e8 premiato al \"Festival del Primo Romanzo\" a Torino. Nel 2000 \u00e8 edito da Arnoldo Mondadori Editore il suo secondo romanzo \"L'amore nel palmo della mano\".\nNel maggio del 2010 esce, edito da Gaffi, il suo terzo romanzo \"39 colpi di pugnale\"."}
{"id": "704237", "revid": "125640446", "url": "https://it.wikipedia.org/wiki?curid=704237", "title": "Tango", "text": "Il tango \u00e8 un genere musicale e un ballo. \u00c8 per lo pi\u00f9 in tempo binario, originario della regione del R\u00edo de la Plata. Nato in Argentina come espressione popolare e artistica, comprende musica, danza, testo e canzone. Nessuno sa chi abbia dato il nome di tango a questo ballo, n\u00e9 si sa esattamente perch\u00e9 si chiami in questo modo.\nStoria.\nDal 1880 al 1920, nel periodo denominato Vecchia guardia, vi \u00e8 un periodo di genesi e sviluppo degli elementi che poi definiranno questo genere musicale. Il tango che nasce in questo periodo \u00e8 un ibrido di altre musiche e balli popolari come la \"milonga e\" il \"tango andaluz.\" Per questo motivo e anche perch\u00e9 considerato lascivo viene rifiutato dalle classi medie e alte che danzavano, tra l'altro, i balli da sala e con essi il valzer di Vienna. Solo nella decade tra il 1910 ed il 1920, il tango inizia a divenire di moda nei grandi saloni delle maggiori capitali europee tra cui Parigi, Berlino, Roma e Vienna. Tuttavia i sentimenti per questa nuova danza erano molteplici, a Roma Vittorio Emanuele III di Savoia l\u2019aveva bandito nei balli del Palazzo del Quirinale. Kaiser Guglielmo II, il re di Baviera e Kaiser Franz Joseph vietarono ai loro ufficiali in uniforme di ballare questo nuovo ritmo. Nella capitale austriaca, poi, si hanno documenti che mostrano che il tango argentino fu deliberatamente escluso dal programma del \"23\u00ba ballo della Citt\u00e0 di Vienna\" (anno tra il 1920-30). Solo dal 2017 il tango argentino \u00e8 entrato in pianta stabile nei balli tradizionali di Vienna attraverso il prestigioso ballo del Technische Universit\u00e4t Ball (Ballo del Politecnico di Vienna) che include ora una milonga costantemente nel suo programma.\nInizialmente il tango veniva eseguito da un trio formato da violino, chitarra e flauto. Alcuni tanghi erano poi scritti per pianoforte solo o pianoforte e voce. Nel Novecento il trio divenne pianoforte, violino e fisarmonica. In seguito si iniziarono a formare vere e proprie orchestre.\nI nomi dei maggiori compositori di musica sono tutti figli di italiani. Lo stesso compositore e direttore d'orchestra Astor Piazzolla aveva i nonni italiani, pugliesi da parte di padre, toscani da parte di madre. Numerose sono le presenze italiane nella storia del Tango, e ulteriori nuove scoperte continuano a venire alla luce, tra cui forse quella di Corrado Miotti potrebbe essere la prima presenza sinora ipotizzata.\nIl Processo di riorganizzazione nazionale (in spagnolo \"Proceso de Reorganizaci\u00f3n Nacional\" o semplicemente \"el Proceso\", \"Il Processo\") fu il nome con cui si autodefin\u00ec la dittatura civile-militare che govern\u00f2 l'Argentina dal 24 marzo 1976 al 10 dicembre 1983 (cessione incondizionata del potere a un governo costituzionale). Il regime adott\u00f2 la forma di uno stato burocratico-autoritario e fu caratterizzato dall'attuazione di un \"piano sistematico\" di terrorismo di Stato. Il regime militare limit\u00f2 la pratica del ballo del tango, che fu relegato al solo ballo in abitazioni domestiche, e non riunioni pubbliche nelle milonghe. Claudio Segovia aveva combattuto per molti anni, all'inizio e alla met\u00e0 del 1970 per produrre lo show in Argentina. Prima ha parlato con il Teatro Col\u00f3n. Non erano interessati. Poi ha parlato con tutti i principali produttori di teatro di Buenos Aires. Si \u00e8 sempre trovato nella stessa situazione: non c'era assolutamente alcun interesse a produrre uno spettacolo di tango di buona qualit\u00e0 in Argentina. Nella societ\u00e0 argentina, il tango era sempre stato guardato dall'alto in basso ed era considerato la \"pecora nera\" della famiglia della cultura argentina. Fu solo quando Jorge Lavelli e il \"Festival d'Automne\" di Parigi hanno dato a Segovia la possibilit\u00e0 di mostrare il suo show \"Tango Argentino\" al Th\u00e9\u00e2tre du Ch\u00e2telet, dall'11 novembre fino al 17 novembre 1983, che la stampa argentina ha cominciato a prenderlo in considerazione.\nLa musica del tango ha sempre continuato ad evolversi, negli anni sessanta del novecento nel Tango Nuevo iniziato da Astor Piazzolla. Il termine Tango Nuevo si sposa con un nuovo stile interpretativo del Tango ballato che ha raggiunto la sua codifica con i contributi determinanti dei ballerini.\nIl ballo.\nIl tango \u00e8 un ballo basato sull'improvvisazione, caratterizzato dall'eleganza e dalla passionalit\u00e0.\nIl passo base del tango \u00e8 il passo in s\u00e9, dove per passo si intende il normale passo di una camminata. La posizione di ballo \u00e8 un abbraccio frontale pi\u00f9 o meno asimmetrico, a seconda dello stile, in cui il leader, ovvero chi guida la danza, con la destra cinge la schiena del follower, chi segue, e con la sinistra ne tiene la mano; a seconda della scuola, dello spazio disponibile e dello scopo del ballo (esibizione o ballo sociale in milonga). L'assetto e la distanza tra i due ballerini pu\u00f2 variare tra: contatto diretto, contatto diretto con rolling (apertura temporanea del contatto su uno dei lati), una certa distanza tra la spalla sinistra del leader e la destra del follower o abbraccio aperto.\nPoche regole semplici dettano i limiti dell'improvvisazione: il leader guida, il follower segue.\nFondamentalmente \u00e8 il leader che chiede con un linguaggio puramente corporeo al follower di spostarsi nello spazio. Tuttavia, per motivi didattici sono state introdotte delle sequenze con passi predefiniti, come la Salida basica. Questa fu creata per l'esportare all'estero il tango, fuori da Buenos Aires: nessun argentino imparava questo modo quando imparava a ballare nelle milonghe. Ora invece \u00e8 di regola, e crea problemi in pista perch\u00e9 lo studente deve arrivare alla fine della figura, non avendo avuto altri modi d'insegnamento.\nIl tango argentino \u00e8 caratterizzato da tre ritmi musicali diversi ai quali corrispondono altrettante distinte tipologie di ballo: Il Tango, la Milonga e il Tango vals (Vals criollo).\nMusicalmente il Tango ha un tempo di 4/4 (la sua introduzione coincide con l\u2019apparizione del bandoneon, e fu creato per rallentare il ritmo) o 2/4 (ritmo iniziale del Tango che veniva dalla Milonga), come la Milonga, mentre il Tango Vals, che deriva dal Valzer ha tempo 3/4.\nI ballerini di tango praticano differenti stili, facenti capo a grandi interpreti delle sue fasi storiche, o ai quartieri di Buenos Aires o cittadine nella sua vicinanza, dove si sono contraddistinti. Alcuni stili di ballo sono: Apilado, Milonguero, fantasia, sal\u00f2n, show, Avellaneda, Villa Urquiza, nuevo. Il tango sal\u00f2n comprende Avellaneda, Villa Urquiza, e anche altri quartieri famosi. Apilado (Milonguero fu creato dalla maestra Susanna Miller per indicare lo stile del centro di Buenos Aires, dove i ballerini si appoggiano uno sull\u2019altro al livello petto. Il termine Milonguero era infamante).\nTra i ballerini pi\u00f9 famosi vanno citati Miguel Balmaceda, Antonio Todaro, Pepito Avellaneda, Jos\u00e9 Benito Ovidio Bianquet detto \"El Cachafaz\", Juan Carlos Copes, El Tete, Miguel Angel Zotto, Virulazo, Osvaldo Zotto (prematuramente scomparso), o Carlos Gavito, noto per aver diffuso il tipico abbraccio \"sbilanciato\" (apilado) ballato dai Viejos Milongueros negli anni 40, Gustavo Naveira y Giselle Anne, che con Fabian Salas e Pablo Ver\u00f3n sono alla base dell'evoluzione del tango moderno, Esteban Moreno y Claudia Codega, Sebastian Arce y Mariana Montes, solo per citarne alcuni tra i pi\u00f9 famosi.\nAlle origini del tango argentino troviamo il \"Canyengue\", intorno al 1880. Tipici i movimenti rapidi e corti (arraballero). Soppiantato negli anni quaranta. Lo stile milonguero, sobrio, semplice e passionale, \u00e8 caratterizzato da un abbraccio stretto e movimenti contenuti, ma adattabile nondimeno ad aperture e movimenti di pi\u00f9 ampio respiro. I ballerini spesso si appoggiano l'uno all'altro e l'asse individuale viene sostituito da un asse condiviso attorno al quale si muove la coppia. \nIl termine tango salon \u00e8 un uso sbagliato del termine: l\u2019abbraccio era differenziato a seconda del quartiere dove avveniva il ballo. Visto che negli ultimi decenni lo stile Villa Urquiza con il suo abbraccio meno stretto ha avuto un grande successo anche perch\u00e9 \u00e8 un quartiere molto unito, ed anche a causa del campionato mondiale, nato nel passato nei salotti dell'aristocrazia, \u00e8 caratterizzato da abbraccio pi\u00f9 largo rispetto al milonguero, maggior rispetto per l'asse individuale, una ricerca per l'eleganza e la spettacolarit\u00e0 del movimento, che non \u00e8 adatta al ballo in sala, volgendosi verso aspetto pi\u00f9 performativi.\nNegli spettacoli di tango, sia in teatro che nelle strade, i ballerini possono esibirsi nello stile detto \"Tango Escenario\" (talvolta denominato anche \u201cTango Show\u201d o \u201cTango Fantasia\u201d) caratterizzato da figure coreografiche e passi di forte effetto scenico, spesso derivanti dalla danza classica e contemporanea e adattati per il Tango Argentino.\nNegli anni 2000 si \u00e8 sempre pi\u00f9 affermato un genere noto come Tango Nuevo ballato soprattutto sulle note del tango elettronico. Un movimento vero e proprio si \u00e8 venuto a creare attorno alla ricerca costante di nuove forme di movimento nel Tango in Europa, e di ritorno nella stessa Argentina.\nIl tango \u00e8 diffuso sempre pi\u00f9 capillarmente in tutto il mondo; a riprova di ci\u00f2 si osserva il proliferare delle milonghe, cio\u00e8 i luoghi dove si balla e si \"vive\" il tango, e la nascita di compagnie che si dedicano a spettaoli di Tango, come di orchestre che lo suonano. Festival ed eventi di tango sono ormai presenti in quasi tutte le grandi e medio-grandi citt\u00e0 del mondo. In Europa grande diffusione ha avuto il tango nei Paesi Bassi, dove risulta particolarmente diffuso e amato lo stile milonguero/apilado, in Francia, seguito in Italia (patria d'elezione per molti artisti argentini, di origine italiana) ed in tutte le altre nazioni europee.\nCome ci si muove in una milonga.\nL'andamento del ballo in milonga si svolge in senso antiorario, partendo dal bordo della pista.\nIn una milonga frequentata da molti ballerini, lo spazio in pista \u00e8 solitamente ristretto e, poich\u00e9 il tango \u00e8 improvvisazione, non \u00e8 facilmente prevedibile come la singole coppie interpreteranno il brano musicale che stanno ascoltando.\nDi conseguenza, non potendo assolutamente prevedere cosa succeder\u00e0 alle spalle del leader (che guidando, ha la responsabilit\u00e0 della coppia), costui deve assolutamente evitare di fare dei passi contromano, cio\u00e8 nella direzione contraria al senso di ballo, o meglio, gli eventuali passi indietro andranno fatti possibilmente verso il centro della pista e/o nella direzione di ballo.\nDi regola, i ballerini pi\u00f9 esperti dovrebbero occupare la parte pi\u00f9 esterna della pista, che teoricamente consente maggior velocit\u00e0.\nIn realt\u00e0, non \u00e8 raro vedere dei tangueri, esperti e non, che si preoccupano esclusivamente del \"proprio tango\", piuttosto che dell'armonia della pista, rasentando nel ballo pi\u00f9 l'esibizione, magari perch\u00e9 \"troppo rapiti\" dall'emozione innescata dalla musica che ascoltano in quel momento.\nIl linguaggio del corpo \u00e8 prerogativa centrale del tango e quindi, durante il ballo, la coppia non comunica con le parole, le quali interromperebbero l'armonia che si forma in quel momento, dove la musica si trasforma in movimento.\nIl momento pi\u00f9 opportuno per poter parlare \u00e8 piuttosto al termine del brano che compone la \"tanda\", vale a dire il turno di danze, formato da uno o pi\u00f9 brani, o all'inizio di quello successivo, in cui magari brevemente ci si presenta al partner con cui si \u00e8 ballato, se per esempio questo/a \u00e8 la prima volta che lo/a si incontra, per poi riprendere nuovamente a ballare in silenzio, e cos\u00ec via fino alla fine della nuova \"tanda\".\nDi solito, al termine della \"tanda\" la coppia si scioglie, ma \u00e8 comunque il follower a far capire al leader se pu\u00f2 continuare a ballare anche quella successiva.\nLa musica nella milonga.\nLa musica nella milonga viene proposta dal \"musicalizador\" (il direttore musicale del tango), in gruppi di brani chiamati \"tandas\", solitamente composta da 4 tangos o 3 milongas o valses.\nUn buon \"musicalizador\" \u00e8 quello che riesce a creare \"tandas\" \"coerenti\", cio\u00e8 che hanno una continuit\u00e0 per orchestra/direttore/periodo/tipologia dei brani, seguendo quella che viene definita in gergo, \"colore della tanda\".\nLa \"Tanda\" fa parte di un concetto ancora pi\u00f9 ampio, il cosiddetto \"Giro di \"Tandas\"\"; Si considera un \"giro\" completo, dopo che siano stati eseguiti\n- 4 tanghi,\n- 4 tanghi,\n- 3 Vals,\n- 4 tanghi,\n- 4 tanghi,\n- 3 milongas\n- per poi ricominciare nuovamente. Si avr\u00e0 sempre quindi un 4-4-3 + un 4-4-3 per avere un giro di \"tandas\" completo.\nLa \"cortina\" \u00e8 un brano musicale di genere diverso da quelli del tango e che sancisce la fine della \"tanda\". Quasi sempre non \u00e8 ballabile e solitamente ha una durata inferiore al minuto.\nLa cortina ha comunque un triplice scopo:\nDelle volte, alcuni \"musicalizadores\" inseriscono nel loro repertorio una o due cortine ballabili di durata molto pi\u00f9 lunga di quelle normali, proponendo per esempio, brani di genere rock o salsa, accontentando quei ballerini presenti in milonga, che non ballano esclusivamente tango.\nCi\u00f2 accade quasi sempre, in quelle circostanze in cui il musicalizador conosce il \"suo\" pubblico, assecondando il pi\u00f9 possibile i diversi gusti musicali dei tangueri, dato che le milonghe sono frequentate da una popolazione di ballerini molto eterogenea, non solo per quel che riguarda l'et\u00e0.\nUna nota particolare sulla chiusura della serata in Milonga, \u00e8 l'utilizzo della \"Cumparsita\" - quale brano universale.\nLe figure.\nUn bel tango non \u00e8 necessariamente caratterizzato da molte figure. Ridurre il tango a un susseguirsi di figure pu\u00f2 essere un grave errore. Il Tango \u00e8 costruito nel momento stesso del ballo, attraverso l'improvvisazione e la comunicazione tra i ballerini, nella gestione dello spazio a disposizione.\nEsistono comunque delle sequenze e figure, insegnate per fini didattici, che codificano la tecnica di improvvisazione:\nLingua.\nLa lingua del tango \u00e8 il lunfardo. Le sue origini furono quelle di un argot o slang di prigionieri usato nelle carceri per non farsi comprendere dalle guardie, gergo di Buenos Aires, con termini di origini diverse tra cui varie parlate d'Italia quali il genovese e il napoletano, portate in Argentina dagli immigrati. In questo contesto si inserisce anche la creazione di una particolare forma di parlare invertendo l'ordine delle sillabe di una singola parola, chiamata vesre, ossia l'inverso di rev\u00e9s, che significa 'rovescio'. Ecco che quindi, al vesre, tango risulta essere got\u00e1n, amigo d\u00e0 gom\u00eda, cabeza \u00e8 zabeca, ecc. Le regole per invertire le sillabe, comunque, possono variare a seconda delle parole, infatti, per esempio, il vesre di pantal\u00f3n \u00e8 lompa, ossia la forma abbreviata. In francese esiste un argot simile, il verlan, che \u00e8 il vesre fonetico di l'envers.\nTango e religione.\nDispose perci\u00f2 la revoca della sanzione ecclesiastica prevista per chi lo avesse praticato. L'episodio ha ispirato anche una nota poesia (\"Tango e Furlana\") di Trilussa.\nBritish Tango.\nAl di fuori dei patrii luoghi del Rio della Plata, il tango argentino nella sua forma originale si \u00e8 espresso, oltre che nelle esibizioni teatrali, nelle sale chiamate \"milonghe\" (inesistenti in Italia prima degli anni '90 del novecento). Nel mondo europeo e anglosassone, non \u00e8 per\u00f2 a lungo risultato presente, nella sua forma originaria, nei luoghi classici del ballo di coppia pi\u00f9 o meno popolari/privati: le \"sale/feste da ballo\" e, in Italia, le \"balere\" e le sale \"liscio\". Luoghi da sempre territorio, per quanto riguarda i balli di coppia, dei \"balli standard\" (\"international ballroom\") e, successivamente, di alcuni balli caraibici e sudamericani \"standardizzati\".\nDopo il successo degli spettacoli delle prime compagnie Argentine a Parigi agli inizi del '900, il mondo dei balli standard non poteva pi\u00f9 ignorare questo nuovo ballo che interpretava un modo nuovo, meno simmetrico e pi\u00f9 complesso di intendere la coppia. Tale mondo, fortemente codificato attraverso specialistiche riviste prevalentemente anglosassoni, con la pretesa di dettare regole precise e internazionali tali da potere essere applicate da qualsiasi ballerino non professionista nelle sale di tutto il mondo, non poteva ignorare il tango ma nemmeno poteva accettarne la forma libera e l'intima sensualit\u00e0.\nAnalogamente a come era gi\u00e0 avvenuto per il valzer, dove il veloce, aderente, inizialmente (nel '700) considerato indecente, stile viennese (il vorticoso un, due, tre) aveva dato origine al lento, quasi distaccato, stile inglese (diciotto passi), lo stesso accadde anche per il tango. Nacque quindi il \"Tango standard\" o, pi\u00f9 correttamente, il \"Tango British\", quasi una caricatura di quello originale. Possessivo, conflittuale, a volte aggressivo, caratterizzato da movimenti rigidi, scattosi, casquet, rose tra le labbra ecc. Arrangiamenti musicali fortemente scanditi se non, addirittura, militari. Canzoni spesso declinate in estremi di possesso e gelosia (fino ad includerne le parodie).\nPer tutto il '900, il tango british, ballato nelle pi\u00f9 o meno popolari sale/feste da ballo e nelle gare di internazionali di ballo standard, si sostituir\u00e0, nel mondo anglosassone/europeo, con il semplice nome \"tango\", al posto di quello originario e meno conosciuto. Quello originario, invece, a lungo agnostico a gare e regole, fuor di patria si \u00e8 mostrato prevalentemente attraverso spettacoli teatrali e, specialmente di recente, alcuni film. Per questo motivo, il ballo originario dovr\u00e0 essere chiamato \"tango argentino\" per distinguerlo dall'altro.\nNel 1914 fu un tango british quello mostrato, dai maestri di ballo di corte italiani (i maestri Pichetti), a Pio X per ottenere la revoca della sanzione ecclesiastica. \nNella sua poesia \"Tango e Furlana\", Trilussa ironizzer\u00e0 sull'esibizione ufficiale fatta al Papa.\nAncora oggi, la distinzione tra i due generi di ballo tango, quello internazionale e standard (british) e quello originario (argentino), viene ignorata e confusa dai pi\u00f9.\nFestival.\nIn Italia, si svolgono diversi festival del tango, come quelli di: Catania, Torino, Bari, Selva di Fasano (Br), Firenze, Milano, Caserta..."}
{"id": "704249", "revid": "1745361", "url": "https://it.wikipedia.org/wiki?curid=704249", "title": "Creusa (figlia di Eretteo)", "text": "Creusa (in greco antico \u039a\u03c1\u03ad\u03bf\u03c5\u03c3\u03b1 \"Kr\u00e8\u016bsa\") \u00e8 un personaggio della mitologia greca, figlia di Eretteo re di Atene e Prassitea, era sorella di Orizia, Ctonia e Procri. \nFu madre di Ione, Acheo e probabilmente anche della figlia di quest'ultimo Diomedea.\nMitologia.\nCreusa si salv\u00f2 dal destino delle sorelle poich\u00e9 troppo giovane al momento di quei fatti ed\nancora fanciulla fu violentata dal dio Apollo (l'Ipacreo) e da questa unione nacque un figlio chiamato Ione che abbandonato dalla madre, venne portato da Ermes al tempio di Apollo a Delfi.\nSuccessivamente spos\u00f2 Xuto figlio di Elleno e della ninfa Orseide ma non ebbero figli, cos\u00ec Xuto si rivolse all'oracolo di Delfi dove conobbe Ione che nel frattempo era stato allevato nel tempio di Apollo e la profezia dell'oracolo fu proprio di adottare quel ragazzo come figlio. \nCreusa, ignara dell'infertilit\u00e0 del marito, pens\u00f2 che Ion fosse il risultato di un adulterio del marito e cos\u00ec cerc\u00f2 di avvelenare il giovane, ma comprese prima di ucciderlo che quello era il figlio avuto con Apollo dopo che Ion le descrisse il contenuto del cesto in cui lei lo aveva abbandonato, cos\u00ec lei lo riprese con s\u00e9 tuttavia, mantenendo il segreto (nei confronti di Xuto) a riguardo della nascita di Ione.\nIone diventer\u00e0 il capostipite degli Ioni.\nDopo questa adozione, Athena promise che Creusa e Xuto che avrebbero avuto due figli propri, Acheo, che divenne il capostipite degli Achei e fondatore della civilt\u00e0 micenaica e Doro capostipite dei Dori."}
{"id": "704250", "revid": "67622", "url": "https://it.wikipedia.org/wiki?curid=704250", "title": "La donna insetto", "text": ""}
{"id": "704253", "revid": "1543377", "url": "https://it.wikipedia.org/wiki?curid=704253", "title": "Capacit\u00e0 di scambio cationico", "text": "La capacit\u00e0 di scambio cationico (spesso abbreviata con CSC) \u00e8 la quantit\u00e0 di cationi scambiabili, espressa in cmol(+)/Kg di suolo asciutto, che un materiale, detto \"scambiatore\", dotato di propriet\u00e0 di adsorbimento pu\u00f2 trattenere per scambio ionico. Lo scambio ionico rappresenta uno dei principali meccanismi con cui il terreno trattiene e mette a disposizione delle piante e dei microrganismi elementi quali il calcio, il magnesio, il potassio, l'azoto ammoniacale, perci\u00f2 la CSC \u00e8 un indice della potenziale fertilit\u00e0 chimica del terreno.\nAdsorbimento cationico.\nL'adsorbimento o scambio cationico \u00e8 un processo reversibile di superficie che si sviluppa nell'interfaccia di separazione fra un materiale solido, dotato di propriet\u00e0 di scambio, e una soluzione di sali.\nNel terreno, lo scambiatore \u00e8 rappresentato dall'insieme delle particelle solide che hanno dimensioni inferiori a 0,1 \u03bcm, in grado di comportarsi come colloidi idrofili elettronegativi; queste particelle rientrano nella classe granulometrica dell'argilla e sono rappresentate per lo pi\u00f9 dall'humus e dai \"minerali argillosi\" propriamente detti (montmorilloniti, vermiculiti, illiti, ecc.). A valori alti di pH si comportano come colloidi elettronegativi anche gli idrossidi di ferro (goethite, lepidocrocite) e di alluminio (gibbsite) e i minerali argillosi del gruppo della caolinite, ma in condizioni ordinarie questi minerali hanno una bassissima capacit\u00e0 di scambio cationico e si comportano come colloidi elettropositivi. La superficie totale sviluppata dai colloidi elettronegativi \u00e8 denominata genericamente \"complesso di scambio\".\nLa soluzione di sali nel terreno \u00e8 invece rappresentata dall'acqua che occupa gli interstizi del terreno e dai sali minerali in essa disciolti; viene perci\u00f2 detta \"soluzione circolante\".\nL'interazione fra i cationi e il complesso di scambio \u00e8 rappresentata da forze di attrazione elettrostatica e come tali sono potenzialmente prive di specificit\u00e0. In realt\u00e0, i cationi disciolti nella soluzione circolante sono idratati, cio\u00e8 circondati da uno strato pi\u00f9 o meno spesso di molecole d'acqua; lo spessore di questo strato e il numero di cariche elettriche del catione fanno in modo che lo scambio cationico si svolga come processo selettivo.\nLa capacit\u00e0 di scambio cationico di uno scambiatore dipende essenzialmente dalla densit\u00e0 delle cariche elettriche negative di superficie. L'origine di tali cariche \u00e8 riconducibile ad una delle seguenti.\nColloidi organici.\nLe cariche negative si originano dalla dissociazione di gruppi funzionali acidi per allontanamento di uno ione idrogeno. Sono tali i gruppi carbossilici (-COOH), in generale, e i gruppi ossidrile (-OH) dei fenoli:\nLe propriet\u00e0 acide di questi gruppi sono pi\u00f9 marcate per i carbossili, mentre i gruppi fenolici partecipano alla formazione di cariche negative superficiali soprattutto a valori alti del pH.\nMinerali argillosi.\nLe cariche negative presenti sui minerali argillosi possono avere differenti origini:\nSiO3-OH \u2192 SiO3-O- + H+\nLa densit\u00e0 delle cariche elettriche negative dipende essenzialmente da due fattori: la natura delle cariche e il pH del terreno. In relazione alla natura delle cariche, la densit\u00e0 \u00e8 relativamente bassa se queste sono originate prevalentemente dall'interruzione dei reticoli cristallini (es. caolinite), \u00e8 mediamente alta se sono originate da un elevato numero di sostituzioni isomorfe silicio-alluminio (es. montmorillonite), \u00e8 molto alta se sono originate dalla dissociazione ionica di gruppi funzionali organici (es. humus). Ne consegue che la CSC \u00e8 in genere pi\u00f9 alta negli scambiatori organici e pi\u00f9 bassa in quelli minerali e, nell'ambito dei colloidi minerali, pi\u00f9 alta nei minerali argillosi ricchi di sostituzioni isomorfe (vermiculiti, montmorilloniti) e pi\u00f9 bassa nei fillosilicati primari (Tabella 1). Va inoltre precisato che in ambiente acido alcuni minerali argillosi, come ad esempio le caoliniti, possono anche comportarsi come colloidi elettropositivi a causa delle propriet\u00e0 spiccatamente anfotere dei gruppi idrossido e del basso grado di sostituzioni isomorfe nel reticolo cristallino.\nFra gli scambiatori minerali un comportamento particolare si riscontra nelle zeoliti, una famiglia di tettosilicati: questi minerali hanno una CSC paragonabile a quella dell'humus e derivata dalla particolare struttura e dall'elevato grado di sostituzione isomorfa fra silicio e alluminio.\nCorrelazione tra pH e capacit\u00e0 di scambio.\nA parit\u00e0 di condizioni la reazione del terreno ha un ruolo fondamentale: i colloidi elettronegativi del terreno, sia organici sia minerali hanno propriet\u00e0 anfotere e si comportano perci\u00f2 come acidi e basi deboli. Nelle condizioni di pH che si riscontrano nella generalit\u00e0 dei terreni, l'humus e i minerali argillosi si comportano come acidi deboli e, quindi, come colloidi elettronegativi, mentre gli idrossidi di ferro e di alluminio si comportano come basi deboli e, quindi, come colloidi elettropositivi:\nAl diminuire del pH il grado di dissociazione dei colloidi elettronegativi diminuisce, tendendo verso il punto isoelettrico, perci\u00f2 la densit\u00e0 di carica elettrica negativa si riduce sensibilmente in ambiente acido. Ne consegue che la CSC di un terreno o di un qualsiasi scambiatore aumenta con l'aumentare del pH (l'abbassamento della concentrazione di ioni H+ sposta l'equilibrio verso sx) e diminuisce con la diminuzione del pH (l'aumento della concentrazione di ioni H+ sposta l'equilibrio verso dx):\nValutazione della CSC dei terreni.\nNel terreno la presenza di particelle provviste di propriet\u00e0 di scambio costituisce solo una parte della frazione granulometrica dell'argilla, perci\u00f2 i valori della CSC che si riscontrano sono molto pi\u00f9 bassi. In queste condizioni la CSC \u00e8 determinata, oltre che dalla natura dello scambiatore e dal pH, anche dal tenore in argilla. La CSC \u00e8 in generale piuttosto bassa nei terreni sciolti, poveri di colloidi, e in quelli delle regioni tropicali, in genere ricchi di minerali argillosi dotati di modesta propriet\u00e0 di scambio (caoliniti) e praticamente privi di sostanza organica. Raggiunge valori relativamente alti nei terreni argillosi delle zone temperate, specie se ben dotati in minerali dei gruppi della vermiculite e della montmorillonite. I valori pi\u00f9 alti della capacit\u00e0 di scambio cationico si riscontrano in ogni modo nei terreni ben dotati di sostanza organica, con livelli estremamente alti nei terreni torbosi.\nLa classificazione dei terreni in base alla CSC \u00e8 riportata nella tabella 2. In genere valori relativamente alti, compresi fra 15 e 50 meq/100g si riscontrano nei terreni argillosi ben dotati di colloidi ad alta capacit\u00e0 di scambio, mentre nei terreni ad alto tenore in sostanza organica si possono superare anche i 100 meq/100g. Queste indicazioni hanno tuttavia solo un valore orientativo perch\u00e9 molto dipende dal tipo di colloidi minerali e, soprattutto, dalla reazione del terreno.\nDeterminazione della CSC.\nLa determinazione della capacit\u00e0 di scambio cationico fa parte delle procedure di routine di un'analisi del terreno. Questo parametro, infatti, permette di fare una prima valutazione della potenziale dotazione di elementi nutritivi del terreno e offre le basi per impostare una corretta tecnica di concimazione, evitando da un lato eventuali fenomeni di carenza e da un altro eventuali perdite per dilavamento e conseguente inquinamento delle falde acquifere.\nIl principio su cui si basa la determinazione consiste nella capacit\u00e0 del residuo basico di un elettrolita di rimuovere le basi di scambio adsorbite. Il campione del terreno \u00e8 sottoposto all'azione di una soluzione contenente uno specifico sale; in questa fase si adottano procedure standard che prevedono ad esempio il tamponamento del pH ad un valore di riferimento, il trattamento meccanico (agitazione, centrifugazione). Durante il trattamento il residuo basico del sale, rappresentato da un catione, sostituisce i cationi adsorbiti che passano in soluzione. Sull'estratto, eventualmente trattato, si effettuano le determinazioni specifiche, come ad esempio la titolazione volumetrica di un reagente impiegato residuato oppure, che permettono di risalire al valore della capacit\u00e0 di scambio applicando le formule previste dal metodo.\nOgni metodo presenta degli errori sistematici che possono falsare l'interpretazione. I diversi metodi infatti forniscono risultati differenti in funzione dei seguenti fattori:\nPer i motivi sopra esposti, il risultato di un'analisi deve sempre essere accompagnato dall'indicazione del metodo impiegato. In generale possono esserci errori d'interpretazione dei risultati nei suoli spiccatamente acidi (sottostima o sovrastima) e in quelli ricchi di calcare (sovrastima), mentre in genere sono abbastanza affidabili le interpretazioni effettuate sui risultati ottenuti da suoli con reazione poco distante dalla neutralit\u00e0, in quanto il tasso di saturazione in basi \u00e8 abbastanza elevato e il tenore in calcare moderato.\nLe metodologie adottate prevedono due differenti approcci:\nI metodi maggiormente usati sono due.\n1. Estrazione con acetato d'ammonio (CH3COONH4) con sistema tamponato a pH 7.\nQuesto metodo \u00e8 stato elaborato da Chapman nel 1965. \u00c8 il metodo ufficialmente adottato in Italia, ed \u00e8 adottato come metodo ufficiale anche in molti altri stati; negli Stati Uniti d'America \u00e8 stato largamente adottato per decenni.\nI vantaggi di questo metodo risiedono fondamentalmente nella disponibilit\u00e0 di una nutrita banca dati di riferimento e nella relativa facilit\u00e0 di applicazione: per quanto sia piuttosto lungo (circa 30 minuti) si presta bene per essere eseguito nei laboratori di analisi e offre una discreta ripetibilit\u00e0 dei risultati, con un margine d'errore del 10%. Inoltre, l'estratto pu\u00f2 successivamente essere impiegato per la determinazione quantitativa delle basi di scambio (Ca, K, Mg e Na scambiabili).\nGli svantaggi sono essenzialmente due: il primo \u00e8 associato ad una sovrastima della CSC dei terreni fortemente acidi, il secondo al fatto che l'acetato ammonico porta in soluzione rilevanti quantit\u00e0 di calcio estratto dalla frazione calcarea. L'impiego di questo metodo \u00e8 sconsigliato sui terreni alcalini con un contenuto di calcare superiore al 50% a causa del notevole margine d'errore.\n2. Estrazione con cloruro di bario (BaCl2\u00b72H2O).\nQuesto metodo, raccomandato dalla Soil Science Society of America, contempla diverse varianti. La metodologia classica prevede l'estrazione con una soluzione tamponata a pH 8,1 di idrossido di bario in trietanolammina. Le varianti attualmente impiegate contemplano l'estrazione con cloruro di bario in soluzione acquosa o in soluzione di trietanolammina con tampone a pH 8,1. In generale si tratta di metodi alquanto laboriosi, che richiedono l'uso di attrezzatura specifica e l'impiego di un reattivo (il cloruro di bario) tossico e altamente inquinante. Il vantaggio \u00e8 che si presta per essere impiegato per la maggior parte dei suoli e che presenta una elevata ripetibilit\u00e0. In sostanza si tratta di un metodo pi\u00f9 preciso del precedente, adatto per determinazioni che richiedono una maggiore accuratezza ma meno preferito per le analisi di routine. Nei terreni alcalini, pur estraendo calcio dalla frazione calcarea, offre un margine d'errore pi\u00f9 contenuto rispetto al metodo dell'acetato ammonico.\nRapporti tra CSC e potere tampone.\nIl complesso di scambio del terreno rappresenta un serbatoio di ioni idrogeno e basi di scambio che interferisce con i processi di acidificazione e alcalinizzazione tendendo ad annullarli. Questo comportamento costituisce la componente fondamentale del potere tampone del terreno, in altri termini la propriet\u00e0 di opporsi alle variazioni di pH neutralizzandone le cause.\nLa presenza di ioni idrogeno nel complesso di scambio fa in modo che il terreno si opponga agli agenti alcalinizzanti: l'aggiunta di una base nella soluzione circolante avvia un equilibrio di scambio, con l'adsorbimento del residuo basico sul complesso di scambio e il rilascio di ioni idrogeno. In altri termini, in condizioni di alcalinizzazione il complesso di scambio tende a comportarsi come acido:\nViceversa, la presenza di basi di scambio fa in modo che il terreno si opponga agli agenti acidificanti: l'aggiunta di un acido nella soluzione circolante avvia un equilibrio di scambio con l'adsorbimento di ioni idrogeno e il rilascio di una base. In altri termini, in condizioni di acidificazione il complesso di scambio tende a comportarsi come basico:\nIl potere tampone del complesso di scambio si esaurisce quando cessa la disponibilit\u00e0 di ioni idrogeno (contro l'alcalinizzazione) e di basi di scambio (contro l'acidificazione), perci\u00f2 la propriet\u00e0 \u00e8 strettamente correlata alla CSC totale e al tasso di saturazione in basi: il potere tampone raggiunge la sua espressione pi\u00f9 alta nei terreni con alta capacit\u00e0 di scambio e con un tasso di saturazione in basi dell'ordine del 50%, condizioni che in generale si verificano nei terreni fortemente argillosi, ricchi di allofane, vermiculite, montmorillonite e, soprattutto, nei terreni ricchi di sostanza organica e con un pH moderatamente acido (pH 6-6,5).\nNei terreni poveri di colloidi, come i terreni sciolti e quelli ricchi di scheletro, la bassa capacit\u00e0 di scambio ne limita le propriet\u00e0 tampone. I terreni marcatamente acidi, avendo una CSC pi\u00f9 bassa e, soprattutto, una forte carenza di basi di scambio, sono particolarmente suscettibili all'ulteriore acidificazione, mentre hanno un elevato potere tampone nei confronti dell'alcalinizzazione. Al contrario, i terreni alcalini, avendo un tasso di saturazione basica prossimo al 100%, mostrano un notevole potere tampone verso l'acidificazione ma sono suscettibili all'ulteriore aumento di pH.\nQuesto comportamento spiega anche la difficolt\u00e0 di correggere la reazione anomala di un terreno dotato di elevata capacit\u00e0 di scambio in quanto il complesso di scambio manifesta una notevole inerzia proprio nei confronti degli interventi correttivi.\nRapporti tra CSC e tecnica agronomica.\nDa quanto detto in precedenza \u00e8 evidente che la capacit\u00e0 di scambio cationico rappresenti un importante fattore di fertilit\u00e0 del terreno. Il complesso di scambio si comporta come volano chimico quando il tasso di saturazione in basi non \u00e8 del 100%: una concimazione avvia un equilibrio di scambio con il rilascio di ioni idrogeno nella soluzione circolante e l'adsorbimento del catione sul complesso di scambio. Lo stesso catione sar\u00e0 protetto dal dilavamento e rilasciato gradualmente nella soluzione circolante mettendolo a disposizione delle piante. La tecnica agronomica deve adattarsi alle condizioni reali in modo da sfruttare le potenzialit\u00e0 offerta da un'elevata capacit\u00e0 di scambio o, viceversa, sopperire ai limiti di una bassa capacit\u00e0 di scambio.\nTerreni con bassa CSC.\nI terreni con bassa CSC sono fondamentalmente poveri in elementi nutritivi. In questi terreni le piante manifestano in modo pi\u00f9 o meno marcato la carenza di potassio, di calcio e magnesio. Per ragioni differenti ma contingenti, i terreni con bassa capacit\u00e0 di scambio sono in genere poveri anche in azoto e fosforo: infatti, una bassa capacit\u00e0 di scambio si accompagna in genere ad una modesta dotazione di sostanza organica, indispensabile per il trattenimento dell'azoto sotto forma organica e del fosforo, sia sotto forma organica sia sotto forma minerale, adsorbito sui colloidi organici e sui colloidi elettropositivi.\nLa tecnica agronomica deve adattarsi integrando la ridotta fertilit\u00e0 con la concimazione. Le concimazioni abbondanti possono intensificare le perdite per dilavamento in quanto il terreno non \u00e8 in grado di trattenere una quantit\u00e0 rilevante di elementi nutritivi. Le concimazioni devono essere pertanto moderate e frequenti qualora s'impieghino concimi minerali. Al contrario, l'apporto di rilevanti quantitativi di materiale organico, a scopo di concimazione organica (quantit\u00e0 moderate) o di ammendamento (quantit\u00e0 elevate) ha un effetto positivo di grande portata, in quanto da un lato migliora la dotazione in elementi nutritivi e da un altro, con l'umificazione aumenta il tenore in colloidi e, di conseguenza, la capacit\u00e0 di scambio cationico. Una buona pratica agricola nei terreni sciolti consiste pertanto nel ricorso alla letamazione o, in alternativa, all'apporto di un qualsiasi fertilizzante organico. La concimazione minerale non \u00e8 di per s\u00e9 sconsigliata, tuttavia si deve ricorrere a somministrazioni moderate e dilazionate nel tempo al fine di evitare perdite per dilavamento che avrebbero un impatto sia economico sia ambientale.\nTerreni con alta CSC.\nI terreni con alta CSC sono potenzialmente ricchi in elementi nutritivi, ma la valutazione deve essere necessariamente rapportata al tasso di saturazione basica, parametro che dipende essenzialmente dal pH del terreno.\nSe la reazione \u00e8 acida (pH &lt; 5-5,5), pur in presenza di una elevata CSC la dotazione di elementi nutritivi \u00e8 bassa, in particolare quella in calcio. Potassio e magnesio possono essere presenti in quantit\u00e0 discrete, ma con reazione fortemente acida sar\u00e0 carente anche la dotazione di queste basi. L'azoto \u00e8 presente in discrete quantit\u00e0 se il terreno \u00e8 ben dotato di sostanza organica, mentre il fosforo potrebbe essere carente per motivi di immobilizzazione chimica. In questi terreni la concimazione minerale apporta notevoli benefici in quanto il complesso di scambio si arricchisce in basi. L'effetto in genere non \u00e8 duraturo se non si rimuovono o si limitano le cause dell'acidit\u00e0 nel lungo periodo. Un intervento correttivo abbinato ad una concimazione di fondo pu\u00f2 incrementare sensibilmente la fertilit\u00e0 di questi terreni. In ogni modo la risposta alla concimazione \u00e8 sempre positiva soprattutto ricorrendo a laute somministrazioni.\nSe la reazione \u00e8 neutra o moderatamente acida (pH 6-7,5) il terreno manifesta un'ottima fertilit\u00e0 potenziale e offre la pi\u00f9 ampia possibilit\u00e0 di scelta. La concimazione di fondo pu\u00f2 rivelarsi necessaria se si riscontra una carenza in una specifica base di scambio, mentre quella di mantenimento \u00e8 raccomandata per conservare nel tempo gli alti livelli di fertilit\u00e0.\nSe la reazione \u00e8 moderatamente alcalina (pH 7,5-8,5) il terreno avr\u00e0 un tasso di saturazione basica elevato, prossimo al 100%. In queste condizioni la fertilit\u00e0 potenziale \u00e8 elevata, ma \u00e8 mascherata da fenomeni di insolubilizzazione che possono interessare in particolare il fosforo e diversi microelementi. Possono anche verificarsi carenze di potassio a causa dell'antagonismo da parte del calcio che si manifesta a livello sia di assorbimento radicale sia di adsorbimento sui colloidi. In generale questi terreni richiedono particolari accorgimenti che tendano a contenere i processi di insolubilizzazione. La concimazione deve essere oculata, specie per quanto riguarda l'apporto dei concimi fosfatici, mentre altri fenomeni di carenza possono essere affrontati con il ricorso alla concimazione fogliare o con altri accorgimenti tecnici (es. uso di portinnesti resistenti al calcare per la vite e il pero). La concimazione potassica pu\u00f2 dare notevoli benefici, ma in generale in questi terreni \u00e8 buona norma eseguire interventi moderati e frequenti, in quanto le laute concimazioni possono non dare riscontri. La correzione \u00e8 sconsigliabile in quanto l'elevata CSC, l'elevato tasso di saturazione in basi e l'elevato tenore in calcare attivo esaltano al massimo il potere tampone verso l'acidificazione.\nSe la reazione \u00e8 fortemente alcalina (pH &gt; 8,5) il terreno avr\u00e0 un tasso di saturazione basica del 100% e soprattutto un'alta percentuale di sodio scambiabile, con gravissimi riflessi sia sulla fertilit\u00e0 chimica sia sulla fertilit\u00e0 fisica, fino a pregiudicare l'esercizio stesso dell'agricoltura. In queste condizioni l'elevata CSC rappresenta un vero e proprio difetto in quanto rende difficile se non del tutto improbabile il recupero di questi terreni.\nEsempio applicativo.\nPer capire l'importanza della capacit\u00e0 di scambio pu\u00f2 essere utile fare un confronto sotto l'aspetto quantitativo fra due differenti tipologie di terreno.\nPer rappresentare un contesto ottimale, sotto vari punti di vista, si pu\u00f2 fare riferimento ad un terreno di medio impasto, ben strutturato e con una dotazione in argilla moderata (20-25%), ubicato in ambiente mediterraneo e con una reazione neutra. Un terreno con queste caratteristiche pu\u00f2 avere una densit\u00e0 apparente dell'ordine di 1,3 t/m3. Ipotizzando che nella frazione argillosa siano rappresentati minerali argillosi del tipo montmorillonitico e che la dotazione di humus sia al limite della sufficienza, la capacit\u00e0 di scambio avr\u00e0 valori medi o medio alti. L'analisi chimica attesta una CSC di 25 meq/100g e un grado di saturazione basica del 75%. La dotazione in basi di scambio, riferita alla CSC, \u00e8 cos\u00ec ripartita: calcio 60%, magnesio 10%, potassio 5%.\nPer rappresentare un contesto non ottimale, sotto vari punti di vista, si pu\u00f2 fare riferimento ad un terreno tendente al sabbioso, ricco di scheletro, con una dotazione in argilla bassa (meno del 5%), ubicato in ambiente mediterraneo e con una reazione acida (pH 5). Un terreno con queste caratteristiche pu\u00f2 avere una densit\u00e0 apparente dell'ordine di 1,5 t/m3. Questo terreno \u00e8 di per s\u00e9 povero in colloidi minerali e, a causa della tessitura grossolana, soggetto a periodi di siccit\u00e0 e alte temperature che spingono il bilancio della sostanza organica verso la mineralizzazione; perci\u00f2 il tenore in humus sar\u00e0 piuttosto basso. L'analisi chimica attesta una CSC di 4 meq/100g e un grado di saturazione basica del 30%. La dotazione in basi di scambio, riferita alla CSC, \u00e8 cos\u00ec ripartita: calcio 5%, magnesio 15%, potassio 10%.\nLa prima operazione da fare \u00e8 il calcolo della massa di terreno (M) a cui rapportare i dati, prendendo in considerazione una profondit\u00e0 40\u00a0cm (p) e la superficie di 1 ha (S). Indicando con da la densit\u00e0 apparente e con V il volume (in metri cubi), il calcolo si effettua applicando la seguente formula:\nIl coefficiente 100 \u00e8 applicato per rapportare lunghezze e superfici a unit\u00e0 di misura omogenee. Indicando con A il terreno del primo esempio e con B quello del secondo esempio, sar\u00e0:\nMA = 40 \u00b7 1,3 \u00b7 100 = 5.200 t/ha\nMB = 40 \u00b7 1,5 \u00b7 100 = 6.000 t/ha\nLa capacit\u00e0 di scambio totale (espressa in grammi equivalenti per ettaro) si ottiene applicando la seguente formula\nIl coefficiente 10 \u00e8 applicato per rapportare le masse a unit\u00e0 di misura omogenee (tonnellate in grammi) e per convertire i milliequivalenti in equivalenti. Nel coefficiente \u00e8 compresa anche l'espressione che rapporta la CSC in termini percentuali. Nei due terreni sar\u00e0:\nCSCtA = 25 \u00b7 5200 \u00b7 10 = 1,3\u00b7106 eq/ha\nCSCtB = 4 \u00b7 6000 \u00b7 10 = 0,24\u00b7106 eq/ha\nA questo punto si possono calcolare le dotazioni, espresse in t/ha dei rispettivi ossidi, del calcio, del magnesio e del potassio, applicando la seguente formula:\nNella formula, \"x\" indica la percentuale dell'elemento nel complesso di scambio, \"e\" il peso equivalente dell'elemento (20 per il calcio, 12 per il magnesio, 39 per il potassio), \"s\" il coefficiente di conversione stechiometrica nel rispettivo ossido (1,4 per il calcio, 1,67 per il magnesio, 1,2 per il potassio).\nIpotizzando che sui due terreni si coltivi il frumento in monosuccessione senza effettuare alcuna concimazione, che nel primo terreno si abbia una resa di 30 q/ha e nel secondo di 10 q/ha, le riserve di calcio si esaurirebbero rispettivamente in 1456 anni nel primo terreno e in 68 anni nel secondo terreno. Con ragionamento analogo, le riserve di potassio si esaurirebbero rispettivamente in 190 e 55 anni. Questi calcoli, dal valore puramente teorico, si basano sull'assunto che la produzione di 1 quintale di granella asporti 500 g di ossido di calcio e 533 g di ossido di potassio ."}
{"id": "704254", "revid": "17351", "url": "https://it.wikipedia.org/wiki?curid=704254", "title": "T-28 Trojan", "text": ""}
{"id": "704257", "revid": "974994", "url": "https://it.wikipedia.org/wiki?curid=704257", "title": "Monumento ad Alessandro Manzoni (Milano)", "text": "Il monumento ad Alessandro Manzoni \u00e8 una statua in bronzo di Francesco Barzaghi (1839-1892), eretta nel 1883 in piazza San Fedele a Milano di fronte alla chiesa di San Fedele, sui cui gradini il 6 gennaio 1873 il Manzoni cadde uscendo da messa procurandosi una ferita al capo che lo port\u00f2 alla morte il 22 maggio di quello stesso anno.\nStoria e descrizione.\nL'erezione del monumento, \"in dimensioni alquanto maggiori del vero [...] sopra semplice ed elegante piedestallo\" venne deliberata dal Consiglio Comunale nella assemblea del 17 aprile 1878; si decise di porla in piazza San Fedele, localit\u00e0 scelta da 33 consiglieri contro 30 che avevano invece proposto di erigerla in piazza Belgioso, nei pressi dell'abitazione dello scrittore. La commissione per l'erezione del monumento era stata nominata dalla giunta municipale il 24 luglio 1876 e composta dai senatori Carlo Barbiano di Belgioioso e Tullo Massarani e dal pittore e storico dell'arte professor Antonio Caimi.\nIl bronzo venne fuso a Milano su disegno dei Barzaghi il 3 maggio 1883 nella fonderia Barigozzi-Barzaghi: il metallo pesa 18 tonnellate ed \u00e8 composto da 88 parti di 12 di stagno.\nLa statua ritrae lo scrittore in piedi, in espressione assorta e con la gamba sinistra portata in avanti nell'atto di camminare, mentre, con la mano sinistra dietro la schiena, tiene nella destra il libro delle \"Georgiche\" di Virgilio. Il monumento, posto in linea retta di fronte al portone di San Fedele, non \u00e8 tuttavia allineato perfettamente alla chiesa, risultando bens\u00ec spostato e ruotato verso destra in modo da non coprire la vista del portone stesso. Sulla parte anteriore del piedestallo l'incisione \"F.Barzaghi fece 1883\"; sulla parte posteriore \"Barigozzi e Barzaghi fusero\".\nNel 1923, per i cinquanta anni della morte del Manzoni, una corona di alloro in bronzo fu applicata alla base anteriore del piedestallo, dove tuttora si trova.\nInaugurazione del monumento.\nLa statua venne scoperta alle ore 15 di marted\u00ec, 22 maggio 1883, in concomitanza con la \"Festa manzoniana\", serie di celebrazioni che si tennero per il decimo anniversario della morte dello scrittore. All'inaugurazione erano presenti il Principe di Genova Tommaso di Savoia e la consorte principessa Isabella di Baviera, accolti da una numerosissima schiera di invitati e dalla cittadinanza in festa. Un lungo discorso commemorativo venne tenuto dal sindaco di Milano Giulio Bellinzaghi, seguito da brevi discorsi del senatore Giulio Carcano e dal deputato Emanuele Borromeo. Allo scoprimento della statua al Principe e alla Principessa fu presentato lo scultore Barzaghi, artefice del monumento.."}
{"id": "704259", "revid": "436907", "url": "https://it.wikipedia.org/wiki?curid=704259", "title": "Knockin' on Heaven's Door", "text": "Knockin' on Heaven's Door \u00e8 un singolo del cantante statunitense Bob Dylan pubblicato nel 1973 dalla Columbia Records, estratto dalla colonna sonora del film \"Pat Garrett e Billy Kid\" e divenuta successivamente una delle sue canzoni pi\u00f9 famose.\nDescrizione.\nNel film la canzone risuona quando Slim Pickens (lo sceriffo anziano), colpito allo stomaco, muore assistito dalla moglie, una donna grande e rude che mostra il suo dolore solo con le lacrime che le rigano il volto. Una scena di una bellezza struggente acuita dallo sfondo di un rosso tramonto e dalla canzone di Dylan.\nIl testo \u00e8 strettamente collegato al film per cui \u00e8 diventato colonna sonora, \"Pat Garrett e Billy Kid\". Pat e Billy sono due grandi amici che giungono assieme nel Nuovo Messico. Ad un certo punto della loro vita, i due prendono strade opposte: il primo dopo una vita insieme a Billy e furti decide di diventare sceriffo mentre il secondo vuole rimanere un bandito. Pat riceve l'incarico di catturare e in seguito uccidere Billy. \"Badge \"(distintivo) \u00e8 la parola che collega il testo della canzone alla scena dell'uccisione (cui per\u00f2 fa seguito non \"Knockin' on heaven's door\", ma la ballata principale del film, la \"Main Title Theme - Billy\").\nCover.\nNonostante sia stata concepita in origine come una canzone country, sono state realizzate molte cover di \"Knockin' on Heaven's Door\" da parte di artisti di differenti stili e generi musicali, tra i quali Oreo Blue, Roger Mc Guinn, Guns N' Roses, Bruce Springsteen, Leningrad Cowboys, The Grateful Dead, Mark Knopfler, Eric Clapton, Roger Waters, Aerosmith, Seether, Heaven, Cold Chisel, Television, Avril Lavigne, Warren Zevon, Bon Jovi, Randy Crawford, Beau Jocques, Lachfl\u00e4sh, Evergreen e Z\u00e9 Ramalho, Antony and the Johnsons, Ladysmith Black Mambazo, Rudy Rotta, Grant Austin Taylor, U2, Aretha Franklin, Antony Hegarty, Nirvana e una versione giapponese di Angela Aki. Lo stesso Dylan nel suo album live del 1979 \"Bob Dylan at Budokan\" ne esegue una versione reggae. Nel 2007 il cantante Bryan Ferry ha realizzato una ennesima cover inclusa nel suo album \"Dylanesque\" e nel 1979 la cantante sarda Lina Savon\u00e0 ne ha fatto persino un plagio con la sua canzone \"Donna meccanica\". Lana Del Rey l'ha inserita nella tracklist del suo \"Paradise Tour\" del 2013. Nel 2019 Gian Pieretti ne ha realizzato una versione in italiano nel suo album \"Nobel\", dedicato a cover di Dylan, intitolata \"Bussando alla porta di Dio\"."}
{"id": "704261", "revid": "287204", "url": "https://it.wikipedia.org/wiki?curid=704261", "title": "T28", "text": ""}
{"id": "704263", "revid": "122518110", "url": "https://it.wikipedia.org/wiki?curid=704263", "title": "Bocca Trabaria", "text": "Bocca Trabaria (1.049\u00a0m s.l.m.) \u00e8 un valico appenninico, che divide la valle del Metauro dalla valle del Tevere (val Tiberina), dividendo la provincia di Perugia dalla provincia di Pesaro e Urbino, e quindi l'Umbria dalle Marche, servito dalla strada statale 73 bis di Bocca Trabaria.\nSecondo alcune fonti divide geograficamente l'Appennino tosco-romagnolo a nord dall'Appennino umbro-marchigiano a sud e conseguentemente l'Appennino settentrionale da quello centrale (secondo altre fonti, invece, il confine tra i due tratti appenninici sarebbe Bocca Serriola o anche l'intera zona compresa tra i due valichi).\nEtimologia.\nL'origine del nome \u00e8 chiaramente latina, (da = trave). I Romani inviavano per fluitazione via Tevere verso sud il legname tagliato nella zona del valico.\nImportanza sportiva ed escursionistica.\nNegli anni settanta-ottanta si disputava una cronoscalata automobilistica di discreto successo con partenza da San Giustino e arrivo al valico. \n\u00c8 il punto di partenza della Grande Escursione Appenninica."}
{"id": "704267", "revid": "1745361", "url": "https://it.wikipedia.org/wiki?curid=704267", "title": "Pleiadi (mitologia)", "text": "Le Pleiadi () sono sette personaggi della mitologia greca ed i loro nomi sono Alcione, Celeno, Elettra, Maia, Merope, Sterope (o Asterope) e Taigete.\nNella mitologia romana corrispondono alle Vergilie.\nSimonide cantava di una \"Maiados oureias\" dagli amabili occhi neri e poich\u00e9 erano figlie di Atlante venivano chiamate anche Atlantidi.\nEtimologia.\nPleiadi (peleiades) significa \"colombe\" oppure secondo un'altra versione l'origine del nome \u00e8 legato al termine \"plein\" (navigare) e questo perch\u00e9 le stelle venivano utilizzate come riferimento dai naviganti.\nGenealogia.\nSecondo la maggior parte delle versioni, sono figlie del titano Atlante e dell'oceanina Pleione, da cui derivano il nome.\nSecondo un'altra versione sono invece figlie di una regina delle Amazzoni.\nProgenie.\nTutte le pleiadi si unirono con dei, ad eccezione della pi\u00f9 giovane, Merope, che spos\u00f2 il mortale Sisifo.\nMitologia.\nNate sul monte Cillene in Arcadia, sei di loro erano visibili ed una invisibile. Alcuni autori scrivono che l'invisibile sia Sterope e che questo avvenne per sua vergogna, altri che sia invece Elettra che fu coinvolta nella distruzione della casa di Dardano. \nMa il discorso dell'invisibilit\u00e0 pu\u00f2 riferirsi al fatto che una della sette stelle delle Pleiadi sia poco visibile rispetto alle altre sei e tra i vari miti esiste anche quello in cui Merope, l'unica ad aver sposato un mortale, per la vergogna decise di allontanarsi dalle altre.\nSecondo un'altra versione del mito vennero rapite da un egiziano e liberate da Eracle.\nEsiste anche una versione in cui erano le compagne vergini di Artemide e dove Orione le insegu\u00ec per tutta la terra costringendole a nascondersi nei campi della Beozia fino a quando gli dei, presi dalla compassione, le trasformarono in colombe ed immortalarono in seguito la loro figura nelle stelle.\nUna volta divenute stelle manifestarono la loro simpatia ad Atreo modificando il loro corso.\nInfine, secondo un'ulteriore versione, dopo la morte delle loro sorelle, le Iadi, si uccisero. In tutte le versioni il destino delle Pleiadi \u00e8 sempre quello di diventare stelle."}
{"id": "704268", "revid": "339392", "url": "https://it.wikipedia.org/wiki?curid=704268", "title": "Collegio Navale Francesco Morosini", "text": ""}
{"id": "704270", "revid": "599013", "url": "https://it.wikipedia.org/wiki?curid=704270", "title": "Lorik Cana", "text": "\u00c8 soprannominato \"Il Guerriero\" per la sua indole battagliera che lo accompagna nelle partite che disputa. Con la nazionale albanese ha disputato 93 partite, cifra che lo rende il giocatore con il maggior numero di presenze nella storia dell'Albania, avendo superato nel novembre del 2014 il precedente record di Altin Lala di 79 incontri giocati. Cana ha giocato nelle principali divisioni di Francia, Inghilterra, Italia e Turchia, rappresentando Paris Saint-Germain, Sunderland, Galatasaray, Lazio, FC Nantes e Olympique de Marseille.\nCana \u00e8 attualmente l'ambasciatore del calcio per bambini in Albania, nominato dalla Federcalcio Albanese il 26 Ottobre 2017.\nBiografia.\nNato a Gjakova nel Kosovo. Da giovanissimo, a causa della guerra, fu costretto a fuggire con la sua famiglia in Svizzera. Possiede la cittadinanza kosovara, svizzera, albanese e francese.\nNel 2018 \u00e8 uscito un film autobiografico su di lui.\nCaratteristiche tecniche.\n\u00c8 un difensore centrale roccioso e grintoso che si muove davanti alla difesa e sfrutta lo strapotere fisico per strappare il pallone agli avversari. Essendo un giocatore di carattere pu\u00f2 giocare tranquillamente anche sulla mediana da centrocampista, ed \u00e8 anche abbastanza falloso come dimostrano i cartellini rossi e i numerosissimi cartellini gialli presi in carriera.\nCarriera.\nClub.\nParis Saint-Germain.\nAll'et\u00e0 di 16 anni fu invitato per sostenere un provino con l'Arsenal ma non riusc\u00ec a parteciparvi per problemi burocratici relativi al visto. Approd\u00f2 cos\u00ec nelle giovanili del Paris Saint-Germain, dove rimase per tre anni. Il giovane centrocampista albanese riusc\u00ec ad esordire in prima squadra nel 2003 e da quel momento in poi ne divent\u00f2 uno dei punti di forza. Durante la stagione 2003-2004 gioc\u00f2 32 partite segnando un gol, vincendo con la formazione parigina la Coppa di Francia e sfiorando la vittoria in campionato. Nell'annata successiva debutta anche in Champions League, ma la squadra terminer\u00e0 poi il campionato al nono posto. Conclude la sua esperienza al Paris SG con 81 presenze complessive e 2 gol segnati.\nOlympique Marsiglia.\nAll'inizio della stagione 2005-2006, dopo alcune incomprensioni con il neo-tecnico del Paris SG, il francese Laurent Fournier, decise di cambiare squadra ed approd\u00f2 all'Olympique Marsiglia nella sessione estiva del calciomercato per 4 milioni di euro. Divenne subito titolare nella formazione biancazzurra e il primo gol siglato con la maglia marsigliese lo segn\u00f2 proprio alla sua ex squadra, il Paris SG, regalando la vittoria alla sua squadra all'epoca allenata da Jean Fernandez. Divenne anche capitano della squadra dopo la cessione del senegalese Habib Beye al Newcastle durante l'estate del 2007. Lascia l'Olympique Marsiglia dopo aver collezionato 175 presenze ed 8 gol.\nSunderland.\nIl 24 luglio del 2009 si trasferisce in Inghilterra, per 5,8 milioni di euro, firmando un contratto quadriennale con il Sunderland, con il manager degli inglesi Steve Bruce che lo nomina subito capitano della squadra biancorossa. In Inghilterra colleziona 35 presenze, di cui 31 in Premier League, 2 in FA Cup e 2 in Coppa di Lega.\nGalatasaray.\nNella stagione 2010-2011 il centrocampista albanese approda alla plurititolata compagine turca del Galatasaray, che lo acquista a titolo definitivo per 4,5 milioni di euro dal Sunderland. In Turchia colleziona complessivamente durante la sua annata 31 presenze, di cui 24 in campionato, dove segna anche un gol, 4 presenze in Coppa di Turchia ed altre 3 presenze in Europa League. Anche durante quest'esperienza indossa la fascia di capitano.\nLazio.\nIl 3 luglio 2011 passa alla societ\u00e0 italiana della Lazio nell'ambito dello scambio con il portiere uruguaiano Fernando Muslera pi\u00f9 un conguaglio a favore del club romano vicino ai 3 milioni di euro. Il 10 dicembre 2011, allo Stadio Via del Mare di Lecce, segna il suo primo gol in maglia biancoceleste, su assist di Miroslav Klose, nella vittoria per 3-2 della formazione romana. Nella gara esterna con l'Atalanta, allo Stadio Atleti Azzurri d'Italia, firma il suo secondo gol con la maglia delle \"Aquile\", con un tiro da fuori area sotto l'incrocio dei pali che sancisce il 2-0 finale. Il 26 maggio 2013, giocando da titolare, vince la Coppa Italia battendo in finale la Roma per 1-0.\nIl 7 dicembre 2014, in occasione delle sfida esterna vinta per 1-2 contro il , raggiunge quota 100 presenze con la maglia della societ\u00e0 capitolina. Il 20 maggio 2015 perde la finale di Coppa Italia dove la Lazio viene sopraffatta dalla Juventus per 2-1.\nL'8 agosto 2015, seppur non scendendo in campo, perde la Supercoppa italiana 2015, per 2-0, contro i Campioni d'Italia della Juventus.\nNantes.\nIl 31 agosto 2015, dopo aver rescisso il contratto che lo legava alla Lazio, firma un contratto biennale con il club francese del Nantes tornando cos\u00ec in Francia dopo 6 anni dall'ultima stagione con l'Olympique Marsiglia. L'esordio arriva il 13 settembre successivo in occasione della partita casalinga persa, per 0 a 2, contro il Rennes.\nIl 25 agosto 2016, dopo una sola stagione, si svincola dalla societ\u00e0 francese, rescindendo il contratto che lo legava al club per problemi fisici e di salute.\nNazionale.\nPur avendo la possibilit\u00e0 di giocare con la Nazionale svizzera o quella francese, essendo lui in possesso di entrambi i passaporti, decide di scendere in campo per la Nazionale albanese, viste anche le origini kosovare. Fa il suo esordio con la maglia dell'Albania a 19 anni, l'11 giugno 2003 contro la Svizzera a Lancy, partita valida per le qualificazioni agli Europei di Atene 2004, subentrando nel secondo tempo, partita poi terminata con la sconfitta dell'Albania per 3-2.\nSegna il suo primo gol in Nazionale nella partita dell'8 giugno 2005 contro la Danimarca, partita poi terminata 3-1 a favore dei danesi.\nDopo l'addio di Altin Lala alla Nazionale albanese (oltre a quello del suo vice Ervin Skela) nel 2011, Lorik ne diventa il capitano.\nEuropeo 2016.\nL'11 ottobre 2015, conquista insieme alla sua Nazionale la prima storica qualificazione ad un Campionato europeo.\nViene convocato per gli Europei 2016 in Francia.\nDopo aver disputato l'Europeo 2016 con l'Albania ha deciso di lasciare la Nazionale albanese a causa di problemi fisici e salutari che non gli permettevano di continuare.\nStatistiche.\nPresenze e reti nei club.\n\"Statistiche aggiornate al 9 aprile 2016.\"\nCronologia presenze e reti in nazionale.\n "}
{"id": "704272", "revid": "212348", "url": "https://it.wikipedia.org/wiki?curid=704272", "title": "Knocking on Heaven's Door", "text": ""}
