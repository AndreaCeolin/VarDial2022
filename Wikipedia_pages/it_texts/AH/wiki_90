{"id": "759317", "revid": "696787", "url": "https://it.wikipedia.org/wiki?curid=759317", "title": "Jeff Hawke", "text": "Jeff Hawke \u00e8 un personaggio immaginario creato da Sydney Jordan e protagonista di una omonima serie di strisce a fumetti giornaliere pubblicate in Gran Bretagna sul quotidiano \"Daily Express\" dal 1954 al 1974.\nL'autore scozzese si dedic\u00f2 per quasi trent'anni, avvalendosi fino al 1969 del'amico William Patterson come sceneggiatore. \"Jeff Hawke\" \u00e8 considerato un classico e un caposaldo della fantascienza a fumetti grazie alle storie dalle trame articolate e con personaggi ben caratterizzati. Molti temi furono alla base della fantascienza successiva, . \u00c8 ritenuto una dei migliori del genere e una tappa fondamentale per l'evoluzione della fantascienza.\nOltre rappresentare i mezzi meccanici con un realismo derivante dai suoi studi di ingegneria, Jordan arriva ad anticiparne le idee, avvalendosi dei progetti dell'industria aerospaziale;. Nell'epoca della collaborazione di Patterson, la serie precorse i tempi, anticipando eventi realmente avvenuti e prevedendo lo sbarco sulla luna nell'estate 1969.\nStoria editoriale.\nLa serie a strisce esord\u00ec sul quotidiano britannico \"Daily Express\" il 15 febbraio 1954 e fu pubblicata fino al 18 aprile 1974. Essa nacque dalla passione di Jordan per il modellismo e per i fumetti di fantascienza che si divertiva a disegnare sin da adolescente, sviluppando il personaggio del militare britannico con due suoi amici, Eric Souster e Jim Gilbert. Il fumetto fu acquistato dal Daily Express nel 1954, incaricando Jordan di realizzare una serie a strisce. Le prime storie erano molto ingenue, con caratteri tipici della space opera di quegli anni e con disegni mediocri anche se, grazie agli studi di Jordan presso la \"Miles Aeronautical Technical School\", caratterizzati da un taglio realistico che li differenziava notevolmente da quelli di serie simili come Flash Gordon e Brick Bradford. Jordan continu\u00f2 da solo le prime strisce occupandosi sia dei testi che dei disegni. Inizialmente le trame seguono i canoni delle avventure di fantascienza del periodo ma due anni dopo subentr\u00f2 l'amico di vecchia data William Patterson come sceneggiatore, che confer\u00ec maturit\u00e0 della serie e divenendo il principale sceneggiatore, dal 1960 al 1969. Grande appassionato di fantascienza e di autori come Asimov, Clarke e Simak, Patterson introdusse nuovi personaggi allargando il campo d'azione della serie e questo permise a Jordan di concentrarsi sui disegni e migliorarne lo stile; \u00e8 considerato il periodo migliore della serie. Patterson abbandona l'impegno nel 1969 per motivi di salute. Oltre a Jordan e Patterson altri autori collaborarono alle sceneggiature: Leslie Hatch, Duncan Lunan, Harry Harrison, Marise Morland e Gordon Dick mentre Jordan fu aiutato nei disegni da Nick Faure, Paul Neary, Martin Asbury e Brian Bolland, non sempre accreditati.\nLa serie cess\u00f2 nel 1974 - l'ultima striscia fu pubblicata il 18 aprile 1974 - e Jordan interruppe anche i rapporti con il \"Daily Express\" perch\u00e9 l'editore non gli riconosceva i dirittio e cos\u00ec, nel 1976, realizz\u00f2 per lo \"Scottish Sunday Mail\" una nuova serie di fantascienza ambientata nel 2076, incentrata sul medico spaziale Lance McLane, una versione di Jeff Hawke proiettata ulteriormente nel futuro. Di questa serie realizz\u00f2 351 strisce (contrassegnate da una M). Jordan nel 1979 riprese il personaggio accordandosi con una grande agenzia per distribuire la serie negli Stati Uniti. Nella nuova serie, nata come evoluzione di quella su Lance McLane, Jeff Hawke finisce in un buco nero che lo fa viaggiare nel tempo fino al 2076; vennero utilizzati ambienti e personaggi - oltre anche a molte strisce gi\u00e0 realizzate - della serie di Lance McLane. La nuova serie fu definitivamente interrotta all'inizio degli anni ottanta quando Jordan decise di dedicarsi all'attivit\u00e0 di sceneggiatore per il cinema.\nEdizione italiana.\nIn Italia, il quotidiano \"Il Giorno\" inizi\u00f2 a pubblicare Jeff Hawke il 24-4-1962 con la striscia n. 1103 e prosegu\u00ec fino al 12-5-1966 con la striscia n. 3644. Il 13-5-1966 ha ripreso la serie a partire dalla striscia n. 1, terminando bruscamente con la striscia n. 480 del 12-3-1967. Nel frattempo Jeff Hawke fu pubblicato nel 1965 sul secondo numero della rivista Linus che poi continu\u00f2 a inserire storie complete in numeri e supplementi successivi fino al 1983. Dai primi anni settanta fu pubblicato pure in gruppi di strisce sul quotidiano romano \"Il Messaggero\". La Stampa Sera di Torino pubblic\u00f2 a partire dal 25-10-1971 le strisce da H2290 a H3951. Successivamente la Milano Libri, del gruppo Rizzoli Editore, ha organizzato e pubblicato le storie (da H0001 a H 8865) in una serie di volumi, indicandolo in copertina, come \"il primo fumetto avventuroso adulto\". La storia inedita La beffa del tempo (107 strisce) fu pubblicata nel 1987 sui numeri 10 e 11 della rivista Corto Maltese. Nel 2014 la Fondazione Rosellini ha pubblicato due volumi con le ultime avventure di Jeff Hawke, le strisce da H 8866 a H 9454 (nel primo) e Vele nel Rosso Tramonto e Il Diavolo a Rennes-le-Ch\u00e2teau, breve storia autoconclusiva nel secondo.\nBiografia del personaggio.\nIn un futuro prossimo, Robert Jeffrey Hawke, detto Jeff, \u00e8 un ingegnere e pilota collaudatore della R.A.F. dotato di intuito e di preparazione scientifica. Biondo ed atletico, \u00e8 dotato di sangue freddo ed elevata moralit\u00e0.La sua residenza \u00e8 in Church Street nel quartiere londinese di Kensington. Il suo migliore amico e collaboratore - incontrato successivamente - \u00e8 il tecnico canadese di origine scozzese Mac MacLean.\nA seguito ad una collisione aerea con un disco volante viene salvato in extremis dagli alieni incorporei, chiamati gli \"Esseri Celesti\" (\"the Shining Ones\"), i quali gli propongono di divenire una sorta di ambasciatore terrestre, per la risoluzione di questioni con il Cosmo. Hawke accetta, portandolo in una lunga serie di avventure e situazioni di tutti i tipi spesso accompagnato dal suo \"alter ego\" Mac Mclean. Tra incontri e controversie con razze di mondi lontanissimi - progredite ma con debolezze pi\u00f9 che umane - Hawke incorre nei misteri che affascinano i Terrestri, dal mostro di Loch Ness alla Lampada di Aladino, un comunicatore alieno finito sulla scrivania di un archeologo londinese.. Con il tempo il personaggio di Jeff Hawke acquista il ruolo di indagatore della verit\u00e0, per istanza di conoscenza, che propugna un sapere unico e indivisibile, sintesi di quello umanistico e di quello scientifico, facendosi guidare da un'intelligenza intuitiva, una preparazione scientifica e un'apertura mentale davvero straordinarie.\nDi ritorno da una missione, Jeff finisce in un buco nero dal quale viene salvato nuovamente dagli Esseri Celesti ma proiettato in un apocalittico secolo ventunesimo, in una Terra colpita da nuova glaciazione.\nElenco degli episodi.\nLe strisce sono identificate da un codice con la lettera H seguita dal numero progressivo. Le pubblicazioni sul Daily Express terminano il 18 aprile 1974 con la striscia H6175. Jordan negli anni successivi pubblic\u00f2 nuovi episodi, arrivando alla H6487.\nNel 1976 esord\u00ec la striscia \"Lance McLane\" con temi simili a quelli di Jeff Hawke che permise, per il mercato estero, di proporre le strisce del nuovo personaggio come se fossero di Jeff Hawke, realizzando strisce di raccordo che spiegano perch\u00e9 Jeff Hawke si trovasse qualche decennio nel futuro occupando il corpo di Lance McLane.\nPot\u00e9 cos\u00ec proseguire, almeno per il mercato estero, la numerazione delle strisce, sino alla striscia H8865 escludendo dalla numerazione le prime strisce di Lance McLane.\nOltre a queste strisce esistono altre storie realizzate appositamente per la rivista italiana \"Corto Maltese\" negli anni ottanta che portano le sigle NB1-NB106."}
{"id": "759320", "revid": "31360", "url": "https://it.wikipedia.org/wiki?curid=759320", "title": "Reattore europeo ad acqua pressurizzata", "text": ""}
{"id": "759322", "revid": "95178", "url": "https://it.wikipedia.org/wiki?curid=759322", "title": "Palazzo del Panoramita", "text": ""}
{"id": "759334", "revid": "93305", "url": "https://it.wikipedia.org/wiki?curid=759334", "title": "Buu puro male", "text": ""}
{"id": "759335", "revid": "468892", "url": "https://it.wikipedia.org/wiki?curid=759335", "title": "Glenn Gr\u00f8theim", "text": "Nel 1980, al 21 anni, vinse la medaglia d'oro agli Europei Juniores a Tel Aviv; arriv\u00f2 altre due volte terzo, nel 1982 e nel 1984. Nel 1987, con come partner Ulf Tundal, debutt\u00f2 nel Campionato per team europeo di Brighton, finendo terzo. Nel 1993 fin\u00ec ancora terzo nel Campionato per team europeo a Menton, Francia. Nello stesso anno, raggiunse la finale ai Bermuda Bowl a Santiago del Cile, dove perse contro il giovane team olandese. Nel 1997, vinse di nuovo la medaglia di bronzo agli Europei e perse contro la Francia alle semi-finali del Bermuda Bowl, che si tenne a Tunisi, finendo terzo battendo gli Stati Uniti per il bronzo. Lo stesso team vinse l'argento agli Europei di Tenerife, nel 2001, dietro l'Italia. Persero poi a Parigi, in finale ai Bermuda Bowl, contro gli Stati Uniti.\nFu per sedici volte campione norvegese e attualmente \u00e8 in quinta posizione nel ranking del suo paese.\nFinanzia alcune riviste di bridge scandinave. Vive nella periferia di Trondheim, Norvegia, con sua moglie e i suoi due figli, facendo l'elettricista. Dopo aver giocato insieme a Ulf Tundal e a Geir Helgemo, acquis\u00ec numerosi successi al fianco di Terje Aa, dal 1993 al 2006. Attualmente gioca insieme a Tundal. Gioca utilizzando il sistema di cambio chiamato Precision Club, sul quale nel 2000 scrisse con Alan Sontag un libro, \"The Viking Precision Club: A Relay System for the 21st Century\"."}
{"id": "759338", "revid": "38120", "url": "https://it.wikipedia.org/wiki?curid=759338", "title": "Jim Gordon", "text": ""}
{"id": "759340", "revid": "405275", "url": "https://it.wikipedia.org/wiki?curid=759340", "title": "Evil Bu", "text": ""}
{"id": "759341", "revid": "38120", "url": "https://it.wikipedia.org/wiki?curid=759341", "title": "Commissario Gordon", "text": ""}
{"id": "759342", "revid": "93305", "url": "https://it.wikipedia.org/wiki?curid=759342", "title": "Bu grasso", "text": ""}
{"id": "759344", "revid": "113602134", "url": "https://it.wikipedia.org/wiki?curid=759344", "title": "Palazzo Venezia (Napoli)", "text": "Il palazzo Venezia (o anche palazzo Capone San Marco) \u00e8 un palazzo storico di Napoli situato lungo il decumano inferiore.\nIl palazzo \u00e8 la testimonianza storica di un insieme di relazioni politiche ed economiche, durate oltre 400 anni, che intercorrevano tra l'allora Repubblica di Venezia e il Regno di Napoli.\nStoria.\nIl palazzo, che fino ad allora era di propriet\u00e0 dei Sanseverino di Matera, fu donato da re Ladislao I di Napoli alla Serenissima Repubblica di Venezia intorno al 1412 con lo scopo di essere utilizzato come abitazione per i consoli generali a Napoli.\nIn un diploma di concessione al doge Michele Steno si attesta la posizione dell'immobile nei pressi delle abitazioni di tale Giovanni Brancaccio (detto \"Guallarella\"), nelle vicinanze del giardino della chiesa di San Domenico Maggiore e sul tratto centrale di Spaccanapoli dedicato a Benedetto Croce. Dalla descrizione del diploma di concessione si deduce che il palazzo aveva un'estensione dal convento di San Domenico fino ai terreni sui quali, nel 1512, fu ricostruito ed ampliato palazzo Filomarino.\nIl palazzo visse il momento di massimo splendore tra il XV secolo e il XVI secolo. Nel 1443 Alfonso d'Aragona ribad\u00ec la concessione dello stabile alla Repubblica di Venezia, cacciando quindi Amerigo Sanseverino, conte di Capaccio, che occup\u00f2 l'edificio rivendicandone un diritto di eredit\u00e0 in occasione della fuga dei diplomatici della Serenissima a causa del conflitto di successione al trono di Napoli tra Renato d'Angi\u00f2 e Alfonso V. A met\u00e0 del Cinquecento lo stabile cadde in completa rovina ed un certo Giuseppe Zono, per decreto del senato veneto, s'incaric\u00f2 di restaurarlo ed abbellirlo nel 1610. Lo stesso Zono fece apporre una lapide in latino sul restauro effettuato.\nIl palazzo fu restaurato nuovamente nel 1646 su volont\u00e0 di Pietro Dolce, come testimonia una seconda lapide apposta nel cortile, da Cosimo Fanzago e Bartolomeo Picchiatti e proprio a questo periodo risalgono probabilmente i lavori di realizzazione dello scalone monumentale, poi ampliato nel corso degli inizi del Settecento. Durante la peste del 1656 il palazzo fu abbandonato dagli ambasciatori veneti e pertanto utilizzato come deposito di cadaveri. Dopo il disastroso terremoto del 5 giugno 1688 il palazzo, gravemente danneggiato dal sisma, venne completamente ristrutturato da Antonio Maria Vincenti.\nUn'altra lapide ricorda un successivo rimaneggiamento dovuto a Cesare Vignola, mentre un'ulteriore iscrizione riporta che il Vignola fu incaricato dalla Repubblica di San Marco di far rifare il giardino pensile. Nel 1756 avvenne infatti la cessione di un'ala dell'edificio, occupata dai giardini, al principe Filomarino di Roccella, proprietario dell'attiguo palazzo Filomarino. Nel 1797 poi il palazzo cess\u00f2 di essere sede dell'ambasciata veneta a Napoli.\nNel 1816 lo stabile entr\u00f2 nelle propriet\u00e0 dell'Impero austriaco a seguito del Trattato di Campoformio prima e del congresso di Vienna poi; successivamente fu quindi ceduto al giurista Gaspare Capone, che dopo averlo acquistato per 10.350 ducati provvide ad inserire ancora una lapide in ricordo di un ennesimo rifacimento che aveva il fine di adeguare la struttura alle tendenze artistiche dell'epoca. A questo periodo risalgono i rifacimenti dei giardini e l'edificazione della casina pompeiana al piano nobile, mentre sulla volta dell'androne dopo il portale d'ingresso esterno fu dipinto lo stemma del marchesato dei Capone. Successivamente Clotilde Capone spos\u00f2 il Duca Leonardo Tixon di Vidaurres, che nella sua carriera di militare fu destinato anche a Massaua (Mar Rosso) fra gli anni 1887/1889. Attualmente la propriet\u00e0 del palazzo Venezia \u00e8 ancora della famiglia Tixon.\nDescrizione.\nL'ingresso al palazzo avviene attraverso un portale in pietra di piperno dallo stile semplice seguito da un atrio a volta ribassata sulla quale \u00e8 dipinto lo stemma della famiglia Capone.\nNel cortile si nota una struttura impostata su tre facciate: quella centrale presenta un profilo ribassato rispetto alle due laterali e segna l'ingresso a quelle che probabilmente dovevano essere le scuderie. Lo scalone monumentale invece si sviluppa in tutta la sua altezza sul lato sinistro del cortile, assumendo uno dei tipici impianti architettonici che caratterizzano le scale degli edifici della citt\u00e0, ossia vedendo lo snodo di tre rampe che si affacciano sul cortile interno attraverso l'apertura di archi a tutto sesto, di cui quelli centrali leggermente pi\u00f9 ampi di quelli laterali, che seguono l'andamento della scalinata. Lungo le pareti del cortile e dello scalone monumentale sono inoltre poste diverse targhe che rimembrano le storie legate ai rifacimenti e ai passaggi di propriet\u00e0 del palazzo.\nLe decorazioni ad affresco degli ambienti interni si sono pressoch\u00e9 tutte perdute, mentre rimane di particolare interesse il giardino pensile con la casina pompeiana al primo piano, costruzione aggiunta in epoca neoclassica caratterizzata da una facciata scandita in tre campate intervallate da coppie di colonne doriche con un ampio timpano soprastante, su cui si apre nei giardini antistanti anche una piccola cappella denominata \"grotta della Madonnina\", mentre alle spalle della casina si stendono altre aiuole.\nAttivit\u00e0 culturali.\nParte dell'edificio al primo piano \u00e8 oggi visitabile gratuitamente come appartamento storico fungendo anche come sede di mostre permanenti o temporanee di arti applicate (presepi, porcellane ecc.); ospita inoltre stabilmente una rassegna di musica classica concepita per la divulgazione del patrimonio musicale ed il sostentamento delle attivit\u00e0 svolte presso il palazzo stesso in forma di autofinanziamento. L'imprenditore napoletano Gennaro Buccino ha riaperto al pubblico le sale del palazzo in occasione del \"Maggio dei monumenti 2009\" e le ha poi adibite all\u2019organizzazione di serate, eventi musicali e mostre con lo scopo di promuovere la cultura, la tradizione, cos\u00ec come l\u2019ingresso di nuovi artisti nel panorama partenopeo attraverso l'esposizione nel palazzo delle loro opere. "}
{"id": "759356", "revid": "767487", "url": "https://it.wikipedia.org/wiki?curid=759356", "title": "Benny Benassi", "text": "Nel 2009 era tra i 50 DJ pi\u00f9 popolari al mondo secondo il sito web The DJ List, precisamente al 48\u00ba Posto e al 26\u00ba secondo il sito DjMagazine, tra gli italiani secondo solamente a Zatox. Nel 2011 era all'8 posto nella classifica di DJList.\nBenassi nel 2007 col singolo \"Bring the Noise\", una rivisitazione del vecchio successo dei Public Enemy, vinse il Grammy Award nella categoria Best Remix..\nBiografia.\nInizia la carriera come DJ alla fine anni ottanta a Reggio Emilia insieme al cugino Alle Benassi, con cui forma il duo Benassi Bros e con cui successivamente produce tutte le tracce e tutti i remix sia come Benassi Bros che come Benny Benassi. Alla met\u00e0 degli anni novanta i Benassi si trasferiscono nello studio di produzione di Larry Pignagnoli.\nAnche se col suo pseudonimo inizia a farsi conoscere gi\u00e0 alla fine del 1997 col brano \"Electric Flying\", il suo primo successo internazionale \u00e8 \"I Feel So Fine\" lanciato nel 2001 sotto il nome KMC, cantato da Dhany. Segue un secondo singolo di successo, \"Satisfaction\" che raggiunge il secondo posto della classifica dei singoli in Gran Bretagna.\nNel 2003 pubblica il suo primo album, \"Hypnotica\" sotto il nome \"Benny Benassi Presents the Biz\", e l'anno successivo esce \"Pumphonia\" sotto il nome \"Benassi Bros.\".\nIn quegli anni crea l'etichetta Pump-Kin Music, per dare spazio a DJ poco conosciuti in tutto il mondo.\nCol nome Benassi Bros., nel 2005 pubblica l'album \"...Phobia\". Nel dicembre dello stesso anno la catena di \"fast food\" statunitense Wendy's utilizza il singolo \"Satisfaction\" come colonna sonora per un suo spot pubblicitario.\nNel 2007 crea una \"sub-label\" della Pump-Kin Music, chiamata Funky Pump-Kin destinata ai DJ e produttori emergenti della scena musicale house/pop/funk/soul.\nNell'agosto del 2007 esce il singolo \"Bring the Noise\", una rivisitazione del vecchio successo dei Public Enemy, col quale vince il Grammy Awards nella categoria Best Remix.\nNel 2008 esce l'album \"Rock and Rave\" e i Benassi creano un nuovo studio di produzione e la loro societ\u00e0 di edizioni Basic Music. Il 6 settembre dello stesso anno \u00e8 ospite nella data romana dello \"Sticky &amp; Sweet Tour\" di Madonna, tenutosi allo Stadio Olimpico di Roma.\nNel 2009 \u00e8 chiamato a far parte del programma radiofonico \"Diabolika\" su radio m2o.\nNel 2010 pubblica il singolo \"Spaceship\" con la partecipazione vocale di apl.de.ap del gruppo dei Black Eyed Peas e di Kelis.\nNel 2011 pubblica 3 singoli con Gary Go per il suo ultimo album Electroman: \"Cinema\", \"Close to me\" e \"Control\". Inoltre ha inciso un pezzo insieme al cantante statunitense Chris Brown, intitolato \"Beautiful People\".\nNel corso del 2012 ha prodotto i brani \"Girl Gone Wild\", \"I'm Addicted\" e \"Best Friend\" per l'album \"MDNA\" di Madonna e il brano \"Stardust\" di Mika, presente in \"The Origin of Love\". Nello stesso anno ha collaborato con Jovanotti per il remix di \"Ti porto via con me\" pubblicato in \"Backup - Lorenzo 1987-2012\", oltre anche ad aver realizzato il remix del brano \"Doom and Gloom\" dei Rolling Stones.\nNel 2014 \u00e8 al 48 posto nella classifica di DJList. Sempre nel 2014 \u00e8 tra i DJ che si esibiscono al famoso festival della musica house Tomorrowland. Tra i suoi remix per altri artisti, ricordiamo il \"Womanizer [Benny Benassi Extended Mix]\", remix ufficiale del brano \"Womanizer\" di Britney Spears contenuto nel secondo album di remix ufficiali \"\" della cantante statunitense.\nNel 2016 collabora con Zucchero Fornaciari e Don Was, curando la produzione del singolo 13 buone ragioni.\nAttualmente lavora a Reggio Emilia dove esercita la professione di DJ e produttore presso gli studi Basic di propriet\u00e0 di Alle e Benny Benassi.\nNel 2018 ha collaborato con Giorgia, curando la produzione di \"I Feel Love\", cover di Donna Summer contenuta nell'album Pop Heart.\nNel 2019 collabora con Jovanotti aprendo una delle tappe del JovaBeach Party, precisamente quella di Marina di Cerveteri, affiancando il cantante per oltre 30 minuti alla console."}
{"id": "759357", "revid": "287204", "url": "https://it.wikipedia.org/wiki?curid=759357", "title": "Goro Miyazaki", "text": ""}
{"id": "759358", "revid": "124751528", "url": "https://it.wikipedia.org/wiki?curid=759358", "title": "Carlo Martello", "text": "Era il figlio di Pipino di Herstal e della concubina di Pipino, una nobildonna di nome Alpaide. Carlo rivendic\u00f2 con successo il suo diritto al potere come successore del padre. Continuando il lavoro del padre, Carlo ripristin\u00f2 il governo centralizzato in Francia e cominci\u00f2 una serie di campagne militari che ristabilirono i franchi come i padroni indiscussi dell'intera Gallia. Secondo una fonte poco successiva, il \"Liber Historiae Francorum\", Carlo fu \"un guerriero insolitamente [...] efficace in battaglia\".\nIn particolare, Carlo ferm\u00f2 l'invasione musulmana di Aquitania nella battaglia di Poitiers. Questa vittoria \u00e8 vista come un atto storico e cruciale per la conservazione della cultura occidentale. Oltre alle sue imprese militari, gli viene tradizionalmente attribuito un ruolo fondamentale nello sviluppo del sistema franco del feudalesimo.\nAl termine del suo regno, Carlo divise la Francia tra i suoi due figli, Carlomanno e Pipino. Quest'ultimo divent\u00f2 il primo re della dinastia carolingia. Il nipote di Carlo Martello, Carlo Magno, espanse il regno dei franchi e divent\u00f2 il primo imperatore dell'occidente dalla caduta di Roma.\nOrigine.\nCarlo era l'unico figlio del maggiordomo di palazzo di Austrasia e in seguito maggiordomo di palazzo di tutti i regni dei Franchi, Pipino di Herstal (o Pipino II, che era figlio di Ansegiso) e di Alpa\u00efde di Bruy\u00e8res, (ca. 650-\u2020 717), di cui non si conoscono gli ascendenti, ma che secondo l\"'Ex Chronico Sigeberti monachi\" era sorella di un certo Dodone, domestico di Pipino II, che martirizz\u00f2 il vescovo di Liegi, San Lamberto. Il titolo Martello non aveva a che fare con l'arma da guerra ma era un diminutivo di Marte; secondo un'ipotesi, gli viene attribuito da alcuni cronisti della dinastia carolingia per enfatizzare la sua particolare capacit\u00e0 bellica.\nBiografia.\nI primi anni.\nL'anonimo continuatore del cronista Fredegario ci dice che Pipino II, dopo Plectrude (figlia del conte palatino, Ugoberto (?-698) e di Sant'Erminia), spos\u00f2 un'altra donna nobile ed elegante di nome Alpaide. Dall'unione nacque Carlo, nome che vuol dire coraggioso. Il bambino crebbe spavaldo ed elegante, per cui il suo nome gli si addiceva ottimamente. Nel 708, alla morte del fratellastro Drogone, l'altro fratellastro, Grimoaldo, gi\u00e0 maggiordomo del palazzo di Neustria, divenne anche maggiordomo di Borgogna e govern\u00f2 anche con l'aiuto di Carlo.\nPoich\u00e9 nacque dal secondo matrimonio, Carlo aveva meno diritto del fratellastro a ricevere l'eredit\u00e0 del padre. Tuttavia, alla morte di Pipino (dicembre 714), Carlo aveva tutte le carte in regola per assumere la carica di Maggiordomo di palazzo gi\u00e0 ricoperta dal genitore defunto, in quanto Grimoaldo era stato assassinato pochi mesi prima. Infatti, nel 714, Grimoaldo si era recato a Liegi per trovare il padre malato e, mentre pregava sulla tomba di San Lamberto di Maastricht, fu assassinato da tale Rangario, uomo di fiducia del suocero, il re Redbaldo di Frisia. Teodoaldo, figlio di Grimoaldo, fu quindi nominato maggiordomo di palazzo di Neustria e di Burgundia da re Dagoberto III, secondo il volere del nonno Pipino II.\nDopo la morte di Pipino, Teodoaldo eredit\u00f2 anche l'Austrasia, perci\u00f2 all'et\u00e0 di sei anni si ritrov\u00f2 maggiordomo di tutti i regni franchi, con la nonna Plectrude come reggente. Quest'ultima fece imprigionare il figliastro Carlo, che aspirava a diventare maggiordomo dell'Austrasia. Tuttavia, i Franchi non accettavano che una donna governasse tutti e tre i regni. Di conseguenza, nel 715 scoppi\u00f2 una rivolta in Neustria contro Teodoaldo che radun\u00f2 un esercito vicino a Compi\u00e8gne. I neustriani si scontrarono con lo smisurato esercito austrasiano di Teodoaldo che si diede alla fuga. Inizi\u00f2 cos\u00ec, nel regno dei Franchi, un periodo di turbolenza e di guerra civile e in Neustria, in quello stesso anno, fu nominato maggiordomo Ragenfrido.\nLa guerra civile.\nRagenfrido strinse un'alleanza col re di Frisia Redbaldo, col quale, sempre nel 715, attacc\u00f2 l'Austrasia arrivando sino alle sponde della Mosa devastando la regione. Fu in quel periodo che Carlo riusc\u00ec a evadere e alla testa degli austrasiani affront\u00f2 sia Redbaldo sia gli Alemanni che si erano ribellati, guidati dal duca Lantfrido, il cui successore Tebaldo, cacci\u00f2 dall'Alsazia Pirmino di Murbach.\nSempre nel 715, alla morte del re dei Franchi, Dagoberto III, Ragenfrido chiam\u00f2 sul trono l'ormai ultra quarantenne monaco Daniele (il figlio secondogenito del re dei Franchi Sali della dinastia merovingia, Childerico II e di Bilichilde), che, dopo aver fatto ricrescere i capelli, sal\u00ec al trono come Chilperico II e successivamente rinnov\u00f2 l'alleanza col re di Frisia Redbaldo.\nNel 716, Ragenfrido e Chilperico II attraversarono le Ardenne e invasero e devastarono l'Austrasia fino ad arrivare al fiume Reno.. Raggiunta Colonia, dove Plectrude si era rinchiusa col nipote Teodoaldo, la posero sotto assedio. Carlo Martello, dopo aver sconfitto e disperso i Frisoni, tent\u00f2 di liberare Colonia dall'assedio, ma dopo aver subito ingenti perdite nella battaglia si dovette ritirare. Cos\u00ec Plectrude ed il nipote accettarono Childerico II come re dei Franchi e Ragenfrido come maggiordomo di Neustria, e inoltre cedettero loro buona parte della Borgundia e parte dell'Austrasia.\nCarlo, che nel frattempo era stato nominato maggiordomo d'Austrasia dalla nobilt\u00e0, si appost\u00f2 ad Amblava, vicino a Liegi, e sorprese l'esercito neustriano sulla via del ritorno. Chilperico II e Raginfredo furono sopraffatti. Successivamente Carlo li insegu\u00ec e nel 717, dopo aver offerto loro la pace invano, li affront\u00f2 e li sconfisse a Vincy nella domenica delle Palme.. Li insegu\u00ec nuovamente sino a Parigi, devastando i territori sino al fiume Wifera, riuscendo cos\u00ec a liberare l'Austrasia. Carlo rientr\u00f2 poi a Colonia da vincitore. Plectrude dovette cedergli tutti i poteri e i titoli che erano stati di suo padre. Sempre nel 717, Carlo Martello, in opposizione a Chilperico II, proclam\u00f2 re di Austrasia Clotario IV, legittimo erede di Dagoberto III.\nNel 718, Chilperico II e Ragenfrido, dopo la sconfitta a Vincy, si allearono col duca d'Aquitania e duca di Guascogna, Oddone I, riconoscendogli il titolo di re. Quest'ultimo partecip\u00f2 alle battaglie contro Carlo con il suo esercito di Vasconi, sino alla battaglia di Soissons del 719, dove si diede alla fuga. Riuscito a sfuggire, Oddone si rifugi\u00f2 ad Orleans assieme a Chilperico II che nel frattempo aveva attraversato la Loira mettendo in salvo il tesoro reale. Ragenfrido, che si era ritirato nei suoi domini in Angi\u00f2, fu destituito dalla carica di maggiordomo di palazzo di Neustria.\nPacificazione del regno franco.\nLa guerra civile si pu\u00f2 considerare terminata nel 719, ma vi furono ancora due episodi che possono essere considerati parte di essa: nel 720 e nel 721, Carlo insegu\u00ec Ragenfrido e devast\u00f2 l'Andegavis; nel 724, dopo che si era sollevato, Carlo invase l'Andegavis, ne assedi\u00f2 la capitale e devast\u00f2 la regione, rientrando in Austrasia carico di bottino.\nAppena divenuto maggiordomo dei tre regni, Carlo estromise il vescovo di Reims Rigoberto, favorevole a Plectrude. Poi, poco per volta, riprese il controllo di tutto il regno franco, ristabilendo i confini che aveva all'epoca di suo padre, Pipino di Herstal, attaccando i Sassoni nel 718 e nel 720. Alla morte di Clotario IV avvenuta nel 719, Carlo invi\u00f2 i suoi ambasciatori e offr\u00ec un accordo di amicizia a Oddone I in cambio della consegna di Chilperico II, che gli venne consegnato col tesoro reale. Al ritorno Carlo Martello lo riconferm\u00f2 re di tutti i Franchi.\nA cavallo tra il 720 e il 721 Chilperico mor\u00ec, dopo cinque anni di regno. Carlo cerc\u00f2 nell'abbazia di Chelles il figlio di Dagoberto III, che, dopo un anno di attesa, divenne re di tutti i Franchi col nome di Teodorico IV.\nGli \"Annales Petaviani\" riportano una ribellione avvenuta nel 723 da parte di due figli di Drogone, fratellastro di Carlo. Vennero per\u00f2 sconfitti e uno dei due mor\u00ec durante la rivolta. Dopo aver domato questa rivolta familiare e schiacciato quella dell'anno successivo in Andegavis (citata all'inizio del paragrafo), nonostante Carlo fosse malato, il regno poteva considerarsi definitivamente pacificato. Ragenfrido, nemico di Carlo, mor\u00ec per\u00f2 solo nel 731, dopo aver governato la regione col permesso di Carlo. Solo nel 733 vi fu un tentativo di ribellione in Burgundia, ma Carlo intervenne e occup\u00f2 Lione e tutte le altre citt\u00e0 della Burgundia, e dopo aver concordato una tregua, mise fine alla rivolta.\nRafforzamento dei confini ed espansione.\nCarlo sin dall'inizio del suo potere non cess\u00f2 mai di combattere i nemici esterni, tutti i popoli confinanti del regno. Nel 718, entr\u00f2 in Sassonia, arrecando gravi distruzioni; vi ritorn\u00f2 nel 720, dopo che nel 719, i Sassoni avevano subito delle perdite a Soissons e nella zona circostante. Nel 725, Carlo attravers\u00f2 il Reno con un imponente esercito e assoggett\u00f2 gli Alemanni e i Suebi. Attravers\u00f2 i loro territori, arrivando al Danubio e attraversatolo, attacc\u00f2 e sottomise i Bavari. Rientr\u00f2 nel regno dei Franchi con ingenti tesori e con una matrona di nome Bilitrude e la nipote, Sonechilde, che divenne la sua seconda moglie.\nTra il 728 e il 731 combatt\u00e9 e vinse contro i Sassoni, i Bavari, gli Alemanni (nel conflitto mor\u00ec il loro duca, Lantfrido) e gli Svevi. Nel 731, Carlo, venuto a conoscenza tramite messaggeri che Oddone I d'Aquitania aveva intenzione di recedere dall'alleanza col regno dei Franchi, per due volte radun\u00f2 l'esercito, attravers\u00f2 la Loira e mise in fuga Oddone, . Dopo aver annesso parte della regione rientr\u00f2 con un grande bottino.\nNel 733 (per il continuatore del cronista Fredegario) o nel 736 (per gli \"Annales Mettenses\"), Carlo si attrezz\u00f2 di una forza navale, sia in Neustria che in Austrasia. La us\u00f2 per penetrare tra le isole della Frisia, quindi pose il campo sul fiume Burdine e attacc\u00f2 i Frisoni, un popolo marittimo che si era ribellato sotto la guida di Poppo, il nuovo re (il precedente re, Redbaldo, era morto nel 719). L'esercito dei Frisoni fu sconfitto nella battaglia del Boorne del 734, durante la quale Poppo resto ucciso, alla quale segu\u00ec lo sterminio della popolazione e il rogo dei loro sacri idoli pagani. Rientr\u00f2 nel regno dei Franchi da vincitore e carico di bottino e di prigionieri.\nNel 735, Carlo attacc\u00f2 Oddone in Vasconia, dove mor\u00ec. Successivamente Carlo combatt\u00e9 contro i figli di Oddone, Hunaldo e Hattone. Giunse alla Garonna, conquist\u00f2 la citt\u00e0 di Bordeaux e il castello di Blavia, si impossess\u00f2 di tutta la regione e cattur\u00f2 Hattone. Concesse per\u00f2 il ducato al fratello Hunaldo, che promise fedelt\u00e0 a Carlo e ai suoi figli, Carlomanno e Pipino III, detto \"il Breve\".\nNel 737, Carlo sconfisse ancora i Sassoni, rendendoli suoi tributari. Nel 738, i Sassoni, che occupavano un territorio oltre il Reno, si ribellarono. Carlo pass\u00f2 il Reno alla confluenza col Lippia. La popolazione offr\u00ec ostaggi e continu\u00f2 ad essere tributaria, per cui Carlo rientr\u00f2 vincitore.\nArresto dell'invasione arabo-islamica.\nNel 732 Carlo dovette affrontare gli eserciti musulmani del governatore di al-Andalus Abd al-Rahman ibn Abd Allah al-Ghafiqi. In effetti, gi\u00e0 dal 711, gli Arabi e i loro ausiliari berberi avevano occupato la Penisola iberica, continuando lentamente ad avanzare verso il Nord, al di qua dei Pirenei, e attorno al 720 i Saraceni che avevano invaso la Settimania occuparono Narbona; dopo invasero l'Aquitania e posero l'assedio a Tolosa. Oddone I d'Aquitania, con un esercito di Aquitani e di Franchi, il 9 giugno 721, attacc\u00f2 all'improvviso e ottenne una schiacciante vittoria sul \"Wal\u012b\" di al-Andalus (governatore della Spagna) l'emiro al-Sam\u1e25 b. Malik al-Khawl\u0101n\u012b. In questo scontro, conosciuto come Battaglia di Tolosa, i saraceni si diedero alla fuga e molti di loro morirono, liberando cos\u00ec l'Aquitania.\nNel 725 Oddone I ferm\u00f2 a Sens in Borgogna le razzie del nuovo Wal\u012b, l'emiro \u02bfAnbasa ibn Su\u1e25aym al-Kalb\u012b (chiamato Ambiza dalle cronache cristiane dell'epoca), costringendolo a ritornare in Spagna, dopo che aveva espugnato Carcassonne ed era arrivato sino a Nimes, senza combattere, inviando gli ostaggi a Barcellona e dopo aver fatto un grande bottino derivato dal saccheggio di Autun; Nel 726, uccise Ambiza in battaglia.\nCarlo Martello, non gradendo l'indipendenza dell'Aquitania, la invase. I Saraceni, nell'autunno del 731, approfittarono di ci\u00f2 e attaccarono; presso Bordeaux, nel 732, \u02bfAbd al-Ra\u1e25m\u0101n ibn \u02bfAbd All\u0101h al-Gh\u0101fiq\u012b, ottenne una schiacciante vittoria su Oddone, nella Battaglia della Garonna. Secondo l'anonimo continuatore del cronista Fredegario e gli \"Annales Mettenses\" \u02bfAbd al-Ra\u1e25m\u0101n al-Gh\u0101fiq\u012b fu chiamato dallo stesso Oddone I per poter contrastare Carlo Martello, ma una volta arrivati a Bordeaux i saraceni cominciarono ad uccidere e a bruciare chiese. Anche secondo la \"Cronaca\" di Ermanno il Contratto, i Saraceni, chiamati da Oddone I, devastarono la Gallia, inclusa l'Aquitania. Allora Oddone fu costretto a rivolgersi al suo antagonista pi\u00f9 inviso, Carlo Martello, che, dopo la riconciliazione, intervenne e a Poitiers, facendo strage di saraceni, sconfisse e uccise \u02bfAbd al-Ra\u1e25m\u0101n al-Gh\u0101fiq\u012b, in un sabato del mese di ottobre del 732 (cento anni dopo la morte di Maometto). Secondo la \"Cronaca\" di Sigebert di Gembloux, Carlo uccise 375.000 saraceni, incluso il loro re Abdaraman.\nBattaglia di Poitiers.\nLo scontro di Poitiers, secondo alcuni storici moderni, dovette essere di modeste dimensioni, di durata giornaliera e senza vincitori n\u00e9 vinti. La \"battaglia\" non ferm\u00f2 le scorrerie saracene nella Gallia-Francia: nel 734, i Saraceni, guidati da Y\u016bsuf, figlio di \u02bfAbd al-Ra\u1e25m\u0101n, si erano installati a Narbona e l'anno dopo, oltrepassato il Rodano, avevano conquistato Arles e tutta la sua provincia (che tennero poi per quattro anni, portandovi morte e distruzione) ed Avignone. Gi\u00e0 nel 735 Carlo reag\u00ec: si diresse su Lione per fare un'incursione su Arles e Marsiglia. Nel 737, strapp\u00f2 Avignone ai Saraceni, aiutati da Mauronto, duca della Provenza, e li scacci\u00f2, sterminandoli. Poi nuovamente Carlo, raccolto un grande esercito di Franchi e Burgundi, col fratellastro Childebrando si diresse in Provenza e occup\u00f2 tutta la zona di Avignone, spingendosi sino al mare. Messo in fuga il duca Mauronto, sottomise tutta la regione cacciandone i musulmani. Poi, passato il Rodano, li insegu\u00ec sino a Narbona dove assedi\u00f2 il re Athima. Dalla Penisola iberica giunse come rinforzo un esercito di andalusi, guidato da Amor (\u02bfAmr ?), figlio di Calet, che Carlo, lasciata parte del suo esercito a continuare l'assedio, fronteggi\u00f2 sul fiume Berre, uscendone vincitore. Carlo quindi rientr\u00f2 in patria, dopo aver ucciso entrambi i comandanti e dopo aver scacciato i musulmani da tutta la Gotia, carico di bottino dopo aver distrutto Magdalena e dopo aver incendiato l'arena e le porte di N\u00eemes.\nNel 739, Arles era stata ancora in mano ai musulmani iberici e Carlo si alle\u00f2 con il re Liutprando dei Longobardi per riconquistare la Provenza (Carlo Martello ripag\u00f2 poi Liutprando, rifiutando, per ben due volte, di scendere in Italia a combattere i Longobardi, come gli veniva richiesto da papa Gregorio III, che gli invi\u00f2 molti doni). Riconquist\u00f2 Arles, seminando il terrore tra i nemici, li mise in fuga e riconquist\u00f2 la regione sino a Marsiglia. Cos\u00ec i musulmani vennero fermati. Carlo sconfisse Mauronto, duca di Provenza che aveva chiamato i Saraceni e tutti coloro che avevano collaborato con gli Arabi furono puniti e i loro beni donati ai guerrieri franchi. Gli Arabi rimasero in possesso solo di Narbona ed \u00e8 certo che tutte queste battaglie contribuirono grandemente a unificare il regno franco sotto Carlo Martello.\nL'esaurirsi della spinta araba fu graduale e probabilmente fu la conclusione di un processo naturale di esaurimento delle forze. Se si dovesse scegliere un evento significativo di tale arresto, sarebbe forse pi\u00f9 sensato indicare la distruzione della flotta araba durante l'assedio di Costantinopoli del 717, ma il fatto che ci\u00f2 si fosse verificato grazie a un imperatore \"eretico\", Leone III, l'evento agli occhi del mondo latino occidentale fu messo, gi\u00e0 da allora, in una luce secondaria.\nLa creazione di una dinastia carolingia e la morte.\nMan mano che il potere della dinastia merovingia andava diminuendo, durante il periodo detto dei \"re fannulloni\", i maggiordomi di palazzo Pipinidi accrebbero il loro potere, al quale mancava ormai il solo titolo.Infatti, alla morte del re Teodorico IV, nel 737, Carlo, forte del suo enorme potere, decise di non scegliergli un successore, tanto insignificante era diventato il ruolo assolto dai monarchi merovingi. Assunse quindi direttamente il potere regio franco e regn\u00f2 in modo del tutto illegale fino alla morte. Nel 740, messa fine a tutte la ribellioni, finalmente regn\u00f2 la pace.\nRientrando nel regno, Carlo si ammal\u00f2 a Verimbrea sul fiume Issara. Carlo mor\u00ec a Parigi, il 22 ottobre del 741, dopo 23 anni e 6 mesi di governo e gli successero i figli Pipino (cui aveva assegnato Burgundia, Neustria e Provenza) e Carlomanno (cui aveva assegnato Austrasia, Alemannia e Turingia). Secondo Sigeberto, essendo gi\u00e0 re Childerico III che aveva sostituito Teodorico IV. Il suo corpo fu inumato a Saint-Denis.\nMalgrado non avesse mai ottenuto il titolo di re, egli ebbe maggior potere di tutti i sovrani franchi dell'epoca, visto che la dinastia merovingia era gi\u00e0 in quel periodo in piena decadenza. Il suo potere segn\u00f2 i primi passi della linea carolingia, confermata dall'investitura di Pipino il Breve il 28 luglio 754.\nRiforma agraria e militare.\nImportante fu la riorganizzazione del regno dei Franchi in vista di una sua militarizzazione, ristrutturando la propriet\u00e0 agraria in maniera da poter disporre da una classe di guerrieri dotati di cavallo, rapidi e forti grazie anche all'adozione di nuove tecniche e/o strumenti come la staffa, che permetteva uno scontro frontale a cavallo tramite l'ancoraggio delle lance. Carlo mise come proprietari dei terreni i pi\u00f9 importanti esponenti di famiglie a lui fedeli, spianando la strada a un consenso per una futura appropriazione del trono. Incontr\u00f2 una forte resistenza ecclesiastica, avendo egli espropriato molte terre di diocesi e monasteri, alla quale rispose in maniera dura contro i pi\u00f9 ostili oppositori, esautorandoli e sostituendoli con persone di fiducia e, pi\u00f9 prudente nei confronti della Chiesa franca in generale, cercando un miglior rapporto diretto con il Papato, sostenendo ad esempio le campagne missionarie verso i Frisoni, gli Alamanni e i turingi.\nMatrimoni e discendenza.\nCarlo Martello spos\u00f2, tra il 708 ed il 709, Rotrude di Treviri (ca. 690-725), da cui ebbe:\nRimasto vedovo, spos\u00f2, nel 725, Swanachilde di Baviera, che gli diede un figlio:\nCarlo dalla prima o dalla seconda moglie ebbe anche altre due figlie:\nNello stesso tempo Carlo ebbe almeno due concubine. Da Rodaide ebbe:\nMentre da un'altra concubina, di cui non si conosce il nome, ebbe:\nNelle opere musicali.\n\"Carlo Martello ritorna dalla battaglia di Poitiers\" \u00e8 una canzone satirica del cantautore italiano Fabrizio De Andr\u00e9, il cui testo \u00e8 stato scritto in collaborazione con l'attore Paolo Villaggio, pubblicata nel 1963."}
{"id": "759362", "revid": "1005847", "url": "https://it.wikipedia.org/wiki?curid=759362", "title": "Referendum in Polonia", "text": "Nella storia della Polonia si sono svolti diversi referendum.\n1918-1921.\nNella Seconda Repubblica di Polonia, non esistevano referendum a livello nazionale. Si tennero solo due referendum locali riguardo ai confini tra la Polonia e la Germania:\n1945-1989.\nNella Repubblica Popolare Polacca si sono tenuti due referendum.\n1989-oggi.\nNell'attuale Repubblica polacca si sono tenuti quattro referendum dal 1989 fino ad oggi.\nUn referendum previsto per il 2005 riguardo alla Costituzione europea \u00e8 stato sospeso dopo il rifiuto dei cittadini francesi di approvare la costituzione."}
{"id": "759364", "revid": "767487", "url": "https://it.wikipedia.org/wiki?curid=759364", "title": "Alessandro Striggio (padre)", "text": "Compositore di madrigali e di musica drammatica, riusc\u00ec a combinare i due generi, creando la commedia madrigalistica. Suo figlio, omonimo, \u00e8 noto per aver scritto il libretto de \"L'Orfeo\" di Monteverdi.\nBiografia.\nAlessandro Striggio senior nacque a Mantova, probabilmente da famiglia aristocratica. Abbiamo pochi documenti riguardo alla sua infanzia, ma sicuramente doveva essersi trasferito a Firenze da giovane, dove doveva essere molto ben inserito presso la famiglia Medici, a partire almeno dal 1560. Ne \u00e8 testimonianza il fatto che proprio dai Medici Striggio fu inviato in Inghilterra in missione diplomatica. Verso gli anni sessanta del Cinquecento, Striggio compose numerosi intermedi per i Medici, in occasione di matrimoni, visite e altre occasioni di stato. In seguito, durante gli ultimi anni di Cosimo e con il nuovo granduca Francesco, l'attenzione dei Medici verso la musica diminu\u00ec e fu forse per questo che Striggio cerc\u00f2 contatti al di fuori di Firenze. \nNel frattempo infatti la sua fama aveva varcato le Alpi, tanto che a Monaco Orlando di Lasso, in occasione del matrimonio del duca Guglielmo V di Baviera con Renata di Lorena nel 1568, fece eseguire un mottetto a 40 voci dello Striggio. Presumibilmente si tratta del mottetto \"Ecce beatam lucem\".\nVerso il 1570 divenne amico di Vincenzo Galilei, padre dell'astronomo e componente della Camerata Fiorentina dei Bardi, anche se non si sa se Striggio stesso divenne membro della Camerata.\nNel luglio del 1584 fu invitato a Ferrara da Alfonso II d'Este. Secondo le lettere giunte fino a noi, Striggio aveva deciso di accettare l'invito degli Este per andare ad ascoltare il Concerto di donne di Ferrara. Ferrara infatti era uno dei centri musicali di avanguardia di quegli anni. Sembra addirittura che il viaggio fosse stato incoraggiato dal granduca Francesco de' Medici, per effettuare una sorta di spionaggio industriale nei confronti del nuovo stile ferrarese. Purtroppo nessuna delle composizioni citate nella corrispondenza \u00e8 arrivata ai nostri giorni. Nel 1586 Striggio si trasfer\u00ec a Mantova, dove rimase per il resto della vita, bench\u00e9 fosse rimasto in stretto contatto con i Medici, componendo musica per loro almeno fino al 1589.\nStrumentista a corte.\nStriggio fu celebre come suonatore di \"viola\", termine che in quel contesto cinquecentesco poteva designare tanto la viola da gamba quanto il \"lirone\" o \"lira da gamba\". Proprio come suonatore di lirone partecip\u00f2 all'esecuzione degli intermedi da lui composti nel 1565. Negli intermedi del 1589 suon\u00f2 invece non solo il lirone ma anche il \"sopranino di viola\", probabilmente una viola da gamba di taglia piccola.\nComposizioni e stile.\nStriggio ha scritto musica sia sacra che profana, e tutto ci\u00f2 che \u00e8 giunto fino a noi \u00e8 di genere vocale, bench\u00e9 talvolta con accompagnamento strumentale. Pubblic\u00f2 sette libri di madrigali, oltre alle due versioni delle sue composizioni pi\u00f9 note, la commedia madrigalesca \"Il cicalamento delle donne al bucato et la caccia\".\nLa commedia madrigalesca, sia che sia stata inventata da Striggio in persona sia che sia stata pi\u00f9 semplicemente resa famosa grazie a lui, fu a lungo considerata il precursore dell'opera. Studi musicologici contemporanei tendono a vedere la commedia madrigalesca pi\u00f9 semplicemente come una forma in cui la parte musicale prevale sulla rappresentazione drammatica. Nella commedia madrigalesca non c'\u00e8 azione: i singoli 15 madrigali del Cicalamento raccontano una storia, bench\u00e9 interamente in parole e musica. La commedia madrigalesca non si presenta come molto diversa da altre forme musicali quali l'intermedio.\nSembra che Striggio abbia composto poca musica sacra. Uno dei suoi lavori pi\u00f9 noti \u00e8 il mottetto \"Ecce beatam lucem\" per 4 cori (40 voci) e continuo, che scrisse nel 1568. Esistono prove che queste musiche furono eseguite anche durante la visita che Striggio fece a Londra nel 1567, cui probabilmente assistette Thomas Tallis, che dovette essere stato ispirato o addirittura sfidato dal mottetto di Striggio."}
{"id": "759367", "revid": "47767", "url": "https://it.wikipedia.org/wiki?curid=759367", "title": "Azeroth", "text": "Azeroth \u00e8 il pianeta principale dell'ambientazione di \"Warcraft\", serie fantasy creata da Blizzard Entertainment. Nel complesso, \u00e8 un mondo variegato, dotato di moltissime forme di vita e di una grande variet\u00e0 di razze.\nCreazione e sviluppo.\nAzeroth viene introdotto come ambientazione di \"Warcraft\" fin da' (1994), primo titolo della serie; gli scenari presenti in questo gioco sono limitati alle regioni di quello che, nella mappa attuale, \u00e8 il regno di Roccavento; ' (1995), secondo gioco della saga, aggiunge gran parte dei territori che formano i Regni Orientali. Nel terzo capitolo, \"\" (2002), appaiono per la prima volta i continenti di Kalimdor e Nordania (rappresentati per\u00f2 solo parzialmente) e viene introdotto il planisfero che verr\u00e0 poi ripreso, modificato e aggiornato nel corso di \"World of Warcraft\"; le varie espansioni di questo MMORPG vedono non solo la rivisitazione dei vari territori apparsi nei titoli precedenti, ma anche l'introduzione di vari altri, tra cui spicca in particolare il continente di Pandaria.\nIl nome \"Azeroth\", tuttavia, \u00e8 stato usato per designare entit\u00e0 territoriali diverse nel corso dello sviluppo della serie di \"Warcraft\". In \"Orcs &amp; Humans\" \"Azeroth\" era il nome del regno umano attaccato dall'Orda; questa nazione viene ribattezzata \"Kingdom of Stormwind\" (poi localizzato in \"regno di Roccavento\") in \"Of Blood and Honor\" (2001), sebbene nel materiale successivo mantenga il nome originale. I due nomi sono stati tuttavia usati intercambiabilmente fino a dopo il lancio di \"World of Warcraft\". Nel materiale pi\u00f9 recente, il regno \u00e8 chiamato solo \"regno di Roccavento\", mentre il nome \"Azeroth\" \u00e8 stato utilizzato per designare l'intero pianeta.\nSebbene l'universo di Warcraft consista anche di altri mondi e pianeti (Draenor il pi\u00f9 importante tra questi), Azeroth \u00e8 quello prevalente, dove \u00e8 ambientata la maggior parte delle storie di \"Warcraft\", inclusi tutti i videogiochi (altri mondi vengono visitati nelle loro espansioni), oltre venti romanzi, un ampio numero di fumetti, manga, nonch\u00e9 altri giochi di ruolo e giochi di carte collezionabili.\nStoria.\nIl pianeta di Azeroth, contenente l'anima di un Titano al suo interno, si form\u00f2 all'interno della Grande Oscurit\u00e0, e sulla sua superficie comparvero presto gli elementali, che cominciarono a darsi battaglia l'un l'altro; essi vennero ben presto sottomessi da alcuni Dei Antichi venuti dalla Grande Oscurit\u00e0, che si installarono sul pianeta e ne presero il controllo, instaurando l'Impero Nero. Dopo gli Dei Antichi, anche i Titani del Pantheon scoprirono Azeroth, e decisero di portarvi l'ordine, cominciando con lo sconfiggere i signori elementali Ragnaros, Therazane, Neptulon e Al'Akir e relegandoli nei Piani Elementali. Al momento di scontrarsi con gli Dei Antichi, i Titani scoprirono per\u00f2 che essi erano radicati troppo in profondit\u00e0 nel pianeta, e distruggendo gli uni avrebbero distrutto anche gli altri: optarono cos\u00ec per imprigionarli nelle viscere della terra, dopodich\u00e9 se ne andarono lasciando dei costrutti a sorvegliare lo sviluppo del mondo pacificato.\nA questo punto, su Azeroth esisteva un solo continente chiamato \"Kalimdor\", al centro del quale si trovava il Pozzo dell'Eternit\u00e0, un enorme lago di energia magica. Su Kalimdor sorsero quindi varie razze e civilt\u00e0; una di queste, l'impero dei kaldorei, attir\u00f2 involontariamente l'attenzione della Legione Infuocata, che tent\u00f2 di invadere il pianeta per distruggerlo: alla fine della guerra che ne risult\u00f2, detta Guerra degli Antichi, il Pozzo dell'Eternit\u00e0 implose dando origine ad un cataclisma noto come \"Separazione\": esso distrusse quasi l'80% dell'antica pangea di Kalimdor, lasciandone solo quattro parti separate dal Grande Mare, gli attuali continenti di Kalimdor, Regni Orientali, Nordania e Pandaria.\nGeografia.\nAzeroth \u00e8 uno dei pianeti situati nella Grande Oscurit\u00e0. Non si conoscono dati astronomici specifici, se non che Azeroth ha un sole e due lune, chiamate Dama Bianca (\"White Lady\") e Bambino Blu (\"Blue Child\").\nSimilmente alla Terra, la superficie conosciuta di Azeroth \u00e8 coperta per la maggior parte dall'acqua. Le terre emerse sono costituite da quattro grandi continenti: Kalimdor ad ovest, i Regni Orientali ad est, Nordania a nord e Pandaria a sud. A questi va aggiunto un gran numero di isole. \nKalimdor.\nKalimdor \u00e8 il grande continente occidentale di Azeroth; il suo nome, nella lingua degli elfi della notte, significa \"terra della luce stellare\"; essendo il luogo dove rimasero gli elfi della notte sopravvissuti alla Frattura, mantenne il nome dell'antica pangea. Dalla Frattura, il continente rimase in gran parte sotto il controllo degli elfi della notte e dei loro alleati, pur essendo abitato anche da altre razze (come i tauren, i centauri, i qiraji e alcune trib\u00f9 di troll). \nDa qui salparono gli alti elfi che approdarono a Lordaeron, ma il continente venne \"riscoperto\" dalle razze dei Regni Orientali solo alla vigilia della Terza Guerra, quando Thrall e Jaina Marefiero vi sbarcarono con la Nuova Orda e i rifugiati di Lordaeron.\nEsso \u00e8 suddiviso nei seguenti territori:\nNordania.\nNordania (\"Northrend\") \u00e8 il continente pi\u00f9 settentrionale di Azeroth, chiamato anche \"il tetto del mondo\"; \u00e8 una terra fredda, nota soprattutto per essere il luogo dove siede il Re dei Lich e dove \u00e8 nato il Flagello dei non morti. Il continente \u00e8 stato introdotto nel videogioco \"\" e ripreso sia nella sua espansione \"The Frozen Throne\" che nella seconda espansione di \"World of Warcraft\", \"Wrath of the Lich King\". \nA seguito della Frattura, a Nordania sorsero due imperi principali, quello dei nerubiani di Azjol-Nerub e quello dei troll di Zul'Drak. Entrambi terminarono quando Kil'jaeden invi\u00f2 il Re dei Lich in cima al ghiacciaio Corona di Ghiaccio, che nel giro di poco tempo ottenne il controllo di gran parte del continente. Durante gli eventi di \"Wrath of the Lich King\", varie fazioni (fra cui l'Orda, l'Alleanza, l'Alba d'Argento e la citt\u00e0 di Dalaran) giunsero a Nordania, dove il Flagello venne sconfitto.\nIl continente \u00e8 suddiviso nelle seguenti zone:\nPandaria.\nPandaria \u00e8 un continente situato all'estremit\u00e0 meridionale del Grande Mare; sebbene citato gi\u00e0 in ', \u00e8 stato introdotto solo in '. \nNella Kalimdor primigenia, il territorio che sarebbe divenuto Pandaria venne unificato in un unico impero dai mogu, che instaurarono un regno di schiavit\u00f9 e tirannide; fino a che non vennero rovesciati dalla rivolta dei pandaren. Durante la Guerra degli Antichi, l'imperatore dei pandaren Shaohao avvolse l'intero continente con una foschia magica: ci\u00f2 salv\u00f2 la terra dal disastro della Frattura, ma al contempo cel\u00f2 Pandaria al resto del mondo: tale incantesimo venne meno solo dopo il Cataclisma.\nRegni Orientali.\nI Regni Orientali (\"Eastern Kingdoms\") sono il continente situato ad est del Grande Mare; \u00e8 stato il primo continente ad essere sviluppato nella saga di \"Warcraft\", essendo presente gi\u00e0 in \"\". I Regni Orientali sono suddivisi in tre macroregioni: Lordaeron, Khaz Modan e Azeroth (\u00e8 importante notare che Azeroth \u00e8 il nome sia dell'intero pianeta, sia di questa regione).\nDopo la Frattura, nei Regni Orientali sopravvivevano due grandi imperi troll, quello degli Amani nel nord, e quello dei Gurubashi nel sud. 2700 anni dopo la Frattura gli alti elfi, esiliati da Kalimdor, giunsero a Lordaeron e fondarono il regno di Quel'Thalas nell'estremo nord del continente, e nel contempo anche gli umani fondarono l'impero di Arathor: i due imperi neonati, unendo le forze, sconfissero i troll Amani, ponendo fine al loro impero. L'impero Gurubashi cadde invece a causa di una guerra civile fra le trib\u00f9. Col tempo, anche l'impero degli umani si divise, formando altri sette regni (di cui uno ad Azeroth, nella Foresta di Elwynn). 7500 anni dopo la Guerra degli Antichi, venne fondato anche il regno dei nani a Khaz Modan. Anche questo impero, tuttavia, si frantum\u00f2 a seguito di una guerra civile, e alcuni clan crearono regni separati in altre terre.\nIn quello che \u00e8 considerato l'anno zero della storia di Warcraft, l'Orda degli orchi invase i Regni Orientali, dando il via alla Prima Guerra che distrusse il regno umano di Roccavento, nel sud del continente; a questa segu\u00ec la Seconda Guerra, con cui l'Orda arriv\u00f2 a minacciare Lordaeron prima di essere sconfitta dalle forze dell'Alleanza. Dodici anni dopo, il Flagello invase e devast\u00f2 Lordaeron; i non morti Reietti capitanati da Sylvanas Ventolesto hanno successivamente ottenuto il controllo di gran parte delle regioni di Lordaeron, sottraendolo al Flagello e all'Alleanza.\nLordaeron.\nLordaeron \u00e8 il pi\u00f9 settentrionale dei tre sub-continenti che formano i Regni Orientali. Un tempo governato da diversi fiorenti imperi umani, la Seconda Guerra e l'invasione del Flagello dei non morti lo hanno ridotto ad una terra martoriata. Va notato che l'impero di Lordaeron (la cui capitale si chiamava a sua volta Lordaeron) non occupava la totalit\u00e0 del continente, ma solo una parte. Nella regione si trovano due grandi laghi, il Lordamere (ad ovest) e il Darrowmere (al centro); Lordaeron si compone delle seguenti zone:\nKhaz Modan.\nKhaz Modan (che significa \"montagne di Khaz'goroth\") costituisce la parte centrale dei Regni Orientali, e si tratta di una regione montagnosa, separata da Lordaeron da uno stretto canale e del tutto fusa, invece, con Azeroth. Include i seguenti territori:\nAzeroth.\nLa parte meridionale dei Regni Orientali, che porta lo stesso nome dell'intero pianeta. Buona parte di Azeroth \u00e8 sotto il controllo dell'Alleanza, anche se durante la Seconda Guerra ha subito un periodo di dominio dell'Orda. Comprende i seguenti territori:\nDalaran.\nDalaran \u00e8 una citt\u00e0 volante abitata da maghi, che \u00e8 stata spostata diverse volte nel corso della sua storia; essa \u00e8 governata dal Kirin Tor, un concilio di sei potenti arcimaghi, il cui leader attuale \u00e8 Khadgar. \nEssa era originariamente una citt\u00e0 normale, situata alle pendici delle Montagne d'Alterac e sulle rive del Lago Lordamere; venne fondata ai tempi delle Guerre dei Troll, 2.800 anni prima della Prima Guerra, come luogo in cui gli alti elfi potessero insegnare l'uso della magia ad umani selezionati. Col passare degli anni divenne una citt\u00e0 stato e un centro di conoscenza magica importantissimo. Sotto la guida di Antonidas Dalaran entr\u00f2 a far parte dell'Alleanza, ma venne assediata e saccheggiata dall'Orda durante la Seconda Guerra; venne quindi ricostruita in brevissimo tempo grazie ad un artefatto chiamato \"Occhio di Dalaran\". Durante la Terza Guerra, Dalaran venne nuovamente assediata, stavolta dalle armate del Flagello guidato da Arthas Menethil, che intendeva appropriarsi del libro degli incantesimi di Medivh l\u00ec custodito; nonostante le imponenti difese magiche, i non morti riuscirono ad espugnarla e massacrarne gran parte degli abitanti, incluso Antonidas. Utilizzando il libro, il lich Kel'Thuzad riusc\u00ec ad evocare il demone Archimonde, comandante in campo della Legione Infuocata, che con un incantesimo rase completamente al suolo la citt\u00e0. \nAbbandonata dai non morti, Dalaran pass\u00f2 brevemente sotto il controllo dalle forze superstiti del regno di Lordaeron guidate dal Gran Maresciallo Garithos, e quindi ritorn\u00f2 in mano ai suoi stessi superstiti non molto tempo dopo; essi ricostruirono la citt\u00e0, nascondendola dietro ad una cupola di energia magica impenetrabile a chiunque. \nAnni dopo l'Aspetto Draconico della magia, Malygos, decise di impedire ai mortali di usare la magia, dando il via alla Guerra del Nexus; i maghi di Dalaran, guidati da Rhonin, fecero alzare in volo la citt\u00e0 e la spostarono sopra alla Foresta di Cristallo di Nordania; contestualmente, Dalaran venne anche dichiarata citt\u00e0 neutrale, permettendo tanto alle forze dell'Orda, quanto a quelle dell'Alleanza, di accedervi. Successivamente, la citt\u00e0 si \u00e8 spostata sopra a Kharazan, nel Valico Ventomorto, e quindi sopra le Isole Disperse per contrastare l'invasione della Legione Infuocata.\nMari e isole minori.\nI quattro continenti sono separati da un vasto oceano, il Grande Mare (\"Great Sea\"), al cui centro si trova un enorme gorgo marino circondato da una tempesta di origine magica, chiamato Maelstrom, causato dall'implosione del Pozzo dell'Eternit\u00e0 al termine della Guerra degli Antichi. Il Maelstrom, che sembra destinato a durare in eterno, \u00e8 sempre avvolto da una violenta tempesta di acqua e magia arcana, e avvicinarsi ad esso con una nave o uno zeppelin significa rischiare il naufragio. Al di sotto delle acque del Maelstrom si trova Nazjatar, la capitale del popolo dei naga.\nLa parte inferiore del Grande Mare, pi\u00f9 ricca di isole, \u00e8 generalmente indicata con il nome di \"Mari del Sud\" (\"South Seas\"). Le acque ad ovest di Kalimdor sono chiamate Mar Velato (\"Veiled Sea\") e quelle ad est dei Regni Orientali Mar delle Insidie (\"Forbidding Sea\"): tali mari non sono stati esplorati e le rappresentazioni sferiche del mondo di Azeroth, come ad esempio i mappamondi, mostrano i due mari come le estremit\u00e0 di un solo oceano. Il Mare Ghiacciato (\"Frozen Sea\") \u00e8 il tratto di mare a sud delle coste di Nordania, mentre il Mare del Nord (\"North Sea\") lambisce Nordania a nord e Quel'Thalas a nord e ad ovest.\nTra le isole e i territori che si trovano nel Grande Mare si possono citare:\nSogno di Smeraldo.\nIl Sogno di Smeraldo o \"Sogno Smeraldino\" (\"Emerald Dream\") \u00e8 una \"dimensione parallela\" del pianeta di Azeroth, di cui costituisce la versione selvaggia ed incontaminata. I due mondi sono perfettamente \"sovrapposti\", e una persona che si trova ad Azeroth si trova anche contemporaneamente nello stesso punto del Sogno: quando si entra nel Sogno non ci si muove fisicamente per farlo, ma si \"passa attraverso\" una barriera invisibile; anche se i due piani non si toccano, essi condividono vari aspetti della natura, come il sole, le stelle, il cielo, le maree, quindi eventi come il passaggio di una cometa o un'eclissi avvengono contemporaneamente sia nell'uno che nell'altro. Oltre a portali e metodi simili, si pu\u00f2 accedere al Sogno di Smeraldo semplicemente sognando; questo metodo \u00e8 utilizzato regolarmente dagli animali, cos\u00ec come dai druidi. Tale metodo, al contrario dei portali, permette di fare poco altro oltre a visitare il Sogno; inoltre, sembra che Ysera venga istaneamente a conoscenza dell'identit\u00e0 di chi vi accede in questo modo, cosa che non avviene utilizzando incantesimi o altre vie.\nIl Sogno di Smeraldo venne creato dai Titani perch\u00e9 fungesse da \"modello originale\" del mondo di Azeroth, che ne affidarono la sorveglianza a Ysera e ai suoi draghi verdi. \nIl Dio Antico N'Zoth \u00e8 riuscito a corrompere parte del Sogno di Smeraldo, trasformandolo nell'Incubo di Smeraldo (\"Emerald Nightmare\"); l'Incubo pu\u00f2 colpire le persone che vi entrano in contatto e portarle alla follia. In seguito al Cataclisma Xavius, il \"Signore dell'Incubo\", lanci\u00f2 un attacco su vasta scala contro le genti di Azeroth; Malfurion, Tyrande ed altri riuscirono a respingerlo e a sigillare l'incubo all'interno di un'area chiamata \"fessura di Aln\"."}
{"id": "759371", "revid": "219110", "url": "https://it.wikipedia.org/wiki?curid=759371", "title": "Rocca di Ripafratta", "text": "La rocca di Ripafratta, nota anche come rocca di San Paolino o castello di Ripafratta, \u00e8 un castello medievale situato sul colle Vergario, che sovrasta il paese di Ripafratta, al confine della provincia di Pisa.\nPosizione strategica.\nIl borgo di Ripafratta, frazione del comune di San Giuliano Terme (PI), si trova al confine tra le citt\u00e0 di Lucca e Pisa, e lungo la loro antica via di comunicazione, un tempo nota come via Aemilia Scauri, poi via Julia Augusta e Strada statale 12 dell'Abetone e del Brennero, oggi SRT12. \nIl castello si trova dunque a dominare, dall'alto del colle Vergario, le vie stradali e fluviali della valle del Serchio: tale posizione ha permesso a lungo il controllo sui traffici terrestri e fluviali fra le citt\u00e0 rivali di Lucca e Pisa.\nArchitettura.\nLa rocca \u00e8 caratterizzata da un recinto a pianta poligonale irregolare, occupato al centro da una torre quadrangolare, e da altre due torri adiacenti alle mura. Ulteriori tre torri di avvistamento e presidio dei sentieri di aggiramento sorgono sui colli circostanti: la Torre Cent\u00ecno, la Torre Niccolai (ancora ben conservate) e la torre anonima (di cui restano pochi ruderi). Il sistema difensivo di confine della Repubblica Pisana nei confronti dei vicini lucchesi prevedeva altre torri e fortificazioni site nelle localit\u00e0 vicine, come la Torre dell'Aquila (detta Torre Segata) presso Filettole o la Torre di Rosaiolo presso Avane. L'intera valle del Serchio - Oltreserchio era costellata da torri e castelli che le due Repubbliche di Pisa e Lucca costruirono per sorvegliare i propri confini.\nStoria.\nCostruzione e primi secoli.\nIl colle Vergario \u00e8 da sempre sede di attivit\u00e0 umane, anche abitative, fin dall'Et\u00e0 del Ferro. Lo testimoniano alcuni dei riscontri archeologici di origine preistorica, etrusco-ligure e romana rinvenuti durante un'intensa campagna di scavi negli anni '80 del 1900..\nL'intera zona tra Lucca e Pisa, in particolare quello attualmente conosciuto come \"lungomonte sangiulianese\", divenne in epoca alto-medievale un territorio ricco di strutture civili, militari e religiose di epoca e fattura \"romanica\": pievi, torri di avvistamento e di controllo, piccoli villaggi, numerosi mulini ad acqua, eremi e monasteri situati sui monti sovrastanti. Un sistema feudale piuttosto regolamentato, nel quale le due citt\u00e0 di Lucca e Pisa si contendevano la supremazia, con accordi o guerre, subendo e assecondando le influenze dei rispettivi vescovi e della sovranit\u00e0 imperiale.\nIn questo contesto \u00e8 nata la Rocca di Ripafratta. L'antica torre originaria presente sul colle Vergario (tuttora al centro del castello) risale almeno al 970, ma la presenza di un edificio di quel tipo \u00e8 probabilmente anteriore. La rocca propriamente detta, intitolata a San Paolino patrono di Lucca, \u00e8 stata costruita dalla Consorteria dei Da Ripafratta, nobili locali, inizialmente feudatari del vescovo lucchese. Con l'edificazione di una vera e propria struttura castellana, la famiglia intendeva rafforzare ed estendere il proprio controllo sul territorio strategico di Ripa, piccolo villaggio dipendente ecclesiasticamente dalla pieve lucchese di Montuolo, situato in una zona favorevole per la riscossione dei pedaggi stradali e fluviali. Ma proprio tale imposizione di gabelle caus\u00f2 i primi scontri con i lucchesi, che nel 1104 mossero guerra ai Da Ripafratta e conquistarono la Rocca. I nobili, che non avevano certo la possibilit\u00e0 di opporsi, chiamarono in aiuto i pisani, tornati da poco dalla Sardegna, che mossero guerra a Lucca e recuperarono Ripafratta. I lucchesi si fecero di nuovo avanti un anno dopo, nel 1105, ma furono di nuovo sconfitti. Si arriv\u00f2 ad una prima pace grazie all'intervento dell'autorit\u00e0 imperiale, la quale sentenzi\u00f2 anche la legittimit\u00e0 dei dazi imposti dai nobili di Ripafratta e che il luogo fosse sottoposto all'influenza pisana.\nNel 1109 l'avvicinamento con Pisa segn\u00f2 un ulteriore passo, con l'atto di donazione da parte dei Da Ripafratta all'arcivescovo di Pisa Pietro Moriconi di parte del castello. Con tale atto, i Da Ripafratta si obbligavano di fatto a riconoscere l'autorit\u00e0 della Chiesa pisana, a non nominare il castellano della Rocca senza l'approvazione dell'arcivescovo, e a non permutare il feudo con il Comune o la Chiesa di Lucca.\nI frequenti conflitti tra le due citt\u00e0 confinanti spinsero quindi il Comune pisano a fortificare ulteriormente la Rocca e il borgo, e costruire un pi\u00f9 esteso sistema di difesa che si estendeva sui monti circostanti, con torri di avvistamento (le due superstiti sul versante di Ripafratta sono denominate \"Niccolai\" e \"Centino\") e con una torre-porta a sbarramento della strada pedemontana (sopravvissuta fino alla seconda guerra mondiale). \nNegli anni 1162-1164, quindi, la fortificazione fu ingrandita e trasformata in una vera e propria Rocca castellana. A questo periodo risale anche l'ulteriore cerchia muraria concentrica che proteggeva il piccolo borgo a ridosso del castello, antico nucleo dell'odierna Ripafratta. Di questa cerchia muraria, rimangono oggi visibili solo pochi resti.\nGuerre tra Comuni.\nI conflitti tra le due citt\u00e0 confinanti videro sempre pi\u00f9 spesso Ripafratta al centro delle operazioni militari, di difesa o di conquista. Il castello fu spesso ceduto o occupato per patti, o preso come bottino di guerra.\nIl castello di Ripafratta, dopo la guerra fra Pisa e Firenze terminata nel 1254 con la rotta pisana di San Savino, pass\u00f2 in mano fiorentina come risarcimento di guerra. I Da Ripafratta dovettero vedere a malincuore la propria fortezza in mano ai Fiorentini, i quali poi la regalarono addirittura agli alleati Lucchesi. Ma il 24 settembre del 1261 i Pisani mossero di nuovo guerra e recuperarono la Rocca; per garantirne l'incolumit\u00e0 vi installarono anche un certo numero di soldati.\nNel 1314 Ripafratta fu il luogo di uno dei tanti trattati di pace tra le due potenze nemiche, al termine della guerra di conquista da parte dei Pisani, guidati dal capitano del popolo Uguccione della Faggiola.\nDominio fiorentino e ampliamento.\nIl castello \u00e8 stato conteso nel corso dei secoli, anche con assedi e aspre battaglie, dalle potenze pisana e lucchese, prima di passare definitivamente in mano fiorentina.\nCon l'avvento della polvere da sparo Firenze avvi\u00f2 un'opera di colossale ristrutturazione del castello, con l'obiettivo di aggiornarlo alle nuove esigenze belliche. Nel 1504 il celebre architetto militare Antonio da Sangallo, forse in collaborazione con Leonardo da Vinci, port\u00f2 a compimento un progetto di adeguamento e ristrutturazione della fortezza. Furono cimate le torri medievali e vennero avviate profonde modifiche strutturali, come la costruzione di ampie \"scarpe\" addossate alle mura e di \"rivellini\" contrapposti, questi ultimi delegati alla difesa dell'unica porta d'accesso.\nDecadenza.\nCon il mutare delle condizioni politiche e con la \"pacificazione\" imposta dal dominio fiorentino, la Rocca perse gradualmente importanza. Per secoli aveva presidiato un confine che adesso non necessitava pi\u00f9 di difesa: gi\u00e0 nel 1607 il castello risultava abbandonato. Nel 1628 venne allivellata ad Orazio Angelini, \u201cad uso d'orto con piantarci de' frutti e viti\u201d; nel 1678 il livello pass\u00f2 al fattore della tenuta granducale di Collesalvetti, che dopo pochi mesi lo cedette alla nobile famiglia Camici Roncioni, proprietari fino all'acquisizione da parte del comune di San Giuliano Terme nel 2021.\nSituazione attuale.\nLa Rocca \u00e8 attualmente in attesa di urgenti interventi di messa in sicurezza, conservazione e restauro. L'area degli scavi archeologici, condotti dall'Universit\u00e0 di Pisa negli anni '80-'90, \u00e8 stata gravemente danneggiata dall'incuria. Periodicamente, e soprattutto in occasione della \"Festa della Rocca e del suo territorio\" che si tiene ogni anno a settembre, l'associazione Pro Loco Ripafratta \"Salviamo La Rocca\" organizza visite guidate al complesso storico.\nTentativi di recupero.\nDai primi anni 2000 si sono succedute iniziative e mobilitazioni per arrivare alla messa in sicurezza e al recupero del bene storico. Un importante protocollo d'intesa per il recupero e la valorizzazione della Rocca, siglato da Comune di San Giuliano Terme e Fondazione Cassa di Risparmio di Pisa nel 2008, \u00e8 fallito prima ancora di arrivare alla fase progettuale a causa di un mancato accordo con le propriet\u00e0 private confinanti.\nNel settembre 2011 a Ripafratta si \u00e8 tenuta una manifestazione, a cui hanno aderito tutte le associazioni del territorio, per chiedere la salvaguardia del monumento e per reagire alla situazione di stallo. Pochi mesi dopo, nel 2012, \u00e8 stata fondata l'associazione \"Salviamo la Rocca\". Nel 2013 l'associazione ha chiesto formalmente al Comune di San Giuliano Terme di riaprire un percorso per la messa in sicurezza e il recupero della Rocca. Per sostenere tale richiesta, il 31 agosto e 1 settembre 2013 si \u00e8 tenuta una nuova manifestazione a Ripafratta, la \"Festa della Rocca\", divenuta poi appuntamento annuale. Il 7 dicembre 2013, durante un evento organizzato dall'associazione \"Salviamo la Rocca\" a San Giuliano Terme, l'assessore all'urbanistica del Comune ha annunciato che l'amministrazione ha iniziato nuove, difficili, trattative con i vari privati coinvolti e ha ripreso i contatti con la Fondazione Pisa per arrivare a un progetto di recupero entro il 2014.\n\u00c8 spettato alla successiva amministrazione comunale del sindaco Sergio Di Maio affrontare la questione. Sono state nuovamente avviate trattative con i privati, stavolta fruttuose, come riportato in consiglio comunale l'11 marzo 2015. Il 4 novembre 2015 in una conferenza stampa congiunta, Comune di San Giuliano Terme e Fondazione Pisa (ex Fondazione Cassa di Risparmio di Pisa) hanno annunciato quindi l'avvio di un nuovo percorso, con uno studio di fattibilit\u00e0 affidato al Centro ASK dell'Universit\u00e0 Bocconi di Milano. Lo studio viene consegnato nell'ottobre 2016, ed integrato da un approfondimento dell'associazione Salviamo La Rocca sui possibili modelli gestionali, dal momento che il lavoro di ASK mette in evidenza l'importanza della sostenibilit\u00e0 economica della struttura una volta a regime.\nIl percorso di recupero non prosegue tuttavia, a causa della richiesta della Fondazione di una garanzia economica che il Comune dovrebbe conferire per avviare il progetto. Cos\u00ec, l'8 aprile 2017 Salviamo La Rocca lancia una petizione con raccolta firme per chiedere che il bene sia acquisito a propriet\u00e0 pubblica, elemento indispensabile per poter pensare a nuovi possibili percorsi di valorizzazione. La petizione raccoglie il sostegno di numerose associazioni, enti ed istituzioni. L'8 giugno 2017, durante un incontro sulla Rocca organizzato dal quotidiano Il Tirreno nella sala consiliare di San Giuliano Terme, il sindaco Sergio Di Maio annuncia di aver formalmente chiesto alla famiglia Camici Roncioni la donazione del bene storico al Comune; la richiesta ha ricevuto per\u00f2 risposta negativa.\nNel settembre 2017, \u00e8 stata firmata una convenzione tra Comune di San Giuliano Terme, Universit\u00e0 di Pisa e associazione Salviamo La Rocca, in virt\u00f9 della quale il Dipartimento di Ingegneria dell'Energia, dei Sistemi, del Territorio e delle Costruzioni realizzer\u00e0 un approfondimento progettuale sul recupero e la gestione del bene storico.\nNel maggio 2018, Salviamo La Rocca lancia una campagna a sostegno della Rocca come Luogo del Cuore FAI nell'ambito del censimento 2018. Il 26 luglio 2018 il consiglio comunale di San Giuliano Terme vota all'unanimit\u00e0 una mozione a sostegno della candidatura ai Luoghi Del Cuore; la mozione impegna anche la giunta comunale a coinvolgere nel percorso di recupero la Regione Toscana e il Ministero dei Beni Culturali, portando cos\u00ec per la prima volta la questione della Rocca al di fuori dell'ambito locale. La Rocca si posiziona al quarto posto regionale nella classifica del FAI.\nNell\u2019aprile del 2019 il Consiglio comunale di San Giuliano Terme vota all\u2019unanimit\u00e0 la decisione di acquistare la Rocca, stanziando una parte (30.000 euro) dei fondi necessari a chiudere la trattativa con i proprietari. Nell'ottobre dello stesso anno la Regione Toscana contribuisce al raggiungimento della cifra con uno stanziamento di 100.000 euro.\nIl 7 maggio 2019 il Comune, l'Universit\u00e0 di Pisa e l'associazione Salviamo La Rocca siglano un protocollo d'intesa per dare vita a un comitato congiunto che guidi il percorso di recupero. Presidente del comitato \u00e8 stato nominato il prof. Marco Giorgio Bevilacqua, rappresentante dell'Universit\u00e0.\nIl 1\u00ba febbraio 2021 viene stipulato l'atto di acquisto della Rocca, che il 26 aprile 2021 diventa ufficialmente propriet\u00e0 del comune di San Giuliano Terme."}
{"id": "759374", "revid": "73125", "url": "https://it.wikipedia.org/wiki?curid=759374", "title": "Jupiter Icy Moon Orbiter", "text": ""}
{"id": "759377", "revid": "729019", "url": "https://it.wikipedia.org/wiki?curid=759377", "title": "SS-Totenkopfverb\u00e4nde", "text": "Le SS-Totenkopfverb\u00e4nde (comunemente abbreviato in SS-TV e traducibile come \u00abUnit\u00e0 testa di morto\u00bb) furono reparti appartenenti alle SS, l'organizzazione paramilitare del Partito Nazionalsocialista Tedesco dei Lavoratori e adibiti alla custodia dei campi di concentramento della Germania nazionalsocialista.\nStoria.\nNel marzo 1933, dopo pochi mesi dall'ascesa al potere di Adolf Hitler, vennero istituiti i primi \u00abcampi di lavoro\u00bb e \u00abrieducazione\u00bb all'interno dei quali rinchiudere i \u00abnemici dello Stato\u00bb nazionalsocialista composti in un primo momento principalmente da oppositori politici comunisti e socialdemocratici. Il pretesto per dare il via alle persecuzioni venne fornito dall'incendio dell'edificio del Reichstag, sede del parlamento tedesco, avvenuto in circostanze oscure - forse furono gli stessi nazisti ad appiccare il fuoco - ma sfruttato immediatamente dalla propaganda per incolpare i comunisti di voler rovesciare il legittimo governo attraverso una rivolta.\nIn Prussia e nella maggior parte della Germania, i primi e pi\u00f9 numerosi campi vennero creati da Hermann G\u00f6ring, delfino del \"F\u00fchrer\" e potente ministro degli Interni dello stato prussiano. G\u00f6ring affid\u00f2 l'amministrazione di questi campi, spesso estemporanei e disorganizzati, alle \"Sturmabteilung\" (SA).\nIn contrapposizione al \u00abdisorganizzato\u00bb G\u00f6ring, il campo di concentramento di Dachau in Baviera venne istituito dall'\u00abefficiente\u00bb Heinrich Himmler, comandante delle SS ed astro nascente del Partito Nazionalsocialista Tedesco dei Lavoratori. Per effettuare il servizio di guardia agli internati di Dachau Himmler form\u00f2, con elementi delle \"Allgemeine-SS\" di Monaco, il reparto SS-Wachverb\u00e4nde (\u00abUnit\u00e0 di guardia\u00bb) e ne affid\u00f2 il comando - insieme a quello del campo - all\"'SS-Oberf\u00fchrer\" (colonnello) Theodor Eicke che presto si distinse sia per brutalit\u00e0 che per l'efficienza tanto da trasformare Dachau in un campo modello.\nNel frattempo Himmler riusc\u00ec a sottrarre il controllo di parte dei campi di concentramento alla giurisdizione di G\u00f6ring e delle \"Sturmabteilung\". Il 30 giugno 1934 ebbe luogo una sanguinosa purga, organizzata da Himmler e G\u00f6ring, ai danni delle SA e del loro comandante Ernst R\u00f6hm, accusato di tramare per il rovesciamento di Hitler. Eicke, comandante di Dachau, ebbe un ruolo importante nell'operazione comandando il reparto che uccise R\u00f6hm o, forse, assassinandolo egli stesso.\nScreditate in seguito alla purga le SA ed accordatosi con G\u00f6ring, Himmler ottenne, tra l'altro, il controllo di tutti i campi di concentramento della Germania e ricompens\u00f2 Eicke promuovendolo al grado di \"SS-Gruppenf\u00fchrer\" (generale di divisione) e nominandolo, il 4 luglio 1934, Inspekteur der Konzentrationslager und SS-Wachverb\u00e4nde (\u00abIspettore dei campi di concentramento e delle unit\u00e0 di guardia\u00bb). Himmler assegn\u00f2 ad Eicke il compito di migliorare la disciplina ed il morale delle \"SS-Wachverb\u00e4nde\" che fino ad allora erano state reclutate tra gli elementi meno motivati ed efficienti delle \"Allgemeine-SS\". Nella mente di Himmler ed Eicke era chiaro che lo speciale reparto avrebbe dovuto essere pronto, efficiente e spietato in previsione delle future operazioni di internamento di \u00abnemici dello stato\u00bb, ebrei ed \u00abasociali\u00bb.\nEntro il marzo 1935 l'iniziale e caotica struttura dei campi venne completamente riorganizzata da Himmler che chiuse quelli pi\u00f9 piccoli e ne istitu\u00ec dei nuovi, pi\u00f9 grandi e disposti oculatamente sul territorio tedesco, in grado di ricevere il sempre maggiore afflusso di internati. In quest'ottica anche le \"SS-Wachverb\u00e4nde\" vennero ampliate in sei unit\u00e0 della dimensione di una compagnia, ognuna delle quali assegnata ad un particolare campo di concentramento. Le \"SS-Wachtruppe\" (\u00abCompagnie di sorveglianza\u00bb) risultarono cos\u00ec dislocate:\nNel corso del 1935 le \"SS-Wachtruppe\" vennero completamente sottratte al controllo delle \"SS-Allgemeine\" e riorganizzate in cinque battaglioni (\"Sturmbann\") indipendenti cos\u00ec dislocati:\nIl 29 marzo 1936 i battaglioni, che avevano una forza complessiva di circa 3.500 uomini, vennero ufficialmente rinominati \"SS-Totenkopfverb\u00e4nde\" ed autorizzati a portare sulle mostrine della loro divisa il simbolo del teschio, che divenne il loro tristemente noto distintivo. Il 1\u00ba luglio 1937 ebbe luogo una nuova riorganizzazione con la creazione di tre reggimenti (\"Standarte\") della forza complessiva di 4.500 uomini:\nDopo l'annessione dell'Austria (\"Anschluss\") del 1938 fu creato un nuovo reggimento, il \"SS-Totenkopfstandarte 4 \"Ostmark\"\", destinato al campo di Mauthausen-Gusen creato subito dopo l'unione dei due stati. Nel 1939 l'organico venne ulteriormente espanso con la creazione dell'\"SS-Totenkopfstandarte 5 \"Dietrich Eckart\"\" e di nuove unit\u00e0 di supporto: un battaglione medico, una compagnia anticarro sperimentale, un plotone motorizzato di segnalatori e un'unit\u00e0 semimotorizzata del genio.\nAllo scoppio della Seconda guerra mondiale numerosi membri delle SS-TV confluirono nella \"SS-Totenkopf-Division\" formata nell'ottobre 1939 (l'unit\u00e0 cambi\u00f2 pi\u00f9 volte nome nel corso del conflitto). Nonostante le comuni origini di parte del personale e il comando affidato a Theodor Eicke la \"SS-Totenkopf-Division\" ufficialmente non effettu\u00f2 servizio presso i campi di concentramento e combatt\u00e9 sul fronte occidentale ed orientale durante tutta la guerra. D'altra parte durante il conflitto fu pratica comune, e non limitata a questa divisione, trasferire personale delle \"Waffen-SS\" (\u00abSS combattenti\u00bb) in convalescenza, o non pi\u00f9 abile al servizio in prima linea, nel personale di custodia dei campi di concentramento.\nCondanna.\nIl 30 settembre 1946, i giudici del tribunale del Processo di Norimberga condannarono le SS, dichiarandole un'organizzazione criminale. I giudici sottolinearono questa sentenza dichiarando che: \"le SS vennero usate per scopi che erano criminali, che comprendevano: la persecuzione e lo sterminio degli ebrei, brutalit\u00e0 ed esecuzioni nei campi di concentramento, eccessi nell'amministrazione dei territori occupati, l'amministrazione del programma di lavoro schiavistico e il maltrattamento e assassinio di prigionieri di guerra\" (IMT, 1946, Vol. XXII, p.\u00a0516, in: H\u00f6hne, 1969, p.\u00a03). La sentenza continuava dichiarando che il sospetto di crimini di guerra avrebbe coinvolto tutte le persone \"che erano state ufficialmente accettate come membri delle SS... che divennero o rimasero membri dell'organizzazione sapendo che veniva usata per commettere atti dichiarati criminali dall'articolo 6 dello statuto di Londra sui crimini di guerra\" (International Military Tribunal, 1947-1949, Vol. XXII, p.\u00a0517 in: H\u00f6hne, 1969, p.\u00a03).\nNote.\nPer gli estremi completi delle opere citate vedi alla sezione \"bibliografia\"."}
{"id": "759381", "revid": "2128848", "url": "https://it.wikipedia.org/wiki?curid=759381", "title": "Willy, il principe di Bel-Air", "text": "Willy, il principe di Bel-Air (\"The Fresh Prince of Bel-Air\") \u00e8 una sitcom statunitense del 1990, creata da Andy e Susan Borowitz.\nLa serie vede protagonista Will Smith nei panni di una versione fittizia di se stesso, un ragazzo di strada intelligente nato e cresciuto a Filadelfia Ovest che viene mandato a trasferirsi dai suoi ricchi zii nella loro villa di Bel-Air dopo che ha avuto una rissa nel parco giochi locale del suo quartiere. Tuttavia, il suo stile di vita si scontra spesso con quello dell'alta borghesia dei suoi parenti.\nNota per aver lanciato l'attore Will Smith nella sua carriera televisiva e in seguito in quella cinematografica, la serie \u00e8 stata un grande successo sulla sua rete originale.\nLa serie \u00e8 stata trasmessa per la prima volta negli Stati Uniti su NBC dal 10 settembre 1990 al 20 maggio 1996, per un totale di 148 episodi ripartiti su sei stagioni. In Italia \u00e8 stata trasmessa su Italia 1 dal 20 settembre 1993 al 3 dicembre 1996. Successivamente la sitcom \u00e8 stata replicata anche su Super! e Spike.\nNel novembre 2020, HBO Max ha pubblicato uno speciale reunion che riunisce il cast originale per una retrospettiva della serie. L'8 settembre 2020, Peacock ha ordinato due stagioni per un reboot drammatico basato sulla serie originale e sul fan film \"Bel-Air\". \nTrama.\nWilly \u00e8 un ragazzo simpatico e svitato cresciuto a Filadelfia. La madre, visto l'ambiente violento e pericoloso in cui si trova continuamente il figlio, decide di mandarlo ad abitare dalla sorella, Vivian. Willy cos\u00ec piomba come un fulmine a ciel sereno in casa degli zii in uno dei quartieri pi\u00f9 \"in\" della citt\u00e0 di Los Angeles, Bel Air. La loro vita cambier\u00e0 di colpo: pigiama party a tutte le ore, belle ragazze, musica a tutto volume alla domenica mattina. Willy riesce comunque con la sua simpatia a conquistare gli zii cos\u00ec diversi da lui.\nSigla di apertura.\nLa sigla originale \"Yo Home to Bel-Air\" \u00e8 stata scritta ed eseguita da Smith, come \"The Fresh Prince\". La musica \u00e8 stata composta da Quincy Jones, che \u00e8 accreditato con Will Smith alla fine di ogni episodio.\nNella versione italiana l'adattamento del testo \u00e8 stato curato da Edoardo Nevola con la collaborazione di Rossella Izzo e cantata dallo stesso Edoardo Nevola.\nDella versione italiana esistono due versioni, la prima in cui il protagonista dice \"Willy il nero, lo svitato di Bel-Air\" ed un'altra, successiva, in cui dice \"Il principe Willy, lo svitato di Bel-Air\". Ad eccezione di questa sigla, tutte le altre che si sentono in chiusura della serie sono state scritte e composte da Edoardo Nevola esclusivamente per la versione italiana.\nLocation.\nLa villa del telefilm si chiama Bel Aire e si trova in 251, North Bristol Avenue a Brentwood ed \u00e8 stata costruita nel 1922.\nReboot.\nNel 2020, il protagonista Will Smith ha annunciato di essere il produttore di un reboot della serie. L'attore conferma che si tratter\u00e0 di un rifacimento in chiave \"drama\", dunque pi\u00f9 serio e drammatico rispetto al lavoro originale."}
{"id": "759382", "revid": "287204", "url": "https://it.wikipedia.org/wiki?curid=759382", "title": "Burattinaio (personaggio)", "text": "Il Burattinaio (\"Puppet Master\"), il cui vero nome \u00e8 Phillip Masters, \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"The Fantastic Four\" (vol. 1) n. 8 (novembre 1962).\n\u00c8 un eccelso scultore che costruisce burattini con fattezze di persone reali utilizzando una argilla radioattiva grazie ai quali riesce a controllare la loro mente, comandandone le azioni. \u00c8 il padre di Alicia Masters, scultrice cieca con cui Ben Grimm (La Cosa) ha avuto una lunga relazione.\nBiografia.\nNato in Transia, Phillip Masters scoprir\u00e0 di avere un talento naturale per la scultura, usando una speciale creta trovata sul monte Wundagore. Giunto in America, Phillip diventer\u00e0 un biologo, e fonder\u00e0 un'azienda assieme all'amico Jacob Reiss, innamorandosi per\u00f2 della moglie di quest'ultimo, Marcia Deaton. \nPreso dalla gelosia, Phillip uccider\u00e0 per errore Jacob, arrivando cos\u00ec a sposare Marcia, e ad adottare la figlia cieca di lei, Alicia. Phillip amer\u00e0 Alicia come se fosse sua figlia, spingendola a diventare una scultrice, ed in poco tempo la ragazza diventer\u00e0 una delle artiste pi\u00f9 apprezzate del paese. Dopo la morte di Marcia per\u00f2, Phillip impazzir\u00e0 e diventer\u00e0 un criminale.\nIn una storia successivamente pubblicata viene spiegato che Philip era stato il responsabile della cecit\u00e0 della ragazza, che aveva causato con un'esplosione radioattiva durante la lotta con un suo rivale.\nPhilip scoprir\u00e0 di poter prendere il controllo della mente di chiunque, se solo ne scolpiva le fattezze con la sua creta radioattiva. L'ondata di crimine messa in piedi da personaggi insospettabili metter\u00e0 in allarme i Fantastici Quattro, che fermeranno Phillip a pi\u00f9 riprese. Quando Alicia si innamorer\u00e0 della Cosa, Phillip nel corso degli anni passer\u00e0 dall'amare la Cosa, perch\u00e9 questo rendeva felice la figlia, all'odiarlo con fervore.\nPer un periodo, la mente di Phillip sar\u00e0 trasportata in un corpo di creta, ma in seguito torner\u00e0 ad avere un corpo umano, ma ringiovanito nell'aspetto.\nAltri media.\nQuesto personaggio viene citato nella versione estesa di \"I Fantastici 4\" (che ha 20 minuti aggiuntivi) da Alicia Masters, e si vedono i suoi burattini mistici che usa per possedere le persone appesi su una parete del negozio della Masters.\nCompare inoltre nel videogioco ufficiale del film \"I Fantastici 4\".\nIl Burattinaio compare anche nelle versioni animate dei Fantastici Quattro del 1994 (\"I Fantastici Quattro\") e del 2006 (\"I Fantastici 4 - I pi\u00f9 grandi eroi del mondo\"). Nella prima \u00e8 perfettamente identico alla controparte cartacea, basso e megalomane, ma si serve di \"creta neogenetica\" anzich\u00e9 radioattiva. Nella seconda \u00e8 pi\u00f9 alto e abbronzato, con dei tatuaggi; l'argilla che lavora \u00e8 stata colpita da un pezzo della stazione orbitante dei Fantastici Quattro irradiata dai raggi cosmici. Riesce a manovrare le persone manipolando i burattini, con il solo pensiero o grazie a un casco costruito da Mister Fantastic."}
{"id": "759384", "revid": "599013", "url": "https://it.wikipedia.org/wiki?curid=759384", "title": "Chiesa del Santo Sepolcro (Pisa)", "text": "La chiesa del Santo Sepolcro \u00e8 un edificio a pianta centrale (ottagonale) di Pisa, posto a met\u00e0 tra la storica via San Martino e il Lungarno, in piazza del Santo Sepolcro.\nStoria.\nRisulta gi\u00e0 esistente nel 1113 e pertanto la costruzione avvenne nel XII secolo, come parte di un complesso edilizio destinato all'ordine degli Ospitalieri di San Giovanni di Gerusalemme e non ai Templari come spesso viene erroneamente divulgato.\nL'ospedale gerosolimitano sorse non lontano dall'Arno, poco fuori le mura nel borgo di Chinzica, un quartiere commerciale di nuova urbanizzazione.\nIl progetto \u00e8 generalmente attribuito a Diotisalvi, lo stesso costruttore del Battistero di Pisa. Tale attribuzione \u00e8 dovuta ad una lapide posta sul campanile, quasi addossato sul lato nord, che riporta:\nLa scritta sembra identificare Diotisalvi come costruttore dell'edificio, tuttavia su tale identificazione sono sorti dubbi, anche perch\u00e9 la lapide \u00e8 posta sul campanile.\nLa datazione proposta tra i vari autori oscilla tra gli ultimi ed i primi decenni del XII secolo e si discute se abbia anticipato o seguito il Battistero di Pisa, con il quale ha comunque delle caratteristiche in comune.\nIn seguito il complesso pass\u00f2 all'Ordine dei Cavalieri di Malta, erede degli Ospedalieri. Dal 1817, quando l'ordine fu soppresso, conobbe un periodo di degrado, fino all'intervento di restauro, intrapreso nel 1849, che port\u00f2 alla luce il livello di pavimento originale che venne cos\u00ec a trovarsi oltre un metro sotto il livello della piazza circostante.\nPer restituire all'edificio il suo volto medievale, si decise inoltre la demolizione del loggiato rinascimentale e delle volte in muratura dell'ambulacro interno, la rimozione di arredi barocchi ed il ripristino di alcune finestre.\nDescrizione.\nL'edificio presenta un ambiente centrale delimitato da otto pilastri pentagonali di pietra calcarea che sostengono tramite archi a sesto acuto, un tamburo rialzato e finestrato, anch'esso in pietra, coperto da una cuspide piramidale in laterizio lasciato a vista all'interno. Tale vano centrale \u00e8 circondato da un ambulacro anch'esso ottagonale, in origine di minor altezza o forse dotato di un ballatoio (matroneo), delimitato dal muro perimetrale in pietra, coronato da una cornice con elementi vegetali e circondato, fino alla met\u00e0 del 1800, da un porticato cinquecentesco.\nL'edificio presenta i segni di diverse fasi costruttive o di ripensamenti, tuttavia presenta una precisa definizione geometrica sia nel disegno complessivo che nei particolari e nella disposizione sterometrica dei blocchi lapidei. Tra l'altro risulta inscrivibile, nella sua interezza, in un cubo di circa 23,90 m (41 braccia).\nGli accessi sono costituiti da tre portali posti a sud, ovest e nord; non \u00e8 escluso che esistesse anche un portale est, cio\u00e8 che l'edificio fosse libero su tutti i lati e non addossato ad un corpo di fabbrica come attualmente.\nI portali, con caratteri stilistici diversi, conservano elementi classicheggianti, decorazioni fitomorfe e teste leonine marmoree.\nL'arredo interno, ristrutturato nel 1720 in forme barocche per volont\u00e0 del Gran Priore dell'Ordine di Malta Tommaso del Bene, fu nuovamente modificato profondamente nel restauro del XIX secolo. Conserva il busto-reliquiario di Santa Ubaldesca (XV secolo) con la secchia che si ritiene appartenuta alla santa, con la quale attingeva al pozzo santo all'interno della chiesa, alla destra della porta d'ingresso chiuso da una grata di metallo. Molto conosciuta \u00e8 anche la lastra tombale di Maria Mancini, nipote del cardinale Mazzarino e favorita del Re Sole Luigi XIV di Francia. All'interno della chiesa anche un interessante dipinto quattrocentesco su tavola, la \"Madonna col Bambino\".\nIl nome Santo Sepolcro ha origine dalla crociata guidata dall'arcivescovo di Pisa Daiberto. I pisani al loro rientro in patria vollero costruire un edificio che fosse, insieme, chiesa, ospedale, albergo e convento. \nLa struttura \u00e8 ispirata a quella degli edifici sacri di Gerusalemme, l'interno riproduce il Santo Sepolcro, mentre l'esterno ottagonale ricorda la moschea di Omar che all'epoca delle prime crociate si riteneva fosse il Tempio di Salomone.\nL'edificazione di chiese, generalmente a pianta centrale, di forma ottagonale o circolare, fu comune in tutta Europa nel XII secolo, a seguito delle prime crociate, ad imitazione del Santo Sepolcro di Gerusalemme ed in particolare della parte chiamata \"Anastasis\" dell'antica basilica costantiniana; ricordiamo ad esempio quella di Bologna, inserita nel complesso di Santo Stefano, quella di Cambridge, e la Temple Church di Londra."}
{"id": "759385", "revid": "2178917", "url": "https://it.wikipedia.org/wiki?curid=759385", "title": "Torre pendente", "text": "Una torre pendente \u00e8 una torre che, o per cause naturali (in genere cedimenti nel terreno su cui poggia), o per difetto di progettazione o per motivi voluti (estetica) si erge sulla sua base in direzione non perpendicolare. Il caso pi\u00f9 famoso \u00e8 quello della torre di Pisa. In ogni caso di torri pendenti ve ne sono un po' in tutto il mondo. \nSegue l'elenco di quelle pi\u00f9 significative."}
{"id": "759431", "revid": "135224", "url": "https://it.wikipedia.org/wiki?curid=759431", "title": "Palazzo delle Poste (Napoli)", "text": "Il Palazzo delle Poste \u00e8 un palazzo situato in piazza Matteotti nella citt\u00e0 di Napoli.\nIl palazzo \u00e8 stato eretto nell'area dell'ex rione San Giuseppe-Carit\u00e0, demolito negli anni trenta del XX secolo. L'attico del palazzo ospita la sede centrale della emeroteca Tucci in onore di Vincenzo Tucci, giornalista de \"Il Mattino\".\nStoria.\nLa progettazione dell'edificio, voluto dall'allora ministro delle Comunicazioni Costanzo Ciano, fu avviata nel 1928 con l'emanazione di un concorso a cui parteciparono importanti figure dell'architettura del periodo, mentre la costruzione vera e propria fu portata a termine tra il 1933 ed il 1936, anno in cui il complesso venne inaugurato, precisamente il 30 settembre, dal ministro Antonio Stefano Benni.\nIl progetto vincitore risult\u00f2 quello dell'architetto bolognese Giuseppe Vaccaro, il quale realizz\u00f2 il primo modello in chiave storicista e monumentale, in uno stile identificabile con quello di Marcello Piacentini. Durante il passaggio alla fase esecutiva venne accostato l'architetto Gino Franzi ed entrambi modificarono il progetto monumentalista trasformandolo in un esempio di architettura razionalista-funzionalista.\nNella costruzione del palazzo i due architetti dovettero affrontare delle limitazioni, dovute alla conformazione urbanistica della zona, che condizionarono fortemente il loro operato: pertanto la planimetria risult\u00f2 di forma irregolare e l'altezza fu imposta dal vicino chiostro di Monteoliveto, mentre un'altra limitazione fu determinata dalla presenza di un loggiato rinascimentale inglobato nel medesimo complesso.\nIl 7 ottobre 1943, pochi giorni dopo le quattro giornate di Napoli, il Palazzo delle Poste venne squassato nella parte ovest da alcune violentissime esplosioni, che provocarono 30 morti, 84 feriti ed ingenti danni. I nazisti, dopo aver abbandonato la citt\u00e0, incalzati dagli Alleati, che avanzavano da Salerno, e dalla popolazione in rivolta, avevano minato l'edificio con ordigni a tempo, programmati per esplodere in un secondo momento.\nArchitettura.\nUna delle principali caratteristiche dell'edificio \u00e8 il bicromatismo determinato dalla diorite di Baveno e dal marmo della Valle Strona; l'altezza della fascia in diorite \u00e8 studiata per riprendere i motivi del piperno del loggiato cinquecentesco alle spalle dell'edificio e corrisponde a quella dei tre ordini di archi.\nAl fine di ovviare al dislivello tra la piazza e via Monteoliveto, \u00e8 presente una rampa di scale in pietra di piperno che annulla la notevole altezza del dislivello stesso.\nNotevole \u00e8 la facciata di piazza Matteotti, caratterizzata dall'ampia apertura centrale divisa da un pilastro a tutta altezza in calcestruzzo armato rivestito totalmente in diorite e dove erano ospitati i cavi dei telegrafi che si diramavano per la citt\u00e0; l'apertura, schermata da una grande vetrata, presenta ai lati ancora pilastri ricoperti di diorite, aventi sezione quadrata e intervallati dalle finestre dei saloni.\nL'interno \u00e8 caratterizzato dall'atrio a tutt'altezza e dagli ingressi dei maestosi saloni.\nNell'atrio, dove \u00e8 presente la scultura dedicata ai \"Caduti\" di Arturo Martini, si trova l'ufficio vaglia e risparmi organizzato intorno al muro curvo di vetrocemento dell'adiacente rampa di scale; inoltre, per ridurre le masse portanti, gli architetti utilizzano due colonne di ghisa a tutt'altezza che partono dal tavolo in marmo del monte Amiata e raggiungono la volta.\nNei saloni ci sono tavoli in marmo rosso con sgabelli in nichel e cuoio; alla fine di ogni ambiente c'\u00e8 un grande orologio in marmo. Altro punto d'interesse \u00e8 il cortile con entrata in via Monteoliveto, che tuttavia non \u00e8 accessibile ai visitatori, ma solo agli impiegati."}
{"id": "759464", "revid": "767487", "url": "https://it.wikipedia.org/wiki?curid=759464", "title": "Al McKibbon", "text": "Dopo aver lavorato con Lucky Millinder, Tab Smith, J. C. Heard, e Coleman Hawkins, nel 1947 rimpiazz\u00f2 Ray Brown nel gruppo di Dizzy Gillespie, rimanendovi fino al 1950. Negli anni cinquanta, dopo aver preso parte al progetto \"Birth of the Cool\" con Miles Davis, registr\u00f2 con Earl Hines, Count Basie, Johnny Hodges, Thelonious Monk, George Shearing, Cal Tjader, Herbie Nichols e Coleman Hawkins. Si dice che sia stato McKibbon a risvegliare l'interesse di Cla Tjader nella musica latina.\nMcKibbon era un contrabbassista assai stimato, come dimostra il fatto che nel 1971 fu chiamato a far parte del supergruppo Giants of Jazz con Monk, Gillespie, Art Blakey, Kai Winding e Sonny Stitt, e continu\u00f2 a suonare fino al 2004. Nel 1999, a 80 anni, registr\u00f2 il primo album da leader, \"Tumbao Para Los Congueros Di Mi Vida\" (Blue Lady Records) che fu nominato per un Grammy quale miglior album di Latin jazz. Il suo secondo album, \"Black Orchid\" (Nine Yards Music), fu pubblicato nel 2004. McKibbon scrisse anche la postfazione del libro di Raul Fernandez, \"Latin Jazz\", scritto per la Smithsonian Insitution."}
{"id": "759474", "revid": "461628", "url": "https://it.wikipedia.org/wiki?curid=759474", "title": "Aristide Cavaill\u00e9-Coll", "text": "Nacque in una famiglia organaria del sud della Francia e, grazie alle sue doti scientifiche, presto assunse un ruolo di costruttore di strumenti guidato da solidi principi di matematica e fisica, raggiunti anche con la sperimentazione, nei suoi atelier di Parigi. La sua prima grande opera \u00e8 stato l'organo della basilica di Saint-Denis, costruito tra il 1837 e il 1841, dove ha fatto uso per la prima volta della leva Barker, una leva pneumatica per alleggerire la trasmissione meccanica. Grazie alla fama raggiunta con la costruzione di tale strumento, gliene sono stati commissionati molti altri, oltre 600, alcuni dei quali per interessamento di Napoleone III. Le sue pi\u00f9 celebri realizzazioni sono gli organi maggiori della chiesa di Saint-Sulpice (1862) e della cattedrale di Notre-Dame (1867) a Parigi e della chiesa abbaziale di Saint-Ouen a Rouen, quest'ultimo considerato la sua migliore opera.\nCavaill\u00e9-Coll si \u00e8 distinto per le sue alte capacit\u00e0 tecniche e per le innovazioni da lui introdotte, come la leva Barker per grandi strumenti e l'utilizzo sistematico della cassa espressiva anche su piccoli organi. \u00c8 inoltre rimasto celebre per la sua intonazione puramente romantica, specialmente del flauto armonico e dei registri ad ancia, che ha ispirato grandi compositori come C\u00e9sar Franck, organista titolare della basilica di Sainte-Clotilde-et-Sainte-Val\u00e8re a Parigi, Charles-Marie Widor, organista titolare di Saint-Sulpice, e Louis Vierne, organista titolare di Notre-Dame.\nBiografia.\nFamiglia.\nAristide Cavaill\u00e9-Coll nacque il 4 febbraio 1811 a Montpellier, capitale della regione Linguadoca-Rossiglione, nel sud della Francia, secondo figlio di Dominique-Hyacinthe Cavaill\u00e9-Coll e Jeanne Autard. La sua era una famiglia di organari sin dai tempi del domenicano Joseph Cavaill\u00e9, fratello del bisnonno di Aristide, vissuto tra il 1700 e il 1767, che aveva imparato il mestiere da Jean Esprit Isnard e con lui aveva costruito l'organo della chiesa di Saint-Pierre-des-Cuisines a Tolosa. Dominique-Hyacinthe (1771-1862), figlio di Jean-Pierre Cavaill\u00e9 e Marie-Fran\u00e7oise Coll, aveva continuato l'attivit\u00e0 di organaro del padre prima in Francia, poi 1788 in Spagna, per tornare nella madre patria dal 1791 al 1798 per intraprendere la carriera militare e definitivamente nel 1805, ricominciando la sua attivit\u00e0 di organaro. Da sua moglie Jeanne Autard ebbe due figli, entrambi organari: Vincent (1806-1886) e Aristide.\nInfanzia e formazione.\nNel 1814 la famiglia si trasfer\u00ec in Spagna, a Lleida, per via dei disordini successivi alla restaurazione della dinastia borbonica sul trono di Francia con Luigi XVIII. Ivi Aristide ricevette una prima sommaria istruzione, tuttavia insufficiente, di tipo linguistico, senza intraprendere lo studio di uno strumento o di teoria musicale. I Cavaill\u00e9-Coll tornarono in Francia nel 1824 e si stabilirono dapprima a Gaillac, nella regione Midi-Pirenei, poi a Tolosa. Lavorando nella bottega del padre, dimostr\u00f2 grande maestria e doti matematiche e nel 1829, all'et\u00e0 di 18 anni, fu mandato in Spagna per lavorare per conto del padre, dove invent\u00f2 le unioni a pedaletto e l'espressione regolata tramite pedaletto.\nTornato a Tolosa nel 1831, lavor\u00f2 con il padre e il fratello all'ideazione e costruzione di un nuovo strumento musicale, il \"Po\u00efkilorgue\", per la musica da camera, ispirato alla fisarmonica e considerato un prototipo dell'armonium. Simile nella forma ad un pianoforte verticale, Il suo suono viene prodotto da ance libere messe in vibrazione dall'aria prodotta da un mantice a cuneo, regolato da un pedale, e introdotta all'interno di un mantice a lanterna con apposito pedale per regolare l'espressione.\nNel 1833 Gioachino Rossini si rec\u00f2 a Tolosa per dirigere l'opera \"Roberto il diavolo\" ed ebbe occasione di fare conoscenza con Aristide Cavaill\u00e9-Coll che gli present\u00f2 il Po\u00efkilorgue; tale strumento venne molto apprezzato dal musicista italiano tanto che Rossini invit\u00f2 Cavaill\u00e9-Coll a trasferire la propria attivit\u00e0 a Parigi scrivendo lui stesso delle lettere di presentazione. Nel settembre dello stesso anno Dominique-Hyacinthe, Vincent e Aristide traslocarono al numero 11 di quai Voltaire, nel VII \"arrondissement\" di Parigi.\nNel 1834 Aristide ricevette la medaglia di bronzo della Soci\u00e9t\u00e9 d'encouragement pour l'industrie nationale per aver inventato, all'et\u00e0 di 19 anni, una nuova tipologia di sega circolare.\nCostruzione dell'organo della basilica di Saint-Denis.\nAl suo arrivo a Parigi, la maggior parte degli organi a canne della citt\u00e0 erano in pessime condizioni, sia a causa dei danneggiamenti subiti durante la Rivoluzione francese, sia per l'assenza di un organaro serio: Fran\u00e7ois-Henri Clicquot era morto nel 1791 e nel 1815 vi erano soltanto Pierre-Fran\u00e7ois Dallery e Jean Somer. Gli organi presenti in citt\u00e0 corrispondevano al gusto dell\"orgue classique\", ovvero l'organo barocco francese, caratterizzato soprattutto dalla giustapposizione delle varie tipologie e combinazioni di registri (come ad esempio \"Plein-Jeu\", il ripieno, e il \"Grand-Jeu\", i registri ad ancia) e da pedaliere ridotte.\nNel 1833 venne indetto un concorso per la costruzione di un nuovo grande organo per la basilica di Saint-Denis, nell'omonima localit\u00e0 alle porte di Parigi, in quanto l'organo precedente, costruito alla fine del XVII secolo e considerato uno degli organi migliori della Francia, era stato trafugato in seguito alla Rivoluzione francese. Dopo essere arrivato a Parigi, Aristide Cavaill\u00e9-Coll aveva fatto amicizia, grazie ad una lettera di Rossini, con Henri Montan Berton, membro della commissione incaricata di scegliere il miglior progetto per il nuovo organo di Saint-Denis. Saputo del concorso tramite Berton, Cavaill\u00e9-Coll volle compiere un sopralluogo nella basilica e in pochi giorni present\u00f2 un proprio progetto. I concorrenti di Cavaill\u00e9-Coll erano organari famosi: Pierre Erard, John Abbey, Louis Callinet e Louis-Paul Dallery, che aveva rifiutato una richiesta di lavoro da parte dello sconosciuto Cavaill\u00e9-Coll. Fu proprio quest'ultimo ad aggiudicarsi l'opera, con contratto stipulato il 2 ottobre 1834, nel quale si stabiliva che dovesse essere costruito in tre anni e mezzo un organo a cinque tastiere e pedaliera con 81 registri, al prezzo di 80.000 franchi; in seguito il prezzo venne alzato a 85.000 franchi e il numero dei registri abbassato a 71.\nLa realizzazione dello strumento venne condotta, sotto la supervisione di Aristide, anche dal padre e dal fratello, con l'ausilio del falegname Andr\u00e9 Bouxin e dell'organaro Antoine Sauvage per la costruzione dei somieri e delle canne; la maggior parte del lavoro venne svolta all'interno delle due torri campanarie della basilica, sebbene i Cavaill\u00e9-Coll avessero un proprio laboratorio a Parigi in Rue Neuve-Saint-Georges 14, nei pressi della chiesa di Notre-Dame-de-Lorette, per la quale costruirono un organo a tre tastiere e pedaliera e 48 registri nel 1836-1838.\nNella costruzione dell'organo di Saint-Denis, si present\u00f2 un problema apparentemente irrisolvibile dovuto alle grandi dimensioni dello strumento e alla trasmissione meccanica, l'unico tipo di trasmissione conosciuto allora: quest'ultima, infatti, all'aumentare dei registri e dei manuali, si complica e, a manuali uniti, i tasti diventano molto pesanti nel tocco. La soluzione al problema di creare una trasmissione leggera al tocco ed efficiente si ebbe grazie all'incontro tra Aristide Cavaill\u00e9-Coll e l'organaro inglese Charles Spackman Barker (1804-1879). Barker aveva ideato, tra il 1832 e il 1835 un sistema pneumatico per alleggerire il tocco nei grandi organi meccanici, sistema che da lui prese il nome di \"leva Barker\". Cavaill\u00e9-Coll, riconoscendo le alte potenzialit\u00e0 di questa macchina, la svilupp\u00f2 con il suo ideatore per poi applicarla all'organo di Saint-Denis.\nL'applicazione della leva Barker all'organo Cavaill\u00e9-Coll si ebbe quando la parte strumentale dello strumento era ormai conclusa e si stava procedendo al posizionamento delle canne sui somieri. La cassa dell'organo venne ideata dall'architetto della basilica Fran\u00e7ois Debret che, nel il suo progetto, si ispir\u00f2 ad alcune miniature medioevali. La costruzione del prospetto, in stile neogotico, venne eseguita dal falegname Andr\u00e9 Bouxin con decorazioni a rilievi di Blois e Brun.\nL'organo, completato in tutte le sue parti, venne inaugurato il 21 settembre 1841. Rispetto al progetto originario, le tastiere erano state ridotte da cinque a tre e i registri da 71 a 69. Le maggiori innovazioni introdotte furono la cassa espressiva e il gran numero di flauti armonici (tutti i flauti di 8', 4' e 2' dei manuali, ad eccezione del \"Fl\u00fbte c\u00f4nique 8'\" del \"Grand-Orgue\"). L'organo aveva tre tastiere di 54 note ciascuna e pedaliera di 30 pedali, con soltanto le prime 25 note reali. La sua disposizione fonica \u00e8 la seguente:\nGli anni 1840 e 1850.\nNegli anni quaranta, Aristide Cavaill\u00e9-Coll strinse amicizia con Louis James Alfred Lef\u00e9bure-W\u00e9ly, organista prima di Saint-Roch (1841-1846), poi della Madeleine (1846-1858) ed infine di Saint-Sulpice (1863-1869). Di lui, Cavaill\u00e9-Coll apprezzava molto la capacit\u00e0 di improvvisazione e lo fece suonare molte volte ai concerti inaugurali dei propri strumenti. Tuttavia, nel suo stile, l'organaro vide anche delle limitatezze, in quanto non riusciva a raggiungere le qualit\u00e0 sinfoniche cui egli mirava e che invece trov\u00f2 nell'organista belga Jacques-Nicolas Lemmens, che conobbe nel 1850. Lemmens, allievo di Adolf Hesse e considerato il custode della tradizione di Johann Sebastian Bach, si dimostr\u00f2 capace di unire il contrappunto bachiano all'espressivit\u00e0 romantica. Tuttavia l'organista, seppur apprezzato, non si stabil\u00ec mai in Francia, ma visse soprattutto in Inghilterra, la patria della moglie.\nIl 4 febbraio 1854, Aristide Cavaill\u00e9-Coll spos\u00f2 Ad\u00e8le Blanc, nata a Marsiglia il 5 febbraio 1827. Da lei ebbe sette figli: C\u00e9cile (1854-1944); Pierre (1856-1859); Isabelle (1859-1859); Emmanuel (1860-1922); Joseph (1862-1884); Gabriel (1864-1916);; il settimo figlio usc\u00ec dal grembo materno gi\u00e0 morto, il che caus\u00f2 anche la morte della sua genitrice (20 ottobre 1868).\nNell'aprile del 1854, Cavaill\u00e9-Coll trasfer\u00ec il laboratorio ai numeri 94-96 di rue de Vaugirard, nel VI \"arrondissement\"; questo venne allestito all'interno della ex \"Salle de Concerts Spirituels\", gi\u00e0 sede del \"Conservatoire de Musique religieuse\", nella quale l'organaro aveva a sua disposizione un grande ambiente con alto soffitto.\nNel 1856 Aristide fond\u00f2 e assunse la direzione della societ\u00e0 per azioni \"A. Cavaill\u00e9-Coll Fils &amp; Cie\", la cui forza e il cui successo saranno determinati dalla presenza, al suo interno, di una famiglia unita; nella direzione dell'azienda, dimostr\u00f2 spirito di marketing e attitudine per gli affari. Cominci\u00f2 cos\u00ec il periodo di massimo splendore della ditta, che vide aumentare il numero dei dipendenti dai 40 nel 1848 ai 75 nel 1878; fra questi, vi erano Gabriel e F\u00e9lix Reinburg, stimati intonatori; l'efficienza dell'azienda era dovuta anche alla suddivisione al suo interno in settori specifici, tutti monitorati da Cavaill\u00e9-Coll, grazie ai quali potevano essere costruiti organi con una media di 20 circa ogni anno.\nAll'interno del laboratorio, Cavaill\u00e9-Coll aveva un proprio ufficio, dotato di una biblioteca e di un particolare dispositivo di 32 canne grazie al quale era possibile suonare le prime 32 parziali armoniche: egli aveva, difatti, una grande abilit\u00e0 matematica, utilizzata anche per tradurre in formule i suoni prodotti dalla suddetta macchina, ed era amico di scienziati come il matematico Jules Antoine Lissajous e i fisici F\u00e9lix Savart e Jean Bernard L\u00e9on Foucault, che Cavaill\u00e9-Coll aiut\u00f2 nel calcolo accurato della velocit\u00e0 della luce.\nL'organaro frequentava anche importanti musicisti e compositori, come Camille Saint-Sa\u00ebns, Charles Gounod, Louis Niedermeyer, Ambroise Thomas, Fran\u00e7ois-Joseph F\u00e9tis e Franz Liszt; aveva inoltre una grande influenza su quella generazione di organisti francesi che poi divenne famosa, tra cui Alexandre Guilmant e Charles-Marie Widor che mand\u00f2 da Jacques-Nicolas Lemmens per studiare Johann Sebastian Bach, e conobbe, verso la fine della sua vita, anche Louis Vierne e Marcel Dupr\u00e9.\nMa Cavaill\u00e9-Coll dovette anche confrontarsi con la concorrenza, specialmente con l'organaro Joseph Merklin, nato in Germania ma attivo soprattutto in Francia, anche se quest'ultimo era attivo soprattutto in provincia, mentre a Parigi lavorava quasi esclusivamente Cavaill\u00e9-Coll.\nTra il 1840 e il 1860 Cavaill\u00e9-Coll costruisce alcuni organi importanti. Fra questi vi \u00e8 l'organo attualmente nella chiesa del Val-de-Gr\u00e2ce, a Parigi, costruito nel 1853 per il Pantheon, riaperto al culto nel 1851 per volere di Napoleone III. Dopo che, nel 1885, in occasione dei funerali di Victor Hugo, la chiesa venne definitivamente sconsacrata, lo strumento venne assegnato alla cappella dell'ospedale del Val-de-Gr\u00e2ce; il trasferimento venne attuato da Merklin che install\u00f2 una leva Barker e una nuova consolle. Altri strumenti di quegli anni sono quello della cattedrale di Perpignano (1854-1857), quello della cattedrale di Saint-Omer (1855), e quello della basilica di Sainte-Clotilde-et-Sainte-Val\u00e8re a Parigi (1859).\nViaggio in Europa.\nIn seguito al successo avuto con la costruzione dell'organo della basilica di Saint-Denis, alla ditta Cavaill\u00e9-Coll venne affidata la costruzione e la revisione di vari organi, tra i quali quello della chiesa parigina di Saint-Roch (1842). Nel 1844, Aristide decise di intraprendere un viaggio in Europa per studiare i differenti tipi di scuole organarie; l'itinerario, che prevedeva come tappe Strasburgo, Rouffach, Berna, Friburgo, Zurigo, Winterthur, Stoccarda, Francoforte, Colonia, Haarlem, Rotterdam, Utrecht, Londra, venne scelto dal compositore austriaco Sigismund von Neukomm, il quale forn\u00ec anche all'organaro delle lettere di presentazione.\nA Strasburgo, Cavaill\u00e9-Coll visit\u00f2 l'organo della cattedrale, di Andreas e Johann Andreas Silbermann che, in una lettera del 22 settembre, paragon\u00f2, per pregi e difetti, agli antichi organi francesi:\nDopo la visita alla cattedrale di Friburgo, il cui organo maggiore, costruito nel 1834 da Aloys Mooser, trov\u00f2 acusticamente troppo debole rispetto al luogo in cui si trovava, a Ludwigsburg Cavaill\u00e9-Coll ebbe occasione di incontrare e conoscere l'organaro tedesco Eberhard Friedrich Walcker, con il quale strinse amicizia, e il nipote di quest'ultimo, Carl Gottlob Weigle. Di Walcker apprezz\u00f2 l'organo romantico della Paulskirche di Francoforte, costruito nel 1833 (\"opus 6\"), con tre tastiere e pedaliera e 74 registri, soprattutto i fondi, mentre rilev\u00f2 l'assenza di carattere dei registri ad ancia e solisti:\nSuccessivamente, Cavaill\u00e9-Coll si rec\u00f2 dapprima a Colonia, poi nei Paesi Bassi, nelle citt\u00e0 di Rotterdam, Utrecht e Haarlem, dove vide l'organo della chiesa di San Bavone e prese contatti con l'organaro Jonathan B\u00e4tz. Al termine del viaggio, visit\u00f2 le citt\u00e0 inglesi di Londra e Birmingham; nell'ultima citt\u00e0, visit\u00f2 l'organo della \"Town Hall\", costruito nel 1834 da William Hills e caratterizzato da una mostra di 32' che Cavaill\u00e9-Coll defin\u00ec abominevole poich\u00e9 le canne di cui era composta gli ricordavano delle grondaie.\nOrgano della Madeleine a Parigi.\nDopo il ritorno in Francia dal viaggio in Europa, Aristide Cavaill\u00e9-Coll vinse, nel 1845, il concorso per la costruzione di un grande organo a canne da collocarsi nella parigina chiesa della Madeleine, per la quale, nel 1842, aveva gi\u00e0 realizzato un organo corale. Lo strumento, costato alla parrocchia 73.000 franchi, venne ultimato nel 1846 e inaugurato il 29 ottobre dello stesso anno.\nIl nuovo organo aveva 48 registri su quattro tastiere e pedaliera ed una disposizione fonica innovativa: essa constava in un gran numero di fondi di 16', 8' e 4' e di registri ad ancia, mentre aveva un numero limitato di ripieni e soltanto una mutazione semplice, di 2.2/3'; inoltre veniva per la prima volta introdotto il registro di Voce celeste. Di seguito \u00e8 riportata la disposizione fonica originaria dello strumento:\nLa disposizione fonica dello strumento, considerata assolutamente innovativa per l'epoca, suscit\u00f2 pareri discordanti. Il presidente della commissione che aveva approvato il progetto, Pierre-Armand S\u00e9guier, membro dell'Accademia delle scienze francese, si pronunci\u00f2 a favore del nuovo organo, approvandolo senza riserve per le innovazioni introdotte da Cavaill\u00e9-Coll come i pedaletti, per i registri e per la complessa meccanica, lodando il suo costruttore per aver ideato e costruito uno strumento da lui considerato un capolavoro.\nParole di elogio per il nuovo strumento si ebbero anche da importanti organisti come Louis James Alfred Lef\u00e9bure-W\u00e9ly, che successivamente diventer\u00e0 organista titolare alla Madeleine; anche l'organista tedesco Adolf Hesse era rimasto soddisfatto dell'organo, reputandolo adatto anche all'esecuzione del repertorio di Johann Sebastian Bach.\nTuttavia ebbe anche aspre critiche per il particolare strumento che aveva costruito; colui che maggiormente lo attacc\u00f2 fu F\u00e9lix Danjou, organista presso la cattedrale di Notre-Dame che aveva fondato, nel 1838, insieme a Louis Callinet e Th\u00e9odore Sauer, la ditta organaria Daublaine-Callinet. Danjou, che auspicava una riforma contro la musica profana e lirica in chiesa, non tollerava l'utilizzo degli organi nelle chiese per manifestazioni e concerti laici; spesso, in tal frangente, l'organo e l'orchestra suonavano insieme e l'organista notava come di recente l'organo tendesse ad imitare l'orchestra. Nella sua \"Revue de la musique religieuse, populaire et classique\", Danjou, se da una parte rimase soddisfatto degli elevati standard tecnici dell'organo della Madeleine, critic\u00f2 lo stesso strumento dal punto di vista fonico: l'organista lament\u00f2 la presenza di molti registri di derivazione orchestrale e di una cassa espressiva troppo spessa, pi\u00f9 adatta, a suo parere, per scopi profani che religiosi.\nOrgano di Saint-Vincent-de-Paul a Parigi.\nAristide Cavaill\u00e9-Coll, nel 1845, aveva avanzato due proposte alla chiesa di Saint-Vincent-de-Paul di Parigi (edificata tra il 1830 e il 1844) per la costruzione di un grande organo, che gli venne affidata soltanto nel 1849.\nAllo strumento era stata riservata, dal progettista, la cantoria in controfacciata, anche con la funzione di unire i due matronei, tripartita in campate da due colonne. Della cantoria, Cavaill\u00e9-Coll utilizz\u00f2 le due campate laterali lasciando libera quella centrale con rosone, ponendo in quest'ultima la consolle. Lo strumento venne ultimato nel 1851 e inaugurato il 26 gennaio 1852 con un concerto in cui si esibirono Lefebure-Wely e il tedesco Johann Peter Cavallo, primo organista titolare di Saint-Vincent-de-Paul.\nL'organo, considerato una delle opere pi\u00f9 notevoli di Cavaill\u00e9-Coll e dichiarato monumento storico di Francia il 12 maggio 1980, aveva tre tastiere di 56 note ciascuna, pedaliera dritta di 25 note e 47 registri per un totale di 2669 canne; la sua disposizione fonica, riportata di seguito, a differenza di quella dell'organo della Madeleine, presentava un maggior numero di registri di mutazione, sia semplici, sia composti:\nOrgano di Saint-Sulpice a Parigi.\nNel 1855 venne richiesto a Cavaill\u00e9-Coll di svolgere un lavoro di manutenzione e messa a punto sull'organo della parigina chiesa di Saint-Sulpice. Lo strumento era stato costruito nel 1781 da Fran\u00e7ois-Henri Clicquot con cassa progettata dalla particolare forma concava progettata da Jean Chalgrin, ed era stato restaurato ed ampliato tra il 1834 e il 1846 dapprima da Louis Callinet, poi dalla Soci\u00e9t\u00e9 Girard e infine da Ducroquet; tuttavia l'esito di tale intervento non lasci\u00f2 soddisfatto n\u00e9 il clero parrocchiale, n\u00e9 l'organista, tanto che, quando Cavaill\u00e9-Coll propose, dopo il 1855, una ricostruzione dello strumento, la proposta venne accettata: i lavori cominciarono nel 1857 per terminare nel 1862.\nCavaill\u00e9-Coll costru\u00ec uno strumento grandioso, con 100 registri, paragonabile soltanto ai due organi considerati all'epoca i migliori: quello della cattedrale di Liverpool, costruito da Henry Wills, e quello del duomo di Ulma, di Walcker. Nell'organo di Saint-Sulpice, Cavaill\u00e9-Coll introdusse una nuova tipologia di consolle: a differenza delle consolle precedenti, che avevano i pomelli dei registri posti parallelamente alle tastiere, in essa questi, dato il loro alto numero, per facilitare l'organista, erano stati disposti a semicerchio. Un'altra innovazione fu l'introduzione di una combinazione, possibile grazie alla Leva Barker.\nLo strumento venne suonato pubblicamente per la prima volta il 19 aprile 1862 per la Veglia pasquale; il concerto inaugurale ebbe luogo il seguente 29 aprile e vi suonarono tra gli altri Alexandre Guilmant, C\u00e9sar Franck, Camille Saint-Sa\u00ebns, e l'organista titolare Georges Schmitt.\nSuccessivamente, l'organo venne modificato con la sostituzione e l'aggiunta di alcuni registri; poco dopo la sua costruzione, ad esempio, il nuovo organista titolare, Louis James Alfred Lef\u00e9bure-W\u00e9ly, fece aggiungere a Cavaill\u00e9-Coll tre accessori: un pedaletto per simulare il rumore del tuono, un congegno per simulare il rumore della grandine e un Usignolo.\nDi seguito la disposizione fonica originaria dello strumento:\nDal 1860 al 1890.\nIl grande successo della ditta venne oscurato da gravi lutti nella vita privata di Aristide Cavaill\u00e9-Coll: nel 1862 mor\u00ec sua madre e nel 1868 si spense sua moglie nel dare alla luce il settimo figlio, nato morto.\nNel 1866 la ditta dovette lasciare i locali di Rue de Vaugirard: l'edificio comprendente la ex \"Salle de Concerts Spirituels\" venne espropriato per essere demolito nell'ambito della nuova pianificazione urbanistica di Parigi ideata dal Barone Haussmann. Aristide Cavaill\u00e9-Coll, nel 1868, scelse e acquist\u00f2 come nuova sede dell'azienda un complesso situato ai numeri 13 e 15 di Avenue du Maine, gi\u00e0 sede di una sala da ballo pubblica e di una caffetteria, costituito da un'abitazione, che divenne la residenza dell'organaro, dalla ex sala per le danze, trasformata in sala per l'esposizione di nuovi strumenti, e da vari edifici adibiti ad industria.\nEsportazioni in America.\nA partire dal 1860, la ditta vide un incremento notevole di commesse di organi per il continente americano, iniziato nel 1850 con la costruzione di uno strumento per la cappella privata della residenza di Andr\u00e9s de Santa Cruz. Mentre per l'America del Nord costru\u00ec prevalentemente organi di dimensioni ridotte, con una o due tastiere e pedaliera e con un numero limitato di registri, per l'America del Sud realizz\u00f2 strumenti anche pi\u00f9 grandi, come quello della cattedrale di Buenos Aires.\nEsportazioni in Gran Bretagna.\nA partire dalla fine degli anni sessanta, a causa della guerra franco-prussiana, gli ordini provenienti dalla Francia diminuirono drasticamente e, per compensare, Cavaill\u00e9-Coll espanse il suo commercio nella Gran Bretagna. Qui le creazioni dell'organaro francese erano molto ammirate ma, dati gli alti costi, non erano stati ancora stipulati contratti con lui. Il primo ordine che giunse da oltremanica fu da parte del convento carmelitano di Kensington, Londra, e l'organo costruito aveva 24 registri su due tastierea e pedaliera; di tale strumento, inaugurato con un concerto di Charles-Marie Widor e di Alexandre Guilmant, rimasero entusiasti anche l'organista William Thomas Best e il parlamentare John Turner Hopwood, e quest'ultimo commission\u00f2 a Cavaill\u00e9-Coll, nel 1870, la costruzione di un organo per la propria residenza.\nL'organo a canne pi\u00f9 grande costruito da Cavaill\u00e9-Coll in Gran Bretagna fu quello della Albert Hall di Sheffield, nel South Yorkshire, realizzato tra il 1871 e il 1873 ed in seguito ampliato dallo stesso costruttore nel 1893. Lo strumento aveva 64 registri suddivisi su quattro tastiere di 61 note ciascuna e pedaliera di 30 note. Un altro grande strumento di Cavaill\u00e9-Coll in Gran Bretagna fu quello della Town Hall di Manchester, con 48 registri su quattro tastiere e pedaliera, apprezzato anche da James Kendrick Pyne, organista della cattedrale di Manchester, che disse in merito:\nDegli organi di Cavaill\u00e9-Coll, oltremanica era particolarmente apprezzata l'intonazione, soprattutto per quanto riguardava i principali, i flauti e i registri ad ancia.\nOrgano di Notre-Dame a Parigi.\nNel 1860, nell'ambito degli importanti restauri conservativi alla cattedrale di Notre-Dame condotti da Eug\u00e8ne Viollet-le-Duc, quest'ultimo chiese ad Aristide Cavaill\u00e9-Coll un progetto con preventivo per un organo da collocarsi nella chiesa in luogo dello strumento gi\u00e0 esistente. Il 30 marzo dello stesso anno, l'organaro present\u00f2 una proposta per un organo a quattro tastiere e pedaliera con un totale di 64 registri, rifiutata perch\u00e9 considerata troppo onerosa.\nIl 28 ottobre 1862, Joseph Merklin present\u00f2 un proprio progetto per un nuovo organo; Cavaill\u00e9-Coll, venuto a sapere ci\u00f2, ne prepar\u00f2 un altro che present\u00f2 il 23 dicembre successivo insieme ad una petizione sottoscritta da importanti esponenti del mondo politico e musicale, tra cui anche Gioachino Rossini. Il contratto con Cavaill\u00e9-Coll venne firmato il 15 luglio 1863, con l'impegno da parte dell'organaro di consegnare lo strumento entro due anni; tuttavia questo non venne ultimato che nel dicembre del 1867. Tale ritardo fu causato anche dalla decisione di Viollet-le-Duc, in corso d'opera, di rimuovere il positivo tergale, costringendo l'organaro a integrare il suo materiale fonico all'interno della cassa principale; di conseguenza, Cavaill\u00e9-Coll, non sentendosi pi\u00f9 vincolato al progetto originario, ide\u00f2 una nuova disposizione fonica, con 86 registri su cinque tastiere e pedaliera:\nRispetto alla disposizione di Saint-Sulpice, quella di Notre-Dame presentava varie differenze: a parit\u00e0 di numero di registri ad ancia, vennero introdotti nuovi tipi di mutazioni semplici, come quelle in quinta di 1.1/3' e in settima, mentre il \"Grand-Orgue\" venne nuovamente dotato di ripieni ed ance. La consolle, sullo stile di quella di Saint-Sulpice, aveva i pomelli dei registri posti a semicerchio ai lati delle tastiere, ma presentava un'innovazione nel comando delle griglie dell'espressione, non pi\u00f9 a pedaletto posto alla destra di tutti gli altri, ma a staffa posta al centro.\nLo strumento venne suonato per la prima volta per il Natale del 1867, ma il suo concerto inaugurale si tenne il 6 marzo successivo e vi presero parte i pi\u00f9 importanti organisti francesi dell'epoca: Alexis Chauvet, Auguste Durand, C\u00e9sar Franck, Alexandre Guilmant, Cl\u00e9ment Loret, Camille Saint-Sa\u00ebns e Charles-Marie Widor. Fu nominato organista titolare Eug\u00e8ne Sergent, cui successe nel 1900 Louis Vierne.\nNel 1882, in seguito ad un cedimento di 10 centimetri della cantoria, costruita da Viollet-le-Duc e criticata da Cavaill\u00e9-Coll perch\u00e9 posta troppo in alto, l'organaro dovette smontare completamente l'organo per regolarne nuovamente la trasmissione, compito che port\u00f2 a termine nel 1894.\nAnche se la costruzione dei due organi di Saint-Sulpice e di Notre-Dame procur\u00f2 a Cavaill\u00e9-Coll una fama sempre maggiore, fu anche foriera di grandi oneri, tanto che una minima parte del personale della ditta dovette essere licenziato.\nProgetto per l'organo di San Pietro in Vaticano.\nNel 1875 Aristide Cavaill\u00e9-Coll rese pubblico il suo progetto per un grande organo a canne da collocarsi nella basilica di San Pietro in Vaticano che era sprovvista di uno strumento adeguato. Questo venne presentato lo stesso anno a papa Pio IX dall'organaro, che venne ricevuto in udienza grazie all'interessamento di Jacques-Nicolas Lemmens. Tuttavia, nonostante dimostrazioni di grande stima, il pontefice non diede una risposta definitiva, affermativa o negativa, n\u00e9 prima, n\u00e9 dopo, tanto da scoraggiare Cavaill\u00e9-Coll; fra i sostenitori di quest'ultimo, vi era anche Franz Liszt, che accus\u00f2 apertamente il capitolo vaticano di boicottaggio. Un nuovo tentativo fu fatto con il nuovo pontefice, Leone XIII, nel 1887, in occasione del suo cinquantesimo anniversario di ordinazione sacerdotale, e in tale occasione venne donato al papa un modello in scala 1:10; anche questa volta l'impresa non ebbe successo.\nLa proposta di Cavaill\u00e9-Coll per la basilica vaticana consisteva in un grande organo con 8.316 canne, per un totale di 124 registri suddivisi su cinque tastiere e pedaliera. La disposizione fonica era tipicamente di tipo sinfonico-francese, con molti registri di mutazione e registri ad ancia. L'organo doveva essere situato in controfacciata, sopra una cantoria appositamente costruita e progettata dall'architetto francese Alphonse Simil, autore anche del disegno della cassa; quest'ultima doveva essere ispirata a quelle classiche francesi, con mostra di 32', e caratterizzata da una statua raffigurante San Pietro posta al suo centro.\nDi seguito la disposizione fonica del progetto:\nGli ultimi anni.\nGli organi di Saint-Sernin e di Saint-Ouen.\nTra il 1888 e il 1890, vennero costruiti da Cavaill\u00e9-Coll due dei suoi strumenti pi\u00f9 famosi. Entrambi sono accomunati dallo spazio esiguo delle casse dei precedenti organi all'interno delle quali dovettero essere costruiti, ma anche da un elevato livello di qualit\u00e0 del suono prodotto.\nIl primo di questi \u00e8 l'organo maggiore della basilica di Saint-Sernin a Tolosa, costruito nel 1843 dalla ditta Daublaine Callinet ma ricostruito riutilizzando solo parte dello strumento precedente da Cavaill\u00e9-Coll nel 1888-1889. Lo strumento, la cui intonazione venne affidata a Felix Reinburg, \u00e8 stato subito considerato come una delle maggiori realizzazioni dell'organaro ed in seguito non ha subito cambiamenti. L'organo ha 54 registri e la sua consolle \u00e8 a finestra, con tre tastiere di 56 note ciascuna e pedaliera dritta di 30 note. La disposizione fonica, ricca di registri ad ancia ma con un limitato numero di registri di mutazione, \u00e8 caratterizzata dalla presenza di due trombe armoniche, una in 8' e una in 4', poste \"en chamade\".\nIl secondo organo, immediatamente successivo, \u00e8 l'organo maggiore della chiesa abbaziale di Saint-Ouen a Rouen, terminato nel 1890 e anch'esso rimasto inalterato nelle sue caratteristiche e nella sua intonazione. Lo strumento, definito da Charles-Marie Widor \"un organo da Michelangelo\" (in francese: \"un orgue \u00e0 Michel-Ange\") \u00e8 da molti considerato l'opera pi\u00f9 importante di Aristide Cavaill\u00e9-Coll e possiede 64 registri suddivisi su quattro tastiere, di 56 note ciascuna, e pedaliera, di 30 note. La sua disposizione fonica \u00e8 caratterizzata dal ritorno ad un \"Grand-Orgue\" con soli fondi di 16', 8' e 4' e con pochi registri ad ancia, nonch\u00e9 da un ricco \"R\u00e9cit\" di 20 registri.\nIl fallimento e la morte.\nNegli ultimi anni, pi\u00f9 volte la ditta di Cavaill\u00e9-Coll era stata sull'orlo del fallimento.\nCon la morte di Gabriel Reinburg (28 gennaio 1891), il migliore intonatore dell'azienda, questa cominci\u00f2 un rapido declino che la port\u00f2 al fallimento. Il debito contratto con il maggior creditore, il Cr\u00e9dit Fonci\u00e8re, che aveva anche un'ipoteca sugli edifici di Cavaill\u00e9-Coll, port\u00f2 ad una sentenza emessa dalla Chambre des Saisies Immobili\u00e8res del Tribunale della funzione pubblica Senna (5 novembre 1891) e ad un successivo accordo con parte dei creditori. Successivamente, i laboratori e i macchinari vennero venduti al ricco mercante Emile Cholet che a sua volta li affitt\u00f2 a Cavaill\u00e9-Coll, mentre la casa venne assegnata all'Institution de Barral e trasformata in collegio femminile. Il 18 giugno 1898 l'azienda venne ceduta a Charles Mutin che gi\u00e0 vi aveva lavorato in precedenza e che rimase alla sua direzione fino al 1924; l'ultimo grande organo costruito da Cavaill\u00e9-Coll fu quello per il castello del barone Albert Esp\u00e9e (1898), con 74 registri e consolle con 4 tastiere di 61 note ciascuna e pedaliera dritta di 32 note e i pomelli dei registri disposti ad anfiteatro, come negli organi di Saint-Sulpice e di Notre-Dame; successivamente lo strumento \u00e8 stato venduto alla basilica del Sacro Cuore di Parigi.\nAristide Cavaill\u00e9-Coll si trasfer\u00ec in un appartamento al numero 21 di rue du Vieux-Colombier insieme alla figlia C\u00e9cile e ad una famiglia di domestici devoti; ivi mor\u00ec alle ore 9 del mattino di venerd\u00ec 13 ottobre 1899. Le esequie si tennero il 16 seguente nella chiesa di Saint-Sulpice e lo stesso giorno il corpo venne tumulato nella tomba di famiglia, nel cimitero di Montparnasse, a Parigi.\nRealizzazioni.\nNella seguente lista, sono elencati alcuni organi costruiti da Aristide Cavaill\u00e9-Coll. Per i parametri localit\u00e0, edificio, tastiere e di registri, si intendono le caratteristiche dello strumento al momento della costruzione, senza contare delle modifiche successive, eventualmente segnalate."}
{"id": "759475", "revid": "729019", "url": "https://it.wikipedia.org/wiki?curid=759475", "title": "Stazione di Pontelambro-Castelmarte", "text": "La stazione di Pontelambro-Castelmarte \u00e8 una fermata ubicata nel territorio comunale di Pontelambro sulla ferrovia Milano-Asso. \u00c8 gestita da FerrovieNord.\nNel 2005 la stazione ha registrato il transito di 79.759 viaggiatori.\nStoria.\nSi trattava di una stazione a doppio binario fino agli anni novanta, quando venne convertita a fermata impresenziata a singolo binario.\nStrutture e impianti.\nIl fabbricato viaggiatori rispecchia lo stile di molte altre stazioni della linea ferroviaria Milano\u2013Asso.\nI lavori per lo smantellamento della stazione hanno lasciato intatto il fabbricato viaggiatori, sigillando la vecchia biglietteria, ma preservando la sala d'attesa, che sar\u00e0 a breve dotata di una struttura automatica.\nCon la riduzione da due a un solo binario negli anni novanta \u00e8 stata restaurata la banchina d'attesa. Questa si estende per circa 220 metri con andamento non rettilineo. Il restauro non ha portato l'altezza del livello della banchina dal piano dei binari agli attuali standard: risulta perci\u00f2 molto scomoda la salita e la discesa dei passeggeri, tranne che per gli ultimi 10 metri della banchina, verso Lezza-Carpesino, dove la banchina risulta alta e permissiva alla salita/discesa autosufficiente di persone dotate di carrozzina.\nRecentemente Pontelambro-Castelmarte \u00e8 stata provvista di nuovi sistemi di teleindicazione.\nNel tracciato tra la stazione di Erba e la stazione di Pontelambro-Castelmarte in territorio comunale di Erba, poco a nord del ponte ferroviario sul fiume Lambro, \u00e8 ubicata la stazione di Lezza-Carpesino dove attualmente non effettuano fermata i treni del servizio regionale.\nMovimento.\nIl servizio di trasporto pubblico ferroviario \u00e8 espletato da Trenord. Presso lo scalo fermano diciassette treni regionali diretti a Milano e diciannove diretti ad Asso.\nSeguendo l'orario feriale aggiornato a dicembre 2012, il servizio su questa fermata si articola in questo modo:\nIl tempo di percorrenza medio \u00e8 69 minuti (46\u00a0km, velocit\u00e0 media: 40\u00a0km/h)."}
{"id": "759476", "revid": "773636", "url": "https://it.wikipedia.org/wiki?curid=759476", "title": "Chiesa di San Paolo a Ripa d'Arno", "text": "La chiesa di San Paolo a Ripa d'Arno \u00e8 un luogo di culto cattolico che si trova a Pisa sul lungarno, nell'omonima piazza. \u00c8 conosciuta anche come il duomo vecchio, anche se si tratta di una leggenda. Sul retro si trova la cappella di Sant'Agata.\nStoria.\nAnnoverata tra i capolavori del romanico pisano fu fondata prima dell'anno Mille, nel IX o X secolo ed \u00e8 attestata dal 1032. Appartenne ai monaci di san Benedetto e dal 1092 al 1409 fu sede dei monaci vallombrosani.\nNella prima met\u00e0 del XII secolo la chiesa fu ampliata in forme analoghe al contemporaneo Duomo, e nel 1149 la chiesa fu consacrata dal papa Eugenio III. La facciata fu realizzata tra il 1148 e il 1165, anche se fu conclusa solo nel XIV secolo.\nDurante la costruzione della cattedrale, fu concessa la facolt\u00e0 di esercitare il culto e le pubbliche funzioni nelle grandi solennit\u00e0 in San Paolo a Ripa d'Arno. \nSul finire del XII secolo vennero ultimati gli ambienti monastici, articolati attorno a due chiostri, uno addossato al lato sud e l'altro dietro l'abside, nonch\u00e9 la Cappella di Sant'Agata. Quest'ultima \u00e8 l'unica cosa che rimane dopo i danneggiamenti causati dai bombardamenti della seconda guerra mondiale, dopo i quali i chiostri furono definitivamente demoliti, insieme al campanile. I rivestimenti marmorei del prospetto nord e del braccio laterale sinistro sono assegnabili alla met\u00e0 del XIII secolo.\nNel 1409 la chiesa e il monastero furono affidati in commenda al cardinal Landolfo Marramauro e in seguito ad altri alti prelati che si succedettero negli anni. Nel 1552 la chiesa pass\u00f2 in commenda alla famiglia sanminiatese Grifoni, che vi fecero subentrare, a partire dal 1565, l'Ordine dei cavalieri di Santo Stefano.\nCon la soppressione dell'ordine da parte del granduca Pietro Leopoldo nel 1798, la chiesa divenne parrocchia.\nNell'Ottocento furono apportati diversi restauri, ma l'edificio sub\u00ec importanti danneggiamenti durante la seconda guerra mondiale e pertanto fu nuovamente restaurato tra il 1949 ed il 1952; proprio a seguito degli interventi postbellici furono demoliti gli ambienti monastici, i chiostri, il campanile e gran parte degli edifici che si trovavano in aderenza alla chiesa, presso la cappella di Sant'Agata, l'unica struttura rimasta.\nNel 2012 \u00e8 stata chiusa a causa delle condizioni precarie della copertura. Dall'ottobre 2016 \u00e8 iniziato il restauro finanziato dalla CEI, Unicoop Firenze, Fondazione Pisa e anche grazie ad una campagna di \"crowdfunding\". Nel maggio 2018 \u00e8 terminato il restauro e nel marzo 2019 \u00e8 ripresa l'attivit\u00e0 religiosa.\nDescrizione.\nLa struttura \u00e8 a croce egizia (o commissa) absidata, a tre navate con cupola all'incrocio del transetto.\nAll'esterno, nel rivestimento marmoreo a fasce bicrome sono reimpiegati marmi romani, che tuttavia non seguono tutto il perimetro della chiesa, lasciando intuire la presenza dell'attiguo convento dei frati, oggi scomparso, sul lato meridionale dell'edificio.\nLa facciata \u00e8 a due spioventi, con lesene, cinque archi ciechi a racchiudere oculi o losanghe e tre portali nel registro inferiore. Nel registro superiore vi sono tre ordini di logge, con cornici marcapiano scolpite ed esili colonnine ed archi a tutto sesto. Fu realizzata quasi interamente tra il 1148 e il 1665, ma completata solo all'inizio del XIV secolo.\nAll'interno, il braccio longitudinale \u00e8 articolato in tre navate e sette campate per mezzo di colonne e archi lievemente acuti ed illuminato da sottili finestre che si aprono nelle mura spesse del cleristorio (in alto) e delle navate laterali (in basso ai lati). Il soffitto \u00e8 costituito da una leggera orditura lignea a vista sia nella navata centrale che in quelle laterali.\nIl fonte battesimale, l'acquasantiera e la scultura con il \"battesimo di Cristo\" sono aggiunte moderne. Si segnalano invece: "}
{"id": "759477", "revid": "101478", "url": "https://it.wikipedia.org/wiki?curid=759477", "title": "Cavaill\u00e9-Coll", "text": ""}
{"id": "759487", "revid": "77358", "url": "https://it.wikipedia.org/wiki?curid=759487", "title": "Despotismo", "text": ""}
{"id": "759490", "revid": "103424", "url": "https://it.wikipedia.org/wiki?curid=759490", "title": "Congiura pisoniana", "text": ""}
{"id": "759501", "revid": "1573940", "url": "https://it.wikipedia.org/wiki?curid=759501", "title": "William McMahon", "text": "Figlio di un avvocato ha frequentato la Sydney Grammar School e l'Universit\u00e0 di Sydney, dove si \u00e8 laureato in Legge. McMahon ha svolto il suo tirocinio presso la \"Allen, Allen and Hemsley\", uno dei pi\u00f9 antichi e prestigiosi studi legali australiani. Nel 1940 McMahon si arruola nell'esercito ma a causa di un deficit uditivo ha svolto semplici mansioni lavorative. Terminato il secondo conflitto mondiale egli si \u00e8 recato in Europa e ha completato la sua preparazione economica.\nLa carriera politica.\nNel 1949 McMahon viene eletto al parlamento federale nelle file del Partito Liberale d'Australia, capace e ambizioso nel 1951 ha ricevuto dal premier Robert Menzies l'incarico di ministro della Marina. Per i successivi 21 anni McMahon ha mantenuto lo status di ministro guidando vari dicasteri e nel 1966, quando il nuovo premier Harold Holt ha formato il suo governo, \u00e8 stato nominato ministro del Tesoro e vice leader del partito liberale al posto dello stesso Holt. McMahon, anche a causa della sua forte ambizione, rimaneva impopolare tra i suoi colleghi. Certamente le voci di una sua omosessualit\u00e0, mai smentite o confermate, non resero pi\u00f9 semplice la sua carriera politica. Nel 1965, all'et\u00e0 di 57 anni, McMahon si sposa con Sonia Rachel Hopkins (nata nel 1932), con la quale ha avuto tre figli: Melinda, Julian McMahon (attore e modello) e Debra. \nQuando nel 1967 Holt scompare misteriosamente, McMahon, quale numero due del partito di maggioranza, viene indicato come suo successore naturale, ma John McEwen, premier provvisorio e leader degli alleati del partito agrario, in quell'occasione ha reso noto che non avrebbe mai fatto parte di una compagine ministeriale guidata da McMahon. Le voci sulla presunta omosessualit\u00e0 di McMahon e la visione antiprotezionistica di quest'ultimo sono i motivi principali dell'aut aut del leader agrario.\nPer evitare una crisi politica che sarebbe sfociata in elezioni anticipate dall'esito incerto McMahon ritira la sua candidatura a premier e John Gorton diviene il nuovo capo del partito liberale e nuovo premier australiano. Nel governo Gorton McMahon guida il dicastero degli Esteri, in attesa di una nuova chance. La sua occasione si presenta dopo le dimissioni da capo del partito agrario presentate da McEwen nel gennaio del 1971. Nel mese di marzo il Ministro della Difesa, Malcolm Fraser, si dimette criticando la politica del premier in carica. Quando viene respinta la mozione di fiducia presentata da Gorton, McMahon all'et\u00e0 63 anni viene eletto leader del partito liberale.\nMcMahon si insedia come premier in una situazione difficile. La guerra del Vietnam e la leva obbligatoria sono divenuti impopolari; inoltre la promessa del leader laburista Gough Whitlam, di creare un sistema mutualistico universale incontra il favore dell'opinione pubblica. Per uscire dall'angolo McMahon critica aspramente l'ipotesi, formulata dal capo dell'opposizione laburista, di un riconoscimento della Cina Comunista. Dopo che il Presidente degli Stati Uniti Nixon annuncia nel 1972 una sua visita ufficiale a Pechino queste critiche colpiranno come un boomerang il premier australiano. La sua reputazione di efficiente economista viene messa a dura prova dall'alta inflazione mentre a causa del suo timbro vocale e della scarsa oratoria soccombe nei dibattiti televisivi con Whitllam. La stessa stampa conservatrice, che in teoria avrebbe dovuto sostenere McMahon, lo ridicolizza.\nA questo punto a McMahon saltano i nervi, e nel dicembre del 1972 conduce una campagna elettorale talmente inefficace che verr\u00e0 umiliato dalla stampa. Dopo la scontata vittoria elettorale dei laburisti di Whitlam, McMahon si dimette dalla guida del partito liberale ed entra a far parte del governo ombra guidato dal capo dell'opposizione Billy Snedden, ma dopo la nuova sconfitta elettorale del 1974 deve lasciare anche questa carica. Nel 1977 McMahon viene nominato cavaliere e conserva il suo scranno parlamentare sino alle dimissioni presentate nel 1982. Egli \u00e8 stato uno dei pi\u00f9 longevi parlamentari della storia australiana. Nel 1988 a Sydney McMahon muore di cancro.\nNessun premier australiano ha avuto una cos\u00ec cattiva stampa come McMahon. Oggi gli storici dicono che McMahon \u00e8 stato un ottimo ministro ed un efficiente ministro del Tesoro che sarebbe potuto essere un buon primo ministro se avesse avuto dieci anni di meno.\nCuriosit\u00e0.\n\u00c8 il padre dell'attore Julian McMahon."}
{"id": "759504", "revid": "144796", "url": "https://it.wikipedia.org/wiki?curid=759504", "title": "Gloriette", "text": "Gloriette \u00e8 il nome che veniva dato nel XII secolo ad una piccola camera e, a partire dal rinascimento a un piccolo padiglione o ad un tempietto all'antica sito nel parco di un castello, come luogo propizio al riposo e alla poesia. L'epoca barocca moltiplic\u00f2 gli edifici all'interno dei parchi e con essi le \"Gloriette\". Quella del castello di Sch\u00f6nbrunn, a Vienna, si apparenta pi\u00f9 ad un padiglione di piacere, per le sue dimensioni. Il nome proviene dal termine \"gloria\".\nIl XVIII secolo e l'epoca neoclassica port\u00f2 di moda i piccoli templi all'antica, spesso dedicati alle Muse, a Venere o ad Apollo, nella corrente del romanticismo e delle poesie elegiache. Essa funge talvolta come belvedere per ammirare le bellezze della natura. Quando \u00e8 costruita in tondo con colonne greche, nei paesi germanofoni viene denominata \"monopteros\".\nOggi.\nOggi questo termine indica sia un piccolo padiglione di giardino che una grande voliera per uccelli. La \"gloriette\" \u00e8 spesso fatta di ferro forgiato e, raramente, in legno.\nNel giardino del priorato di Orsan, a Maisonnais, nel dipartimento della Cher, molte \"gloriette\" in legno ornano e ombreggiano i viali. Le piante rampicanti sono spesso associate a questo tipo di fabbricato."}
{"id": "759507", "revid": "6923", "url": "https://it.wikipedia.org/wiki?curid=759507", "title": "Transport de l'Agglom\u00e9ration Grenobloise", "text": "Transport de l'Agglom\u00e9ration Grenobloise, nota anche con la sigla TAG, \u00e8 l'azienda francese che gestisce il trasporto pubblico nell'agglomerato urbano di Grenoble.\nEsercizio.\nL'azienda gestisce 5 linee tranviarie (A, B, C, D E), 46 autolinee e minibus con funzione di navetta.\nI tram di Grenoble.\nLe linee tranviarie della citt\u00e0 hanno una lunghezza totale di 35 km divisi su 4 linee. La prima ad essere nuovamente messa in funzione, dopo che il servizio su rotaia precedente era stato in servizio dal 1894 al 1952, \u00e8 stata la linea A nel 1987, seguita dalla B nel 1990 e dalla C il 20 maggio 2006.\nNel rimettere in funzione le linee cessate si \u00e8 cercato di tenere in debita considerazione le necessit\u00e0 dei disabili con largo impiego di vetture tranviarie a pianale ribassato.\nAll'inizio del 2007 le linee sono percorse da un totale di 88 vetture, 53 di tipo \"TFS\" (\"Tramway fran\u00e7ais standard\") e 35 altre del tipo \"Citadis\". Le fermate sono un totale di 59, di cui 9 in comune tra pi\u00f9 linee:"}
{"id": "759512", "revid": "287204", "url": "https://it.wikipedia.org/wiki?curid=759512", "title": "Federico Guglielmo II di Prussia", "text": "Per il suo stile di vita \u00e8 ricordato come un re dongiovanni e, a causa della sua mole, fu soprannominato dai prussiani \"der dicke L\u00fcderjahn\" (= il grassone buono a nulla).\nBiografia.\nAnni giovanili.\nFederico Guglielmo era figlio primogenito del principe di Prussia Augusto Guglielmo, fratello minore di Federico il Grande. Poich\u00e9 quest'ultimo non aveva figli, Augusto era erede al trono, e dopo la sua morte lo divenne Federico Guglielmo. Ma, stante l'antipatia di Federico II per il fratello, la cui condotta appariva indegna agli occhi del re, l'appellativo dell'erede al trono della casa di Prussia era stato modificato: soltanto il figlio maggiore di un sovrano regnante avrebbe potuto fregiarsi del titolo di principe ereditario, mentre l'erede al trono non discendente in linea retta del re doveva accontentarsi di quello di principe di Prussia. La norma rimase in vigore fino all'abolizione della monarchia nel 1918.\nI cattivi rapporti del re con suo fratello non si ripercossero subito sul nipote. Federico Guglielmo infatti non aveva intenzione di ripetere gli errori del padre, che pure l'avrebbe voluto a sua immagine (sebbene questa si fosse rivelata un disastro). Per l'educazione del nipote il re dett\u00f2 nel 1760 precise istruzioni che, nei loro princip\u00ee, apparirebbero esemplari tuttora. Federico Guglielmo ebbe anche un ruolo nelle operazioni militari dell'ultima fase della Guerra dei sette anni (per l'esattezza nell'assedio di Schweidnitz), e in tale occasione fu elogiato dal sovrano per il suo coraggio.\nNel corso degli anni per\u00f2 il rapporto del re con l'erede al trono cambi\u00f2 radicalmente, soprattutto a causa delle divergenze caratteriali fra i due uomini. Per stile di vita e visione politica, Federico il Grande era molto diverso dal nipote. Fedele al suo ideale del re come \"primo servitore dello stato\", aveva a malapena una vita privata ed evitava il pi\u00f9 possibile le apparizioni mondane. Al contrario, soprattutto dal 1763, si dedic\u00f2 sempre pi\u00f9 alla politica e alle funzioni di governo. Immerso nei minimi dettagli il sovrano resse da solo tutte le trame della politica prussiana, escludendo dalle questioni politiche l'ambiente di corte, e in particolare l'erede al trono.\nDa parte sua, Federico Guglielmo non era che un giovane principe, e non aveva voglia di occuparsi solo d'affari di stato: voleva piuttosto godersi la vita, una propensione comune a molti dei nobili suoi contemporanei nell'Europa del XVIII secolo. Negli anni giovanili il principe coltiv\u00f2 diversi amori: di ci\u00f2 le forze tradizionaliste della corte prussiana, con il re in testa, presero atto senza troppo entusiasmo. Ormai Federico Guglielmo somigliava molto al defunto padre, che guarda caso era caduto in disgrazia presso il fratello per le stesse ragioni (ma c'era un altro motivo: una battaglia perduta nella Guerra dei sette anni).\nMatrimoni e relazioni.\nNel 1765 il re impose al nipote suo erede il matrimonio con la cugina principessa Elisabetta Cristina Ulrica di Brunswick-Wolfenb\u00fcttel. La coppia ebbe una figlia, Federica Carlotta Ulrica Caterina, ma l'unione fu molto infelice. Federico Guglielmo aveva infatti un'intensa vita extraconiugale. Gi\u00e0 nel 1764 egli aveva conosciuto la figlia di un musicista, Wilhelmine Enke (o Encke, 1753-1820), e intratteneva con lei una relazione destinata a segnare la sua vita e il suo regno. Tra moglie e marito si intromise lo stesso re, ansioso di un erede maschio che, nella freddezza del nipote verso la consorte, costei avrebbe dovuto procurarsi anche spurio. Sebbene Elisabetta rifiutasse sdegnata, decise ugualmente di rendere la pariglia al marito: lo fece per\u00f2 in modo plateale, rischiando di mettere in discussione davanti a tutti la legittimit\u00e0 di un eventuale successore.\nA questo punto, ci\u00f2 che era perdonabile all'erede al trono non lo era pi\u00f9 alla sua sposa. Cos\u00ec ad Elisabetta fu intimato di cambiar vita, ma lei non se ne cur\u00f2. Quando fu intercettata l'ennesima lettera galante, in cui la principessa implorava il suo amante di portarla via, venne per lei il tempo di lasciare la corte prussiana. Federico Guglielmo ottenne il divorzio, motivato per colpa della moglie ed Elisabetta fu confinata prima a K\u00fcstrin e poi a Stettino.\nIl fallimento matrimoniale di Federico Guglielmo impose alla corte di Potsdam la necessit\u00e0 di attivarsi ancora per procurare nuove nozze al principe della casa reale: la dinastia aveva ancora bisogno, infatti, di un erede maschio. La scelta cadde sulla principessa Federica Luisa, figlia di Luigi IX d'Assia-Darmstadt e di Carolina del Palatinato-Zweibr\u00fccken-Birkenfeld. Federica appag\u00f2 i desideri della sua nuova famiglia, procurando il successore sperato alla casa reale prussiana. Federico Guglielmo ebbe da lei in tutto sette figli.\nIl secondo matrimonio non cambi\u00f2 per\u00f2 le abitudini extraconiugali del principe. Wilhelmine Enke ottenne perfino (1769) l'approvazione del re come favorita ufficiale dell'erede al trono e benefici\u00f2 di una rendita annuale di 30.000 talleri. Per ragioni di facciata la donna spos\u00f2 un cameriere particolare, un certo Riez, ma queste nozze nulla mutarono nel rapporto col principe: da lui Wilhelmine ebbe anzi cinque figli.\nL'influenza politica di Wilhelmine Enke \u00e8 discussa: di fatto essa non fu cos\u00ec eclatante, ma la donna si guadagn\u00f2 ugualmente la fama di Madame de Pompadour prussiana, oltre a una moltitudine di privilegi fra i quali la concessione (1796) del titolo di contessa di Lichtenau. Alla morte di Federico Guglielmo, avvenuta nel 1797, ella cadde per\u00f2 in disgrazia e fu arrestata, anche se in seguito ottenne la riabilitazione.\nOltre a Wilhelmine il futuro re ebbe altre favorite, come le contesse Julie von Vo\u00df di Ingenheim (1766 \u2013 1789) e Sophie von D\u00f6nhoff (1768 \u2013 1834). Tali relazioni non avevano rilievo politico, ancorch\u00e9 fossero approvate dalla stessa Federica Luisa nel tentativo di neutralizzare l'influsso di Wilhelmine Enke. Invano, Federica si sarebbe spinta ad accettare che il re sposasse le due donne, con nozze morganatiche e in condizione di bigamia.\nMassoneria e spiritismo.\nLe nuove nozze del re non nascevano dal nulla, ma erano combinate da qualcuno che ebbe invece di sicuro la massima influenza sul regno di Federico Guglielmo. Appassionato di occultismo, il principe si era avvicinato all'ordine massonico della Rosacroce d'oro, al quale fu affiliato nel 1781 col nome d'ordine di Ormesus Magnus, e alla sua complessa dottrina mista di sacra scrittura, teosofia, misticismo, alchimia e cabala. L'ordine si sentiva investito da Dio della missione di salvare milioni di anime dal male: naturalmente, l'anima pi\u00f9 importante era proprio quella dell'erede al trono.\nDue dei principali esponenti dell'ordine, Johann Christoph von W\u00f6llner e Johann Rudolf von Bischoffwerder, riuscirono nell'intento di convertirlo, combinando perfino di inscenare sedute spiritiche nelle quali gli veniva fatto credere di entrare in contatto con i defunti (da Marco Aurelio, all'antenato Federico Guglielmo di Brandeburgo, a Leibniz) e di ottenerne il consiglio. Alla simulazione di questi contatti medianici prendeva parte a volte la stessa Wilhelmine Enke per rafforzare la sua posizione. Il presunto consiglio degli spiriti, inscenati da giochi di luce con l'aiuto di un ventriloquo, risultava naturalmente sempre conforme alle intenzioni dell'ordine. Federico Guglielmo amava inebriarsi dell'esperienza e non coltivava il minimo sospetto.\nPresto, dopo l'ascesa al trono dell'illustre allievo, W\u00f6llner e Bischoffwerder ottennero importanti cariche pubbliche.\nRegno.\nQuando nel 1786 lo zio Federico il Grande mor\u00ec, il principe di Prussia sal\u00ec al trono con il nome di Federico Guglielmo II. Appena assunta la carica, il nuovo re si fece molto amare dal popolo, che si aspettava un generale miglioramento della situazione. Negli ultimi tempi del regno, infatti, il defunto sovrano aveva perso molto consenso, e la sua morte non aveva suscitato poi troppa emozione in Prussia. Federico Guglielmo II trasfer\u00ec la residenza reale da Sanssouci di nuovo a Berlino, incontrando cos\u00ec l'entusiasmo dei berlinesi. Abol\u00ec quindi un'odiosa tassa ed elarg\u00ec riconoscimenti e onorificenze. Fra le promozioni concesse erano ovviamente anche quelle di W\u00f6llner e Bischoffwerder.\nNell'ottobre 1786 Johann Eustach von G\u00f6rtz fu inviato nei Paesi Bassi con Friedrich Wilhelm von Thulemeier per comporre il conflitto tra gli Orange (in particolare lo \"Statolder\" Guglielmo V, cognato di Federico Guglielmo) e i \"patrioti\", onde scongiurare la guerra civile. La missione fall\u00ec, e la Prussia sped\u00ec allora Carlo Guglielmo Ferdinando di Brunswick-Wolfenb\u00fcttel a occupare militarmente la Repubblica delle Province Unite. In memoria di questa impresa Federico Guglielmo, che investiva molto nell'arte (fu mecenate di Boccherini e Schadow) e nell'edilizia, fece erigere la Porta di Brandeburgo.\nBen presto, tuttavia, nell'azione politica del nuovo re emerse il rovescio della medaglia. Condizionato dal manchevole addestramento agli affari di stato da parte di suo zio, Federico Guglielmo non era affatto capace, a differenza del predecessore, di governare dalla sua scrivania. In luogo dell'accentramento operato da Federico il Grande comparve un governo di gabinetto dominato dall'influenza di W\u00f6llner. Piuttosto che dare nuovo impulso alla vita politico-spirituale, furono emanati il famigerato editto religioso del 9 luglio e l'editto censorio del 19 dicembre 1788, che avrebbero privato il popolo della libert\u00e0 nei soli ambiti (religioso e letterario) ancora intatti dopo il regno di Federico il Grande.\nAltro fattore (ed errore) fondamentale in politica interna fu il mantenimento della vecchia struttura amministrativa, e degli impiegati e ufficiali di Federico il Grande, la maggioranza dei quali era in carica dal 1763. Federico Guglielmo, per gratitudine, li aveva tenuti in servizio. In giovent\u00f9 essi avevano certamente dato molto alla Prussia e al vecchio sovrano, ma molti di essi avevano oltre 65 anni, alcuni anche oltre settanta, e non erano pi\u00f9 abbastanza elastici da adattarsi alle nuove esigenze. Ci\u00f2 si ripercosse negativamente sulla pubblica amministrazione. Ancora pi\u00f9 grave fu per\u00f2 il danno prodotto nel campo militare. Dopo il 1789 i veterani della guerra dei sette anni non erano certo in grado di affrontare efficacemente l'esercito volontario francese, anche perch\u00e9 non potevano ormai pi\u00f9 comprendere le nuove concezioni militari dei francesi.\nLe operazioni armate intraprese nel 1790 (mentre Austria e Russia erano impantanate nella guerra contro i turchi), e dirette a conquistare a Federico Guglielmo un ruolo di guida e di ago della bilancia fra le potenze mitteleuropee, si risolsero in un fallimento, considerate le spese per l'armamento dello stesso sovrano. Infatti, allorch\u00e9 con miope e intempestiva generosit\u00e0 il re addivenne alla Convenzione di Reichenbach (27 luglio), liberando l'Austria dalla nefasta guerra all'Impero ottomano, fu chiara a tutti la sua incapacit\u00e0 di conservare una posizione dominante alla Prussia. Contemporaneamente fu sciolta la \"F\u00fcrstenbund\" (Lega dei Principi), voluta a suo tempo da Federico il Grande in funzione antiaustriaca.\nEssendo scoppiata la Rivoluzione francese, Federico Guglielmo si mosse anzitutto contro la Francia per liberare Luigi XVI. Emise allora congiuntamente all'Austria la Dichiarazione di Pillnitz (1791), e condusse personalmente l'esercito alla volta della Champagne. Malgrado la debolezza militare della Francia postrivoluzionaria, l'avventura sfoci\u00f2 nell'infruttuosa battaglia di Valmy, che anzi equivalse nelle sue conseguenze a una vera e propria vittoria francese. La sconfitta di Valmy, dunque, dimostr\u00f2 la fragilit\u00e0 dell'esercito prussiano. La gloria di Federico il Grande era ormai trascorsa.\nNel 1793 il re si un\u00ec alla prima coalizione e ottenne la conquista di Magonza. Ma poi rivolse la propria attenzione alla Polonia, paese di importanza strategica per gli interessi prussiani. Il 14 maggio 1792 la Russia, grazie alla Confederazione di Targowica, aveva impedito la riorganizzazione politica della Polonia, e preparava l'annessione occupando militarmente l'intero paese. Per evitarlo Federico Guglielmo concluse con l'Impero russo, il 23 gennaio seguente, un secondo trattato di spartizione della Polonia, con il quale ottenne Danzica, Thorn e la Prussia meridionale (57.000\u00a0km\u00b2 per 1.100.000 abitanti): un significativo rafforzamento del confine orientale.\nIn questo modo per\u00f2 mise fuori gioco l'Austria e determin\u00f2 l'inasprimento delle reciproche gelosie fra le due potenze tedesche, paralizzando altres\u00ec l'azione militare antifrancese. Il risultato fu che la Prussia non pot\u00e9 sfruttare le vittorie del proprio esercito a Pirmasens (14 settembre) e Kaiserslautern (28-30 novembre) in vista di un'invasione della Francia.\nAl contempo, Federico Guglielmo non riusc\u00ec neanche a decidere il recesso dalla coalizione (nonostante le finanze prussiane fossero ormai sfinite), e accondiscese a stipulare il Trattato dell'Aia (19 aprile 1794) con le potenze marittime (Inghilterra e Paesi Bassi), offrendo loro un esercito di 64.000 uomini delle cui imprese di conquista esse si sarebbero anzi appropriate. Questo esercito abbatt\u00e9 due volte i francesi presso Kaiserslautern (23 maggio e 18-20 settembre), ma non riusc\u00ec a penetrare in territorio nemico, tanto pi\u00f9 che in quel momento Federico Guglielmo, dopo la sollevazione polacca del 1794, era coinvolto in una campagna sul fronte orientale.\nL'armata prussiana sotto il comando del re in persona prese Cracovia, ma assedi\u00f2 inutilmente Varsavia. Essendo intanto riusciti a soffocare la rivolta i russi, tocc\u00f2 a questi decidere l'ultima spartizione della Polonia. Nel trattato con l'Austria (3 gennaio 1795) essi regolarono tale spartizione in modo da assegnare a Federico Guglielmo territori straordinariamente estesi: la Masovia, Varsavia e Bia\u0142ystok (Nuova Prussia orientale, 47.000\u00a0km\u00b2 per un milione di abitanti) passarono sotto il controllo prussiano. Il 24 ottobre il terzo trattato fu sottoscritto.\nLe nuove acquisizioni permisero alla Prussia di comporsi in una vera unit\u00e0 territoriale statale. Poich\u00e9 nel 1791 anche Ansbach e Bayreuth erano cadute sotto la sovranit\u00e0 prussiana, la superficie complessiva si estese raggiungendo - fino alla morte di Federico Guglielmo - i 300.000\u00a0km\u00b2 per 8.700.000 abitanti. La popolazione prussiana si componeva per meno di un terzo di polacchi (circa 2.600.000). Ma la tarda storiografia nazionale tedesca avrebbe guardato alla costruzione di uno stato germanico-polacco assai criticamente, anzi proprio come a una strada sbagliata.\nGi\u00e0 in precedenza Federico Guglielmo, con la Pace di Basilea (5 aprile 1795), si era ritirato dalla guerra contro la Francia, cos\u00ec tracciando una linea di demarcazione che assicurava pace e neutralit\u00e0 non solo alla Prussia, ma all'intera Germania settentrionale. Sarebbe stato suo figlio (che ragionava in termini non politici ma morali) a giocarsi poi questa pace nel momento peggiore possibile.\nNel frattempo, la famiglia reale non era serena. La regina si sentiva esclusa dagli affari del re, offesa in particolare dalla relazione con Wilhelmine Enke. Il Principe ereditario stava dalla sua parte, e non vedeva perci\u00f2 di buon occhio n\u00e9 la favorita n\u00e9 il padre. Malgrado ci\u00f2 la casa di Prussia celebr\u00f2 nel 1793 due matrimoni: i figli maggiori del re sposarono infatti due sorelle della casa di Meclemburgo. Fece cos\u00ec il suo ingresso alla corte prussiana la futura regina Luisa di Meclemburgo-Strelitz. Federico Guglielmo II mor\u00ec nel novembre 1797 di idrotorace, all'et\u00e0 di soli 53 anni. Sul letto di morte rimpianse la campagna militare di Francia del 1793.\nEredit\u00e0 storica.\nNel XIX secolo la figura storica di Federico Guglielmo II era intorbidita da un giudizio unilateralmente negativo della sua vita privata. Da questo punto di vista la valutazione era ingiusta, poich\u00e9 egli in realt\u00e0 non differiva molto dagli altri monarchi europei del suo tempo. Il fatto \u00e8 che Federico Guglielmo faticava a uscire dall'ombra del suo predecessore, n\u00e9 vi riusc\u00ec negli undici anni del suo regno. Non fanno certo bella figura la sua subordinazione ai membri dell'ordine dei Rosacroce d'oro, le mancate riforme interne dopo la morte dello zio (con invecchiamento della classe dirigente amministrativa e militare), la scarsa lungimiranza politica e militare nella guerra contro la Francia rivoluzionaria.\nApprezzabili, dal punto di vista prussiano, furono invece senz'altro l'espansione territoriale ottenuta con la seconda e terza spartizione della Polonia, e l'emanazione nel 1794 dell'Allgemeines Landrecht, il codice certo in gran parte elaborato sotto Federico il Grande, ma completato e varato da Federico Guglielmo. Sarebbe rimasto in vigore fino al 1900. Una statua di Federico Guglielmo II, opera di Adolf Br\u00fctt, fu inaugurata sulla Siegesallee di Berlino il 13 febbraio 1899.\nDiscendenza.\nDal primo matrimonio con Elisabetta di Brunswick-Wolfenb\u00fcttel (1765-1769), concluso con il divorzio, nacque\nDal secondo matrimonio con Federica d'Assia-Darmstadt (1769-1797) nacquero\nDa matrimonio morganatico con Julie von Voss ebbe:\nDal secondo matrimonio morganatico con Sophie von D\u00f6nhoff nacquero:\nDalla relazione con Wilhelmine von Lichtenau nacquero:"}
{"id": "759515", "revid": "729019", "url": "https://it.wikipedia.org/wiki?curid=759515", "title": "GSC - Open Universe", "text": "GSC - Open universe \u00e8 il quarto album di Gian Piero Reverberi pubblicato nel 1990 dalla BMG Ariola. Il maxi singolo conteneva \"Open universe\" (long version, radio version, instrumental) e \"Blue glider\"."}
{"id": "759516", "revid": "1543377", "url": "https://it.wikipedia.org/wiki?curid=759516", "title": "Nazionale di pallacanestro della Cina", "text": "La nazionale di pallacanestro della Cina (\u4e2d\u56fd\u56fd\u5bb6\u7537\u5b50\u7bee\u7403\u961f), selezione composta dai migliori giocatori di pallacanestro di nazionalit\u00e0 cinese, rappresenta la Cina nelle competizioni internazionali di pallacanestro gestite dalla FIBA. \u00c8 sotto il controllo della Federazione cestistica della Cina.\nStoria.\nLa nazionale di pallacanestro cinese \u00e8 una delle nazionali emergenti del panorama cestistico internazionale. Il successo del basket nella nazione cinese \u00e8 principalmente dovuto alla sempre pi\u00f9 crescente popolarit\u00e0 del gigante Yao Ming, ex cestista degli Houston Rockets.\nNel complesso si tratta di una nazionale dalle buone doti tecniche ed atletiche e che, con l'aiuto di coach europei, sta migliorando anche nella tattica.\nUn obiettivo di questa nazionale fu quello di centrare il podio alle Olimpiadi 2008 che si svolsero proprio a Pechino, senza per\u00f2 riuscirci."}
{"id": "759522", "revid": "647919", "url": "https://it.wikipedia.org/wiki?curid=759522", "title": "H.M.S. Victory", "text": ""}
{"id": "759524", "revid": "729019", "url": "https://it.wikipedia.org/wiki?curid=759524", "title": "Masurca", "text": "Il Masurca \u00e8 un missile superficie aria (SAM) navale, imbarcato su alcune navi francesi come arma a lunga gittata. Esso nacque come programma negli anni '50 e venne poi immesso in servizio nei '60, come missile per l'incrociatore \"Colbert\" e i 2 cacciatorpediniere classe \"Suffren\". Molto simile allo Standard e al Terrier americani, esso ha 4 alette di guida, 4 ali fisse ad alto allungamento e un booster di accelerazione che viene poi sganciato.\nIl missile Mazurca SAM \u00e8 un'arma interamente francese, in termini tecnologici, ma con una struttura nondimeno molto simile a quella del RIM-2 Terrier americano (dall'HT-3 in poi). Esso \u00e8 un missile a medio raggio, con motore a 2 stadi, il primo di accelerazione e il secondo di sostentamento. Entrambi hanno propellente solido.\nIl razzo impulsore \u00e8 capace di imprimere una tale accelerazione che l'arma arriva a mach 3 prima dei 5 secondi che consistono nel tempo di combustione. Poi l'arma segue la rotta determinata a mezzo di navigazione a legge proporzionale, mentre il bersaglio \u00e8 seguito da uno dei 2 radar di bordo delle navi che l'hanno in dotazione. Assieme ai 2 grossi radar di tiro, esiste una rampa binata con 48 missili nel deposito sottostante, rotante e verticale come dotazione standard.\nIl missile \u00e8 stato aggiornato in diversi tempi. Fino al 1975 esisteva in servizio la versione Mazurca Mk 2 Mod 2, con guida radar su fascio, ma poi \u00e8 subentrata l'Mk 2 Mod. 3 con la guida semiattiva e rotta percorsa con legge proporzionale. A quel punto il missile \u00e8 diventato un'arma veramente moderna, compiendo un lungo percorso evolutivo dai tempi degli anni '50 in cui cominci\u00f2 ad essere sviluppato questo tipo di missile, il primo francese per la difesa aerea navale.\nI Terrier americani, tuttavia, avevano adottato tale sistema di guida gi\u00e0 da circa 15 anni. Il missile francese, nonostante la somiglianza estetica, con ali di controllo ad alto allungamento sulle fiancate e alette di manovra alle estremit\u00e0 \u00e8 notevolmente pi\u00f9 pesante e grande, dando un impegno non indifferente alle navi che lo portano. In pratica ha una massa superiore del 40-50% rispetto all'arma statunitense equivalente, ha prestazioni non superiori, e rispetto ai missili Standard SM-2ER \u00e8 decisamente inferiore in portata e sistemi di guida. Nondimeno, la sua realizzazione ha rappresentato una notevole affermazione per l'industria missilistica europea.\nUna caratteristica che lo distingue, oltre che il colore di tipo diverso e pi\u00f9 sgargiante, \u00e8 una sonda di pitot sul muso, assai corta. Ignota invece l'eventuale capacit\u00e0 secondaria antinave, forse presente nei Mod 3.\nIl Mazurca \u00e8 stato anche in seguito aggiornato, durante gli anni '80, ma questo non ha tolto il fatto che la mole della sua attrezzatura complessiva, con radar simili a quelli USA SPG-55 e rampe simili alle Mk 10 binate, ha comportato che nella Marina francese solo 3 navi, il vecchio incrociatore Colbert e i 2 caccia Suffren, ne fossero armati, mentre il resto delle navi ha dovuto adottare il pi\u00f9 piccolo Tartar-Standard americano con rampe Mk 13."}
{"id": "759528", "revid": "119015695", "url": "https://it.wikipedia.org/wiki?curid=759528", "title": "Ilarione di Kiev", "text": "\u00c8 ricordato come il primo russo eletto alle funzioni di Metropolita da un concilio di Vescovi russi. La Chiesa russa era stata infatti fino ad allora soggetta alle decisioni del patriarcato di Costantinopoli e tutti i suoi metropoliti erano stati greci, posti sul seggio episcopale della Rus' per disposizione del potere imperiale. Venerato come santo dalle Chiese ortodosse orientali \u00e8 ricordato il 21 ottobre.\nBiografia.\nIlarione, prete di Berestovo, villaggio sito non lontano da Kiev, fu padre spirituale e amico del principe Jaroslav. Nestor di Pe\u010derska, autore della Cronaca degli anni passati, lo descrive come un uomo \"virtuoso e sapiente\" dedito all'ascesi, la quale era da lui praticata su una collina boscosa nei pressi del fiume Dnepr, dove ora \u00e8 sito il Monastero delle Grotte. In tale luogo aveva scavato una grotta poco profonda e l\u00ec era solito passare il tempo cantando inni religiosi e in preghiera.\nIlarione fu inoltre autore di numerosi libri teologici che attestano la sua profonda conoscenza in questo campo. Alla morte del metropolita Theopemptus la Russia si trovava in una posizione di conflitto politico e religioso contro Costantinopoli e fu dunque presa la risoluzione da parte dei vescovi riuniti in concilio di stabile una metropolia indipendente in Kiev, non soggetto a Costantinopoli.\nIlarione era allora noto tra le gerarchie ecclesiastiche della Rus' per la sua grande spiritualit\u00e0 e per la sua profonda conoscenza in campo teologico. In particolar modo la scelta ricadde sulla sua persona per l'elegia da lui composta nei confronti del principe Vladimir e conosciuta come \"Discorso sulla legge e sulla grazia\", nella quale Ilarione provvide a fornire di una spiegazione teologica la formazione della Chiesa russa, includendo la stessa nel disegno di salvezza di Dio. Ilarione era inoltre politicamente appoggiato, particolare di non secondaria importanza, dal principe Jaroslav.\nNominato metropolita nel 1051 nella cattedrale di Santa Sofia e successivamente riconosciuto anche dal Patriarca di Costantinopoli, Ilarione non rimase primate di Russia per molto tempo. Anche se le cronache non menzionano la data esatta della sua morte, narrano comunque che non era gi\u00e0 pi\u00f9 in vita al momento della morte del principe Jaroslav (avvenuta il 20 febbraio 1054) e che nel 1055 fu eletto a Kiev un nuovo Metropolita, rendendo pi\u00f9 che plausibile come data della sua dipartita il 1053. Fu in seguito seppellito nel Monastero delle Grotte di Kiev.\nIl discorso sulla Legge e sulla Grazia.\nLa sua opera letteraria principale, il \"Discorso sulla Legge e sulla Grazia\", \u00e8 considerato un testo molto complesso e che si presta a innumerevoli interpretazioni.Si possono riscontrare tre temi ben distinti:"}
{"id": "759530", "revid": "73125", "url": "https://it.wikipedia.org/wiki?curid=759530", "title": "Mare lunare", "text": ""}
{"id": "759539", "revid": "597500", "url": "https://it.wikipedia.org/wiki?curid=759539", "title": "Theme from Not Quite Jerusalem", "text": "Theme from Not Quite Jerusalem \u00e8 il sesto album dei Rond\u00f2 Veneziano e colonna sonora del film \"Not Quite Jerusalem\" diretto da Lewis Gilbert nel 1985. \u00c8 stato prodotto dalla Baby Records, Gian Piero Reverberi e pubblicato dalla Captain Billy's Records.\nIl disco.\nI brani \"La Serenissima\", \"Arabesco\" e \"Laguna incantata\" sono tratti dai rispettivi album, le altre tracce sono state registrate ed arrangiate da Gian Piero Reverberi per l'occasione. \"Attack Theme\" \u00e8 l'unica traccia completamente inedita dell'album.\nTracce.\nTutte le tracce sono edite dalla Televis Edizioni Musicali."}
{"id": "759540", "revid": "1924342", "url": "https://it.wikipedia.org/wiki?curid=759540", "title": "All Killer No Filler", "text": "All Killer No Filler \u00e8 il primo album in studio del gruppo musicale canadese Sum 41, pubblicato nel 2001 dalla Island Records negli Stati Uniti d'America e dalla Aquarius Records in Canada.\nDescrizione.\nIl disco ha venduto 15 milioni di copie in tutto il mondo, di cui 1 milione solo negli Stati Uniti, e ha ricevuto la certificazione come disco d'oro il 19 giugno 2001 e quella per il disco di platino il 22 agosto dello stesso anno.\nI singoli estratti da questo album sono: \"Fat Lip\" (posizione numero 1 nell'Alternative Songs di Billboard e posizione 66 nella Billboard Hot 100), \"In Too Deep\" (posizione 10 dell'Alternative Songs) e \"Motivation\" (posizione 24 dell'Alternative Songs).\n\u00c8 stato inserito al 14\u00ba posto nella lista dei migliori 50 album pop punk di sempre di \"Kerrang!\"."}
{"id": "759541", "revid": "287204", "url": "https://it.wikipedia.org/wiki?curid=759541", "title": "Karl Wilhelm Ramler", "text": "Laureato all'Universit\u00e0 di Halle, pass\u00f2 a Berlino dove, nel 1748, fu professore di logica e di letteratura. Dal 1786 diresse, dapprima con Johann Jakob Engel e dal 1790 da solo, il teatro reale di Berlino.\nAppartenente alla cosiddetta \u00abScuola di Halle\u00bb, che aveva per capofila Johann Wilhelm Ludwig Gleim, Ramler fu considerato l'\u00abOrazio prussiano\u00bb per l'imitazione delle odi oraziane nelle sue poesie patriottiche, in lode di Federico II, in cui utilizz\u00f2 un superato repertorio poetico barocco. "}
{"id": "759542", "revid": "123490384", "url": "https://it.wikipedia.org/wiki?curid=759542", "title": "MTV Mobile Chart", "text": "MTV Mobile Chart \u00e8 stato il titolo di una classifica interattiva di MTV Italia che ogni fine settimana mostrava e permetteva di scaricare in diretta ai suoi telespettatori le 20 suonerie pi\u00f9 downloadate dal sito di MTV.\nIdeata dal producer Alessandro Badiali su richiesta di Gian Paolo Tagliavia (attuale amministratore delegato di MTV Italia), il format del programma venne venduto in Germania e opzionato in Spagna e Scandinavia tramite le affiliate locali di MTV.\nLa prima parte della classifica (posizione 20-11) veniva presentata con un video montaggio chiamato \"Waiting List\". \nLa prima stagione del programma \u00e8 stata presentata con successo da Paolo Ruffini che intervallava momenti di comicit\u00e0 ai videoclip musicali: durante la prima puntata vennero scaricate 10.000 suonerie in un'ora.\nLa seconda stagione venne condotta da Victor Chissano con una connotazione pi\u00f9 legata all'informazione musicale."}
{"id": "759563", "revid": "287204", "url": "https://it.wikipedia.org/wiki?curid=759563", "title": "Procle", "text": "Nella mitologia greca, era uno degli eraclidi di terza generazione, figlio di Aristodemo e nipote di Aristomaco.\nAssieme al fratello gemello Euristene (\"\u0395\u1f50\u03c1\u03c5\u03c3\u03b8\u03ad\u03bd\u03b7\u03c2\") ricevette in eredit\u00e0 da Aristodemo il trono di Sparta (secondo altre versioni del mito i due gemelli lo avrebbero strappato a Tisameno).\n\u00c8 considerato il fondatore della casa regnante di Sparta degli Euripontidi."}
{"id": "759564", "revid": "1543377", "url": "https://it.wikipedia.org/wiki?curid=759564", "title": "Mario Lamberto", "text": "Biografia.\nSi \u00e8 diplomato in composizione, direzione d'orchestra, pianoforte, musica corale e direzione di coro con il massimo dei voti e la lode.\nHa studiato con Franco Ferrara ai corsi di perfezionamento di direzione d'orchestra dell'Accademia Chigiana di Siena, della \"Scuola di Musica\" di Fiesole e dell'Ente Arena di Verona, conseguendo i relativi diplomi di merito. Ha inoltre frequentato i corsi di alto perfezionamento professionale tenuti da Vladimir Delman a Parma e da Aldo Ceccato a Saluzzo.\nNel 1992 ha vinto il primo premio al \"II Concorso Internazionale \"D. Niculescu\"\" a Bra\u0219ov in Romania, e il terzo premio al \"VII Concorso Internazionale \"J. Ferencsik\"\" organizzato dalla televisione ungherese a Budapest. \u00c8 stato l'unico finalista italiano laureato al \"IV Concorso Internazionale \"G. Fitelberg\"\" (1991) a Katowice (Polonia) e al \"II Concorso Internazionale \"Arturo Toscanini\"\" (1986) a Parma.\nHa diretto l'Orchestra Sinfonica Nazionale della RAI, l'Orchestra Sinfonica Nazionale Ungherese, l'University of Georgia Festival Orchestra di Atlanta (USA), la Bac\u0103u e la Bra\u0219ov Philharmonie (Romania), la Jelenia Gora Symphony (Polonia), l'O.R.T. di Firenze, la \u201cHaydn\u201d di Bolzano, i \"Pomeriggi Musicali\" di Milano, le Orchestre sinfoniche di Parma, Sanremo, Ivrea, Bari e Lecce, la Filarmonica di Torino, le Orchestre da Camera di Padova, Mantova, Torino e altre importanti orchestre in Italia e all'estero. \u00c8 stato invitato al \"Festival Wratislavia Cantans\" di Breslavia, ha diretto il \"Rigoletto\" al Teatro dell'Opera di Bytom e di Katowice (Polonia) e la prima esecuzione moderna dell'edizione originale de \"Il mondo della Luna\" di Niccol\u00f2 Piccinni al Teatro Piccinni di Bari. Ha collaborato con il Teatro Regio di Torino ed \u00e8 stato vicedirettore artistico dell'\"Accademia Stefano Tempia\" di Torino.\nDalla stagione di concerti 2009-2010 \u00e8 stato nominato Primo Direttore Ospite dell'Orchestra Sinfonica di Rivoli.\nIl suo repertorio spazia dal barocco alla musica contemporanea e comprende i capolavori sinfonici, sinfonico-corali e operistici della grande tradizione, unitamente a composizioni di pi\u00f9 raro ascolto.\nSvolge l'attivit\u00e0 di docente presso il Conservatorio Giuseppe Verdi di Torino: dal 1978 di musica corale e direzione di coro e, dal 1999, titolare della cattedra di direzione d'orchestra. Tiene inoltre corsi di perfezionamento di direzione d'orchestra e di impostazione vocale."}
{"id": "759567", "revid": "943256", "url": "https://it.wikipedia.org/wiki?curid=759567", "title": "Finali di torre", "text": "Negli scacchi, per finale di torre si intende un finale in cui, oltre ai due re, siano rimasti sulla scacchiera solamente delle torri di uno o entrambi gli schieramenti e dei pedoni. Questo tipo di finali \u00e8, insieme ai finali di soli pedoni, il pi\u00f9 comune nella pratica: questo accade perch\u00e9 nella maggior parte delle partite, le torri sono gli ultimi pezzi ad entrare in gioco, e quindi spesso gli ultimi a rimanere.\nSi tratta inoltre di finali nel complesso abbastanza teorizzati, sia per la loro frequente apparizione sia per la relativa semplicit\u00e0 rispetto ad altri finali come ad esempio quelli di donna.\nRe e torre contro re.\nUn finale re e torre contro re pu\u00f2 sempre essere vinto dal giocatore che controlla la torre.\nLa strategia generale \u00e8 usare la torre per costringere il re avversario sempre pi\u00f9 vicino al bordo: in mancanza di errori da parte del conducente del solo re, per ottenere questo \u00e8 necessario costringere il re avversario a trovarsi in opposizione al proprio re, e poi guadagnare un'altra traversa avanzando la torre. Quando il re si trova in ultima traversa, si potr\u00e0 finalmente dare scacco matto.\nAd esempio, nella posizione illustrata nel diagramma 1, la prima mossa necessaria \u00e8 codice_1: in tal caso, se il re nero si avvicina alla torre si potr\u00e0 giocare codice_2 guadagnando una traversa, mentre in caso contrario (ad esempio codice_3) si avanzer\u00e0 il re, continuando fino ad arrivare ad una posizione del tipo mostrato nel diagramma 2 ottenuta con le mosse:\ndove il re nemico pu\u00f2 scegliere soltanto se andare sulla colonna h di sua spontanea volont\u00e0 oppure esservi costretto dopo le mosse codice_7.\nAllo stesso modo, eventualmente con una mossa di attesa da parte della torre, si pu\u00f2 forzare il re nero a trovarsi in opposizione sull'ultima traversa: a quel punto lo scacco sar\u00e0 matto.\nStallo.\nL'unica possibilit\u00e0 di stallo in questo finale si pu\u00f2 avere nel caso di un grave errore da parte del conducente della torre: ad esempio nella posizione qui riportata, dopo la mossa codice_8, il Nero sarebbe impossibilitato a muovere il suo re, guadagnando in questo modo la patta. Si noti, comunque, che la mossa codice_9 permetterebbe la vittoria.\nRe e torre contro re e pedoni.\n1 pedone.\nI finali di questo tipo (re e torre contro re e pedone) possono essere vinti per il conducente della torre oppure patti, a seconda della posizione dei due re e dell'avanzamento del pedone. In rarissimi casi, generalmente derivati da altri tipi di finali per mezzo di una combinazione, si pu\u00f2 avere la vittoria del colore con il pedone, tramite promozione a donna e conseguente trasposizione in un finale (generalmente vinto) di re e donna contro re e torre.\nIl finale \u00e8 sempre vinto dal giocatore in possesso della torre se il suo re si trova davanti al pedone, oppure se si trova nel suo quadrato e la torre \u00e8 sulla colonna del pedone avversario; \u00e8 spesso vinto anche senza tener conto di quest'ultima condizione, se la torre pu\u00f2 rapidamente porsi dietro al pedone. Ovviamente, se il re avversario \u00e8 lontano pi\u00f9 di due caselle dal proprio pedone, e questo si trova prima della sesta traversa, la partita \u00e8 vinta facilmente, andando a catturare il pedone.\nSe il re dello stesso colore della torre \u00e8 lontano dal pedone avversario, e questo si trova, sostenuto dal proprio re, almeno in sesta traversa, la partita \u00e8 generalmente patta: ad esempio, nel diagramma qui riportato, il Bianco non pu\u00f2 costringere il re nero a porsi davanti al pedone in modo da avvicinare il proprio re, ma non pu\u00f2 nemmeno catturare il pedone senza essere a propria volta catturato; la partita \u00e8 completamente patta.\nLa strategia generale si pu\u00f2 quindi riassumere dicendo:\nUna manovra tipica per ottenere questi risultati \u00e8 chiamata aggiramento.\n2 pedoni.\nQuesto tipo di finali pu\u00f2 terminare con un qualsiasi esito, tendendo tuttavia alla patta o alla vittoria del conducente dei pedoni. La ragione di questo fatto sta nella difficolt\u00e0 per la torre, se non coadiuvata dal proprio re, di impedire la promozione di entrambi i pedoni: se infatti l'avversario riesce a promuoverne uno con il sostegno del proprio re, il giocatore che controlla la torre \u00e8 costretto a scegliere tra due alternative pessime: o giocare un finale inferiore oppure cambiare la propria torre con la donna derivante dalla promozione; in quest'ultimo caso il risultato \u00e8 determinato dalla posizione relativa del pedone superstite e del re, come in un comune finale di pedoni.\nLa torre ha partita persa quando i due pedoni sono uniti e in sesta traversa, e non \u00e8 possibile catturarne uno alla mossa successiva o con uno scacco intermedio: ad esempio nella posizione del diagramma il Nero vince, perch\u00e9 il Bianco non pu\u00f2 fermare entrambi i pedoni. Ad esempio la mossa codice_10 incontra la naturale risposta codice_11, e se ora la torre cattura in d3 il Nero risponde codice_12, vincendo.\nNeppure codice_13 o codice_14 sono di aiuto, in quanto, dopo la successiva spinta di pedone, la cattura \u00e8 impossibile a causa del sostegno offerto dal pedone pi\u00f9 arretrato: il Nero si prepara a promuovere subito oppure alla mossa successiva, dopo aver spinto anche l'altro pedone.\nDare scacco non aiuta, in quanto non c'\u00e8 modo di forzare la venuta del re in una casella in cui sia possibile dare scacco e attaccare un pedone contemporaneamente, oppure attaccare un pedone di infilata, dando scacco.\nRe, torre e pedone contro re e torre.\nI finali di torre e pedone contro torre sono stati tra i pi\u00f9 analizzati e studiati in assoluto, in quanto sono quelli che si verificano pi\u00f9 di frequente. Alle loro linee guida si possono poi ricondurre anche i finali di torre con pi\u00f9 pedoni. Un intero manuale di 352 pagine tratta di questo finale da John Nunn: \"Secrets of Rook Endings\". Inoltre la \"Encyclopedia of Chess Endings\" dedica ben 102 pagine all'analisi di 428 posizioni di questo tipo.\nIl tema principale di questo finale \u00e8 la promozione del pedone superstite. Se la promozione \u00e8 possibile, eventualmente anche sacrificando la torre, ci si riporta ad uno dei finali di donna contro torre, che generalmente sono vinti, altrimenti lo scambio delle torri riporta ad un finale di re e pedone contro re.\nUn esempio \u00e8 riportato in diagramma. Muove il Bianco. Il pedone \u00e8 in quarta traversa e il re \u00e8 tagliato fuori. Il Bianco vince.\nTorre contro altri pezzi.\nIn generale, la torre da sola non riesce a forzare la vittoria contro altri pezzi, ed anzi pu\u00f2 trovarsi in pesante svantaggio, come in un finale di donna contro torre. Se la torre \u00e8 aiutata da un altro pezzo, come un alfiere o un cavallo, la partita \u00e8 in generale patta.\nTorre e pezzo minore contro torre \u00e8 teoricamente patta, ma torre e alfiere possono mettere in difficolt\u00e0 l'avversario; torre e pezzo minore contro pezzo minore pu\u00f2 essere vinta, ma pu\u00f2 richiedere ben pi\u00f9 di cinquanta mosse, sconfinando cos\u00ec nella patta, a causa della regola delle cinquanta mosse.\nLa coppia delle torri vince nella maggior parte delle situazioni, pu\u00f2 per\u00f2 anche perdere contro una donna."}
{"id": "759570", "revid": "109765410", "url": "https://it.wikipedia.org/wiki?curid=759570", "title": "Next (programma televisivo)", "text": "Next \u00e8 un reality show statunitense in onda su MTV. Il programma \u00e8 stato trasmesso anche in Italia dal 2005 al 2008.\nNel programma un ragazzo o una ragazza ha a disposizione cinque ragazze (o ragazzi nel caso ci sia una ragazza) che scenderanno dal Next Bus, se la ragazza/il ragazzo non \u00e8 il suo tipo basta che il ragazzo/la ragazza chiami la prossima/il prossimo. Da non dimenticare che ogni minuto che passa le ragazze (o i ragazzi) ricevono un dollaro.\nSe il ragazzo (o la ragazza) sceglie una ragazza/un ragazzo, questi ha diritto o di prendere i soldi finora accumulati oppure avere un secondo appuntamento con il ragazzo/la ragazza."}
{"id": "759572", "revid": "174925", "url": "https://it.wikipedia.org/wiki?curid=759572", "title": "Tisamenos", "text": ""}
{"id": "759577", "revid": "1652635", "url": "https://it.wikipedia.org/wiki?curid=759577", "title": "Trattamento di fine servizio", "text": "Il trattamento di fine servizio (TFS), in Italia \u00e8 una indennit\u00e0 corrisposta, alla fine del rapporto di lavoro, ai dipendenti pubblici statali assunti prima del 1\u00ba gennaio 2001. Per i dipendenti degli enti locali \u00e8 talvolta detta \"indennit\u00e0 di fine servizio\".\nL'indennit\u00e0 \u00e8 disciplinata dal Decreto del presidente della Repubblica 29 dicembre 1973, n. 1032.\nDescrizione.\nCaratteristiche generali.\nRispetto al TFR (natura contributiva), il TFS ha carattere non solo di salario differito (natura retributiva), ma ha anche carattere previdenziale. Infatti, mentre nel TFR l'accantonamento \u00e8 a totale carico del datore di lavoro, nel TFS i contributi previdenziali vengono versati per il 7,10% dal datore di lavoro e per il 2,50% dal dipendente (sulla base imponibile dell'80% delle voci stipendiali utili). Il TFR non ha alcun rapporto con la retribuzione in essere al momento della risoluzione del rapporto di lavoro, mentre il TFS si calcola sull'ultima retribuzione integralmente percepita.\nPersonale destinatario.\nHa diritto all'indennit\u00e0 di buonuscita - gestito ora dall'INPDAP - il personale civile e militare dello Stato, assunto a tempo indeterminato entro il 31/12/2000.\nOggi per i comparti del pubblico impiego contrattualizzato, assunti dopo il 31/12/2000, come disposto dal D.P.C.M. del 20/12/1999, \u00e8 stata sostituita dal trattamento di fine rapporto, mentre continua ad esistere per quelle categorie di personale cosiddette \"non contrattualizzate\" (militari, docenti e ricercatori universitari, magistrati, avvocati e procuratori dello Stato) anche successivamente assunti dopo la data del 31/12/2000.\nPeriodi computabili ai fini del riscatto.\nPossono essere riscattati, e quindi considerati utili, i periodi di cui \u00e8 prevista la computabilit\u00e0 come servizio effettivo ai fini del trattamento di quiescenza dei dipendenti dello Stato, come, per esempio, il servizio militare e la durata legale dei periodi di studio universitari. Non sono validi e quindi non valutabili i periodi resi alle dipendenze di privati.\nProcedimento di liquidazione.\nLa domanda di riscatto deve essere presentata dall'interessato all'ente che lo amministra, il quale tramite la redazione di un questionario di riscatto (modello PR1) certifica i dati anagrafici (stabilire l'et\u00e0 anagrafica all'atto della domanda ed il limite massimo di et\u00e0 per il raggiungimento alla pensione per limiti di et\u00e0, che determinano il coefficiente et\u00e0) lo stipendio in godimento comprensivo di tredicesima, e la certificazione che il periodo richiesto sia effettivamente valutabile ai fini del servizio utile del TFS, inoltre accerta la assunzione a protocollo della richiesta, inviando il questionario alla sede INPDAP nella provincia in cui il lavoratore presta la propria attivit\u00e0.\nIl tutto deve verificarsi entro 6 mesi dalla data di presentazione della domanda, decorso tale periodo l'Inpdap applica gli interessi moratori. La sede INPDAP delibera il periodo richiesto stabilendo il coefficiente et\u00e0 anagrafico, lo stipendio annuo lordo, ed il numero delle rate determinando appunto il costo del riscatto senza interessi (da versare in unica soluzione) oppure la rata comprensiva degli interessi (trattasi di oneri deducibili interamente dall'imponibile da assoggettare ad Irpef che l'interessato recuperer\u00e0 eventualmente sulla dichiarazione dei redditi. NB, alcune amministrazioni nella rateizzazione del contributo di riscatto applicano la deducibilit\u00e0 immediatamente con inizio dalla prima rata, per cui nel caso di rateizzazione \u00e8 possibile che l'interessato non debba dichiarare detta deducibilit\u00e0 per non ripetere la percezione del beneficio).\nGiova precisare che l'iscritto (lavoratore) ha tempo 3 mesi per fare ricorso dalla data di notifica della delibera, mentre l'amministrazione ha tempo un anno. La domanda di riscatto decade quando presentata non in attivit\u00e0 di servizio (cosiddetta \"decadenza del diritto\"), particolarmente importante in alcuni casi \u00e8 la data di assunzione a protocollo che potrebbe arrecare pregiudizio all'esito del riconoscimento.\nIl trattamento di fine servizio viene liquidato d'ufficio al dipendente statale ed ai suoi superstiti, ed il diritto si prescrive in cinque anni.\nCorresponsione anticipata.\nIl personale militare pu\u00f2 richiedere (ha facolt\u00e0) la liquidazione del TFS al raggiungimento del limite di et\u00e0, sebbene trattenuto o richiamato in servizio. Tale liquidazione qualora il militare sia stato trattenuto o richiamato in servizio, viene considerato come un'anticipazione della liquidazione TFS, pertanto al raggiungimento dell'effettiva cessazione dal servizio vengono detratti gli interessi (4,25%) calcolati dal giorno di erogazione del TFS.\nIl personale civile ha diritto alla liquidazione del TFS soltanto alla data di cessazione dal servizio o richiamo.\nL'articolo 26 del DPR 1032/1973, non consente alcuna anticipazione del TFS, tuttavia la legge 8 marzo 2000, n. 53, (con la dizione \"indennit\u00e0 equipollenti\") rese ci\u00f2 fattibile rinviando il tutto al Ministero della Funzione Pubblica, che alla data odierna non ha ancora reso praticabile tale anticipazione.\nCorresponsione anticipata per cause risolutive del rapporto di lavoro.\nNel caso di dimissioni con un servizio contributivo pensionistico inferiore a 40 anni o di decadenza dall'impiego, la liquidazione del trattamento di fine servizio viene differita di sei mesi, ed ulteriori tre mesi a discrezione dalla sede Inpdap competente. Decorso il nono mese dalla cessazione dal servizio, unitamente alla liquidazione del TFS, all'interessato vanno riconosciuti d'ufficio, gli interessi legali.\nNel caso di decesso o raggiunti limiti di et\u00e0 oppure sopraggiunta invalidit\u00e0 a prescindere dalla dipendenza o meno da causa di servizio, o una contribuzione \"pensionistica\" pari o maggiore a 39 anni 11 mesi e 16 giorni (40 anni), il TFS viene erogato entro il terzo mese dalla data di cessazione dal servizio, ed eventuali ritardi che non siano riconducibili a fatti/omissioni compiuti dall'interessato o dagli eredi, devono essere attribuiti D'UFFICIO, comprensivo degli interessi legali per ritardato pagamento.\nIl TFR nel Pubblico impiego.\nSono stati assoggettati al regime di TFR (Trattamento di fine rapporto) di cui alla legge n. 297 del 29 maggio 1982- in attuazione del D.P.C.M. 20/12/1999 - i dipendenti pubblici assunti con contratto a tempo determinato in servizio al 30 maggio 2000, i dipendenti assunti in data successiva al 30 maggio 2000 con contratto della durata minima di 15 giorni continuativi nel mese ed il personale a tempo indeterminato assunto con decorrenza dal 1\u00ba gennaio 2001.\nCon il decreto legislativo 5 dicembre 2005 n. 252 \u00e8 stata emanata la nuova riforma della previdenza complementare con la quale si regola la destinazione del TFR ai fondi pensione complementari, tramite il meccanismo del silenzio-assenso.\nEsempi di calcolo.\nPersonale dei Ministeri.\nIl trattamento di fine servizio viene cos\u00ec calcolato per il personale ministeriale:\n(ultima retribuzione+retribuzione individuale di anzianit\u00e0+indennit\u00e0 integrativa speciale (ridotta al 60% dalla legge 29 gennaio 1994, n. 87) conglobata + indennit\u00e0 di amministrazione) x (anni utili) x 0,80.\nPersonale del comparto Scuola.\nViene calcolato:\n(ultima retribuzione + indennit\u00e0 integrativa speciale conglobata e ridotta al 60% L.87/1994) x (anni utili) x 0,80"}
{"id": "759596", "revid": "287204", "url": "https://it.wikipedia.org/wiki?curid=759596", "title": "Campionato lituano di calcio", "text": "Il campionato lituano di calcio ha come massima divisione la A Lyga.\nQuesta \u00e8 formata da un girone all'italiana di dieci squadre che si affrontano quattro volte, per un totale di trentasei partite a stagione. Al secondo livello troviamo la 1 Lyga, che \u00e8 composta da nove squadre, mentre al terzo livello c'\u00e8 la II Lyga, che \u00e8 composta da due gironi di dieci squadre ciascuno. Scendendo ulteriormente di livello troviamo la III Lyga e la SFL.\nIl calcio in Lituania deve confrontarsi con la grandissima popolarit\u00e0 della pallacanestro, primo sport nazionale."}
{"id": "759600", "revid": "729019", "url": "https://it.wikipedia.org/wiki?curid=759600", "title": "Stazione di Lezza-Carpesino", "text": "La stazione di Lezza-Carpesino \u00e8 ubicata a cavallo dei quartieri settentrionali periferici di Erba sulla ferrovia Milano\u2013Asso. Appartiene al gruppo FNM, per cui la gestione dell'infrastruttura \u00e8 affidata a FerrovieNord.\nSi tratta di una fermata ferroviaria a singolo binario presenziata e attiva per il servizio viaggiatori fino ai primi anni novanta quando, in concomitanza con il declassamento della stazione di Pontelambro-Castelmarte, fu chiusa all'utenza e, di conseguenza, i treni non vi effettuano alcuna sosta.\nL'edificio passeggeri grava in stato di abbandono, cos\u00ec come la banchina.\n\u00c8 possibile che in futuro tale fermata possa riprendere un regolare servizio dato che Lezza\u2013Carpesino viene ancora indicata sulle mappe del servizio ferroviario regionale e viene ben evidenziato, sia tramite avvisi vocali di stazione sia tramite teleindicatori, che le tipologie di treni non vi effettuano sosta.\nA marzo 2021 la pubblica amministrazione di Erba avanza l'ipotesi di riattivazione."}
{"id": "759601", "revid": "400694", "url": "https://it.wikipedia.org/wiki?curid=759601", "title": "AEX", "text": ""}
{"id": "759608", "revid": "73125", "url": "https://it.wikipedia.org/wiki?curid=759608", "title": "Martin L. Perl", "text": ""}
{"id": "759612", "revid": "327773", "url": "https://it.wikipedia.org/wiki?curid=759612", "title": "Harappa", "text": "Harappa \u00e8 un sito archeologico nella regione del Punjab, nel Pakistan nord-orientale, nei pressi della cittadina di Harappa da cui prende il nome.\nEra una delle pi\u00f9 importanti citt\u00e0 fortificate della civilt\u00e0 della valle dell'Indo e della cosiddetta \"cultura del Cimitero H\". \nStoria.\nLa citt\u00e0 fior\u00ec intorno al 3300 a.C. circa, fino al 1600 a.C. ed era bagnata dal fiume Ravi, anche se i primi stanziamenti di coltivatori relativi ai pressi del bacino dell'Indo risalgono alla met\u00e0 del VII millennio a.C.\nIn un periodo compreso fra il 2600 ed il 1900 a.C. ad Harappa venne introdotto uno dei pi\u00f9 antichi metodi di scrittura del subcontinente indo-pakistano; in modo analogo ai sumeri, venne ideata una scrittura sillabica, comprendente circa 400 segni diversi. In questo periodo si intensificarono i traffici commerciali con la Mesopotamia, la Penisola Arabica e le pianure della Battriana.\nDopo il 1800 a. C. iniziarono una serie di cambiamenti climatici, tra cui l'aumento dell'intensit\u00e0 dei monsoni invernali e la diminuzione dei monsoni estivi, che resero sempre meno agevole la coltivazione per inondazione. Verso il 1600 a. C. il sito fu definitivamente abbandonato in favore, principalmente, delle piccole alture ai piedi dell'Himalaya, dove per\u00f2 non si ricostituirono pi\u00f9 complessi abitativi cos\u00ec estesi ed elaborati. La popolazione rimanente si disperse in piccoli villaggi nei quali la loro cultura sub\u00ec un impoverimento, con l'abbandono dell'uso della scrittura.\nDescrizione.\nSi calcola che avesse quasi 40.000 residenti, una citt\u00e0 estremamente popolosa per quel tempo. Ad Harappa sono state scavate anche due necropoli, una della civilt\u00e0 della Valle dell'Indo con gli inumati in posizione distesa e la testa rivolta verso nord, l'altra, pi\u00f9 tarda della cultura del cimitero H, che si distingue in particolare per la tipologia ceramica, la manifattura in gres, la lavorazione delle conchiglie marine, di perle in agata e lapislazzuli, ornamenti in \"faience\".\nGli agricoltori e i cacciatori di quel periodo riuscirono ad addomesticare lo zeb\u00f9 e il bufalo e a coltivare il frumento e l'orzo. L'area urbana era dominata da una cittadella sopraelevata, mentre sotto l'acropoli sorgevano piccole abitazioni disposte secondo uno schema ortogonale. Alcune piattaforme circolari e altri edifici di grandi dimensioni, disposti su due file e dotati di fori per la ventilazione, erano probabilmente destinati all'immagazzinamento dei cereali. \nScavi archeologici.\nRichard Meadow comp\u00ec i primi scavi tra il 1872 e il 1873, ma solo negli anni venti e trenta il sito fu scavato sistematicamente.\nDa Harappa proviene un gran numero di reperti, tra cui spicca la ceramica finemente decorata, le figurine fittili, i sigilli in steatite e altri oggetti legati alla vita quotidiana e ai corredi funerari.\nVicino al sito \u00e8 ora in progetto la costruzione di un grande museo sulla civilt\u00e0 della valle dell'Indo."}
{"id": "759615", "revid": "73125", "url": "https://it.wikipedia.org/wiki?curid=759615", "title": "William Shockley", "text": ""}
{"id": "759618", "revid": "767487", "url": "https://it.wikipedia.org/wiki?curid=759618", "title": "Teatro dei Fiorentini", "text": "Il Teatro dei Fiorentini era un famoso teatro napoletano, attivo principalmente come teatro d'opera nel XVIII secolo.\nStoria.\nFino alla sua chiusura era il teatro pi\u00f9 antico di Napoli; venne fondato nel 1618 e prese il nome dalla vicina Chiesa di San Giovanni dei Fiorentini. Nel primo secolo di attivit\u00e0 venivano date solamente rappresentazioni in prosa, ma nel 1706, vista la debole attivit\u00e0 che veniva svolta in esso (ormai venivano messe in scena solamente commedie spagnole di poco conto), alcuni nobili decisero di rinnovarlo e di trasformarlo quindi in un teatro d'opera, anche grazie all'esperienza e alla bravura di Nicola Serino, che proprio nel 1706 fu il nuovo direttore del teatro.\nCos\u00ec il teatro divenne in breve tempo uno dei maggiori palcoscenici napoletani, nel quale furono rappresentati intermezzi e opere buffe dei maggiori compositori partenopei dell'epoca. Nonostante un terribile incendio che lo distrusse il 17 gennaio 1711, dopo la messa in scena de \"La Cianna\", il successo non venne meno alla struttura, che fu riaperta due anni dopo, nel 1713.\nNel 1747 il teatro fu rilevato da Pietro Trinchera, ma l'iniziativa si concluse miseramente nel 1755. Dal 1773 al 1779 il teatro fu restaurato e ampliato secondo il disegno dell'architetto Francesco Scarola, allievo di Ferdinando Fuga.\nNella \"Compagnia Reale dei Fiorentini\" entra nel 1845 per la prima volta Tommaso Salvini, il quale vi rientrer\u00e0 poi nel 1860 con l'allora direttore Adamo Alberti. Negli stessi anni, nel 1840, si mise in evidenza la compagnia di Cesare Asti con il dramma \"La valle del torrente\".\nNel 1941 il teatro fu gravemente danneggiato da un bombardamento. Negli anni cinquanta del XX secolo fu completata la sua demolizione nel prosieguo dei lavori di costruzione del nuovo rione Carit\u00e0: smise cos\u00ec di funzionare come teatro e tutt'oggi in quel loco \u00e8 ubicata una fondazione che porta il nome di \"Fiorentini\", la quale inizialmente fu un cinema e in seguito una sala da bingo."}
{"id": "759619", "revid": "1500233", "url": "https://it.wikipedia.org/wiki?curid=759619", "title": "Codice Rosso", "text": ""}
{"id": "759622", "revid": "78273", "url": "https://it.wikipedia.org/wiki?curid=759622", "title": "Paul Constantin Codrea", "text": ""}
{"id": "759624", "revid": "4711", "url": "https://it.wikipedia.org/wiki?curid=759624", "title": "Valentin Vasile Nastase", "text": ""}
{"id": "759625", "revid": "287204", "url": "https://it.wikipedia.org/wiki?curid=759625", "title": "Valentin Nastase", "text": ""}
{"id": "759626", "revid": "15756", "url": "https://it.wikipedia.org/wiki?curid=759626", "title": "Partito Operaio Unificato Polacco", "text": "Il Partito Operaio Unificato Polacco (, PZPR) fu il partito comunista che govern\u00f2 \"de facto\" la Repubblica Popolare di Polonia. Fondato nel dicembre del 1948 tramite la fusione del Partito dei Lavoratori Polacchi e il Partito Socialista Polacco, fu sciolto nel 1990.\nStoria.\nOrigini del comunismo polacco.\nLe radici del movimento comunista polacco risalgono al cavallo fra il XIX e il XX secolo con le attivit\u00e0 della Socialdemocrazia del Regno di Polonia e Lituania (, SDKPiL), il primo partito d'ispirazione marxista nato in Polonia e capeggiato da Rosa Luxemburg. Rispetto agli altri partiti era un po' atipico, in quanto rifiutava l'idea dell'indipendenza del Paese e auspicava il suo inserimento in un'unione europea di repubbliche socialiste.\nFinita la prima guerra mondiale vene costituito alla fine del 1918 dalla fusione tra Socialdemocrazia del Regno di Polonia e Lituania e l'ala sinistra del Partito Socialista Polacco (, PPS) il Partito Comunista dei Lavoratori di Polonia (, KPRP), che nel 1925 ha assunto la denominazione di Partito Comunista di Polonia.\nNel 1929 il partito venne messo fuori legge dal regime Sanacja del maresciallo J\u00f3zef Pi\u0142sudski, sopravvivendo nella clandestinit\u00e0 fino al 1938, quando su ordine di Stalin il Comitato esecutivo dell'Internazionale Comunista annunci\u00f2 lo scioglimento del partito accusandolo di trotskismo, motivando la decisione anche con una presunta attivit\u00e0 spionistica di molti membri del partito che si sarebbero lasciati assoldare come agenti dei servizi segreti polacchi, dopo che nel 1937 la maggior parte dei suoi principali esponenti era stata assassinata per ordine dello stesso Stalin.\nLa sua eredit\u00e0 politica venne raccolta dal Partito dei Lavoratori Polacchi, fondato nel 1942 e rappresentante dei comunisti polacchi durante la seconda guerra mondiale.\nFondazione e sovietizzazione della Polonia.\nTra il 15 e il 21 dicembre 1948, il Partito dei Lavoratori Polacchi si fuse con il Partito Socialista Polacco nel Partito Operaio Unificato Polacco. L'allora presidente polacco Boles\u0142aw Bierut, agente dell'NKVD dell'Unione Sovietica e sostenitore dello stalinismo, divenne il primo segretario generale.\nDurante i primi anni del governo comunista, la Polonia fu dichiarata \"democrazia popolare\" e non era ufficialmente considerata un'entit\u00e0 socialista per via della costituzione provvisoria del 1947 ancora in vigore. La propriet\u00e0 privata e la funzionalit\u00e0 del libero mercato venivano quindi tollerate mentre il ruolo dello stato non era eccessivamente esposto. Dopo la nascita del PZPR, la situazione cambi\u00f2: fu approvato il piano sessennale del 1950-1956 per un forte sviluppo industriale ed incominci\u00f2 la costruzione del socialismo.\nBierut assistette ai processi di numerosi leader militari polacchi durante la seconda guerra mondiale, come il generale dell'Armia Krajowa Stanis\u0142aw Tatar e il brigadiere generale Emil August Fieldorf, nonch\u00e9 40 membri dell'organizzazione Wolno\u015b\u0107 i Niezawis\u0142o\u015b\u0107 (lett. \"Libert\u00e0 e indipendenza\"), vari membri della Chiesa cattolica e oppositori del regime come Witold Pilecki.\nBasata sulla Costituzione sovietica del 1936, nel 1952 fu emanata la Costituzione della Repubblica Popolare di Polonia, con la quale fu ufficializzata la natura socialista dello stato e abolita la carica di presidente della repubblica, sostituito dal Consiglio di Stato.\nIl Partito applic\u00f2 lo stalinismo in ogni ambito: enfatizz\u00f2 l'industria pesante, attu\u00f2 la collettivizzazione dell'agricoltura, nomin\u00f2 il maresciallo sovietico Konstantin Rokossovskij come comandante dell'esercito polacco e approv\u00f2 l'adesione della Polonia nel 1955 al Patto di Varsavia ed entr\u00f2 nel Cominform.\nNel 1953 Stalin mor\u00ec e Nikita Chru\u0161\u010d\u00ebv divenne il nuovo segretario del PCUS. Nel 1956, il XX Congresso del Partito Comunista dell'Unione Sovietica inaugur\u00f2 il periodo della destalinizzazione e del disgelo. Bierut mor\u00ec improvvisamente a Mosca nel 1956, subito dopo aver partecipato al Congresso.\nComunismo autarchico di Gomu\u0142ka.\nNel 1956 Gomu\u0142ka fu riabilitato. A causa delle sue visioni politiche, la leadership del POUP si divise nei Natolini e nei Pulaviani: la fazione Natolina, dal nome della cittadina di Natolin dove si riuniva, era contraria ai programmi di liberalizzazione post-stalinista e comprendeva Franciszek J\u00f3\u017awiak, Wiktor K\u0142osiewicz, Zenon Nowak, Aleksander Zawadzki, W\u0142adys\u0142aw Dworakowski e Hilary Che\u0142chowski. La fazione dei pu\u0142awiani, dal nome della via Pu\u0142awska di Varsavia dove molti membri abitavano, erano favorevoli ad un'ampia liberalizzazione del socialismo in Polonia. Dopo la rivolta di Pozna\u0144, la fazione riusc\u00ec ad ottenere la candidatura di Gomu\u0142ka per la carica di Primo segretario del partito. I membri di spicco erano Roman Zambrowski e Leon Kasman. Nel 1956, Gomu\u0142ka divenne ufficialmente segretario generale.\nInizialmente molto popolare per le sue riforme e per la ricerca di una \"via polacca verso il socialismo\", Gomu\u0142ka inizi\u00f2 un'era di distensione ma presto sub\u00ec pressioni da parte dell'URSS. Negli anni sessanta sostenne la persecuzione della Chiesa cattolica e degli intellettuali (in particolare Leszek Ko\u0142akowski, costretto all'esilio) e prese parte alla primavera di Praga al fianco del Patto di Varsavia. Nel 1968 incit\u00f2 ad una campagna di propaganda antisionista, a seguito dell'opposizione del blocco sovietico alle pretese di Israele nella guerra dei sei giorni.\nNel dicembre 1970, nelle principali citt\u00e0 portuali della Polonia si verific\u00f2 una sanguinosa repressione di una protesta di lavoratori dei cantieri navali. Tale evento costrinse Gomu\u0142ka alle dimissioni ed il giovane Edward Gierek ottenne le redini del partito.\nApertura economica di Gierek e scioperi.\nAlla fine degli anni sessanta, Gierek aveva creato una base di potere personale e divenne il leader riconosciuto della giovane fazione tecnocrata del partito. Quando scoppi\u00f2 la rivolta per le condizioni economiche alla fine del 1970, Gierek sostitu\u00ec Gomu\u0142ka come primo segretario del POUP, promise una riforma economica e istitu\u00ec un programma per modernizzare l'industria e aumentare la disponibilit\u00e0 di beni di consumo, soprattutto attraverso prestiti esteri. Le sue buone relazioni con i politici occidentali, in particolare il francese Val\u00e9ry Giscard d'Estaing e il cancelliere della Germania Ovest Helmut Schmidt, facilitarono la sua ricezione di aiuti e prestiti occidentali.\nLo standard di vita in Polonia miglior\u00f2 negli anni settanta, ma l'economia inizi\u00f2 a vacillare durante la crisi petrolifera del 1973 e nel 1976 furono necessari degli aumenti dei prezzi. Nel giugno dello stesso anno scoppiarono nuove rivolte e, nonostante la repressione violenta, gli aumenti di prezzo previsti furono sospesi. Tuttavia, gli elevati debiti con l'estero per un totale di circa 18 miliardi $, le carenze alimentari e una base industriale obsoleta costrinsero lo Stato ad un nuovo ciclo di riforme economiche nel 1980. Ancora una volta, gli aumenti dei prezzi innescarono proteste in tutto il Paese, in particolare nei cantieri navali di Danzica e Stettino. Gierek fu costretto a concedere lo status di legalit\u00e0 a Solidarno\u015b\u0107 e a concedere il diritto di sciopero.\nPoco dopo, all'inizio di settembre 1980, Gierek fu sostituito da Stanis\u0142aw Kania come segretario generale del POUP dal Comitato centrale. Kania ammise che il partito aveva commesso molti errori economici e sostenne la collaborazione con i gruppi di opposizione cattolici e sindacalisti, incontrando il leader di Solidarno\u015b\u0107 Lech Wa\u0142\u0119sa. Sebbene Kania fosse d'accordo con i suoi predecessori sul fatto che il POUP dovesse mantenere il controllo della Polonia, non assicur\u00f2 mai ai Sovietici che il Paese non avrebbe compiuto azioni in modo indipendente dall'URSS. Il 18 ottobre 1981, il Comitato Centrale del Partito sfiduci\u00f2 Kania e il neoeletto primo ministro (e ministro della difesa) e generale Wojciech Jaruzelski divenne il nuovo segretario del POUP.\nAutocrazia di Jaruzelski e crisi.\nNel marzo del 1981, Jaruzelski present\u00f2 al primo ministro sovietico Nikolaj Tichonov il suo piano per soffocare Solidarno\u015b\u0107 e l'opposizione. Il successivo 13 dicembre, Jaruzelski dichiar\u00f2 davanti alle telecamere di Telewizja Polska l'imposizione della legge marziale in Polonia. Solidarno\u015b\u0107 ed altre organizzazioni d'opposizione furono bandite e i loro leader arrestati. Nel 1983 Jaruzelski trasform\u00f2 il Fronte di Unit\u00e0 Nazionale, l'unica coalizione politica legale, nel Movimento Patriottico per la Rinascita Nazionale. Nel 1985 Jaruzelski si dimise da Primo Ministro e Ministro della Difesa e divenne il presidente del Consiglio di Stato polacco, concentrando il suo potere saldamente radicato tra i suoi fedeli generali dell'Armata Popolare Polacca.\nNonostante il tentativo di imporre un regime militare, le politiche del segretario del PCUS Michail Gorba\u010d\u00ebv stimolarono le riforme politiche in Polonia. Gli scioperi e le repressioni continuarono, ma alla fine della X sessione plenaria del dicembre 1988, il Partito Operaio Unificato Polacco fu costretto, dopo gli scioperi, ad avviare colloqui con Solidarno\u015b\u0107. Dal 6 febbraio al 15 aprile 1989 si sono svolte trattative tra 13 gruppi di lavoro in 94 sessioni: questi negoziati portarono agli \"Accordi della Tavola Rotonda\" in cui si affermava che un grande potere politico sarebbe stato conferito ad un nuovo organo legislativo, ovvero il Senato, fu ripristinata la carica di presidente della Polonia, mentre Solidarno\u015b\u0107 fu dichiarata un'organizzazione legale. Il 29 gennaio 1989 furono proposti gli emendamenti alla costituzione polacca, nel febbraio del 1989 il Partito Operaio Unificato Polacco rinunci\u00f2 al monopartitismo e segu\u00ec il rinnovamento di aprile, con la definitiva approvazione delle modifiche costituzionali.\nDurante le successive elezioni parlamentari in Polonia del 1989, il POUP ottenne 173 seggi nel Sejm, mentre Solidarno\u015b\u0107 ne vinse 161. Al Senato, l'organizzazione di Wa\u0142\u0119sa ottenne 99 seggi su 100. Jaruzelski vinse le elezioni presidenziali di novembre presentandosi come unico candidato, ma non riusc\u00ec in seguito a convincere Wa\u0142\u0119sa ad includere Solidarno\u015b\u0107 in una \"grande coalizione\" con il POUP.\nJaruzelski si dimise dalla carica di segretario generale del Partito ed il primo ministro Mieczys\u0142aw Rakowski prese le redini del POUP. Tuttavia, lo scioglimento del Movimento Patriottico per la Rinascita Nazionale costrinse Jaruzelski a nominare Tadeusz Mazowiecki di Solidarno\u015b\u0107 come il primo primo ministro polacco non comunista dal 1948. Jaruzelski si dimise da Presidente della Polonia nel 1990, e fu sostituito da Wa\u0142\u0119sa.\nDissoluzione.\nA partire dal gennaio 1990, il declino del POUP divenne inevitabile: in tutta la Polonia iniziarono le occupazioni degli edifici del partito al fine di prevenire il furto dei beni e la distruzione o la cattura degli archivi, mentre il PCUS fece un prestito di circa 1,2 milioni $ che furono spesi dai comunisti polacchi per pagare gli stipendi interni, fondare il giornale Trybuna. Il 6 gennaio, Rakowski propose lo scioglimento del POUP e la creazione di uno o pi\u00f9 partiti privi di ideologia marxista-leninsta. Il 29 gennaio 1990 si tenne l'XI ed ultimo Congresso che avrebbe dovuto portare alla rifondazione il partito, ma alla fine il Partito Operaio Unificato Polacco si dissolse.\nPochi giorni dopo lo scioglimento del POUP, fu creato il partito della Socialdemocrazia della Repubblica di Polonia (, SdRP), con segretario generale Aleksander Kwa\u015bniewski e con esponenti come Rakowski e Leszek Miller. Intanto, altri iscritti dell'ex Partito Operaio fondarono l'Unione socialdemocratica polacca e il Movimento 8 luglio.\nA luglio, Mazowiecki rimosse tutti gli ex membri comunisti dal governo e annunci\u00f2 la privatizzazione dell'economia, mentre il 9 novembre 1990 il Sejm approv\u00f2 l'acquisizione del patrimonio appartenuto all'ex Partito Operaio Unificato Polacco.\nStatus.\nIl Partito Operaio Unificato Polacco aveva ufficialmente lo status di partito, ma per molti aspetti non costituiva un partito politico in senso stretto n\u00e9 aveva una personalit\u00e0 giuridica a causa di una mancanza legale. Secondo \u0141ukasz Kami\u0144ski, il POUP era \"una struttura amministrativa che ha gestito lo Stato - dai vertici del potere al pi\u00f9 piccolo posto di lavoro e comune\". Nonostante l'assenza di personalit\u00e0 giuridica, il POUP veniva elencato nei registri fondiari e ipotecari dei tribunali comuni come il \"proprietario\" di molte propriet\u00e0 immobiliari. Il POUP era \"de facto\" (ma non \"de iure\") il proprietario dell'intera Repubblica Popolare di Polonia.\nProgramma politico e obiettivi.\nFino al 1989, il POUP esercitava un potere assoluto garantito dagli emendamenti alla Costituzione del 1976, che proclamarono la Polonia come uno Stato socialista con il partito come \"potere guida della nazione\". L'obiettivo principale era quello di creare una societ\u00e0 comunista e partecipare alla costruzione del comunismo in tutto il mondo, ma gradualmente la dottrina alla base \u00e8 stata saturata di elementi nazionalisti dopo il 1956.\nNella sfera economica, la liquidazione della propriet\u00e0 privata avvenne attraverso la collettivizzazione iniziale del settore agricolo, la nazionalizzazione di tutte le imprese private, l'espansione delle strutture burocratiche nelle istituzioni statali e sociali, portando alla liquidazione delle organizzazioni indipendenti. Lo sviluppo dell'industria pesante ed in particolare quella delle armi divenne una priorit\u00e0 a spese dei beni di consumo, provocandone carenze periodiche.\nL'accento \u00e8 stato posto sull'indottrinamento ideologico della societ\u00e0 ed in particolare dei giovani, diffondendo il realismo socialista e tentando di subordinare la Chiesa e le altre associazioni religiose. Gli obiettivi economici attuati dal POUP furono periodicamente mutati di fronte ai crescenti problemi economici dell'economia: a seguito dei ciclici scioperi e proteste dei lavoratori, furono fatte alcune concessioni politiche, tra cui la limitata democratizzazione nel sistema di esercizio del potere, cambiamenti nella politica economica dello Stato o negli investimento, mirati agli articoli di consumo.\nOrganizzazione.\nIl Partito Operaio Unificato Polacco era organizzato secondo il principio leninista del centralismo democratico, presupponendo l'elezione democratica delle autorit\u00e0 e la partecipazione del popolo nel processo decisionale e di governo. La massima autorit\u00e0 era il Congresso del Partito (), mentre il ruolo esecutivo veniva svolto svolto dal Comitato Centrale (), dal suo Ufficio Politico (, con un numero fisso di circa 15 membri), dal Segretariato del Comitato Centrale e dai dirigenti dei comitati locali. Tali organi avevano il compito di decidere in merito alla politica e la loro composizione veniva scelta dai membri del Congresso nazionale, che si svolgeva ogni quattro anni. Durante la pausa inter-congressuale, ogni due o tre anni si tenevano le conferenze di partito dei voivodati, powiat, comuni e dei comitati aziendali. La cellula pi\u00f9 piccola del POUP era l'Organizzazione di base del partito (, POP). Le elezioni interne erano segrete ad ogni livello.\nLivello locale.\nLa massima autorit\u00e0 statutaria dell'organizzazione a livello di ogni voivodato era la Conferenza e, nel periodo tra le conferenze, il Comitato del voivodato del POUP. Per guidare l'effettivo lavoro del partito, il comitato provinciale eleggeva un dirigente. Le conferenze del Voivodato convocavano un comitato provinciale formalmente almeno una volta all'anno, con il consulto del Comitato centrale del POUP. Le riunioni plenarie del comitato del Voivodato dovevano essere convocate almeno ogni due mesi, mentre le riunioni esecutive avvenivano una volta alla settimana.\nDate e tematiche delle Conferenze e delle sessioni plenarie del Comitato del Voivodato venivano generalmente correlate con le date e gli argomenti delle sessioni plenarie del Comitato centrale. Si dedicavano principalmente al \"trasferimento\" di risoluzioni e decisioni del Comitato centrale alle organizzazioni provinciali, ed il comitato provinciale non aveva la possibilit\u00e0 di modificarne i testi n\u00e9 di creare un proprio piano delle riunioni. L'iniziativa poteva essere mostrata - in conformit\u00e0 con il principio del centralismo democratico - solo nell'attuazione di risoluzioni e ordini di casi supremi. La dipendenza delle sezioni dei Voivodato e delle sue autorit\u00e0 nei confronti degli organi centrali era anche determinata dal fatto che le loro attivit\u00e0 erano finanziate quasi interamente da un sussidio ricevuto dal Comitato centrale: le quote associative costituivano meno del 10% dei ricavi.\nLe attivit\u00e0 del Comitato del Voivodato erano formalmente controllate da un Comitato di valutazione eletto durante le conferenze. Inizialmente tale organo esaminava solo l'esecuzione del bilancio e la contabilit\u00e0 del comitato del Voivodato, ma negli anni seguenti l'ambito delle sue attivit\u00e0 fu ampliato al controllo sulla gestione delle tessere associative del partito, la sicurezza dei documenti riservati, la gestione dei reclami e l'invio degli stessi al partito centrale. Il numero di ispezioni effettuate crebbe sistematicamente ed il lavoro dei comitati acquis\u00ec un carattere pi\u00f9 pianificato e formalizzato.\nIscritti.\nAl momento della sua fondazione, il POUP aveva 1.537.000 membri di cui 1.006.000 dal PPR e 531.000 dal PPS. Nel 1954 contava 1.276.000 membri ma 482.000 furono espulsi tra il 1949 e il 1954. Negli anni seguenti, il numero delle adesioni fluttu\u00f2: nel 1959 ammontava a 1.018.000 iscritti (dopo la verifica e la rimozione di 200.000 membri), nel 1965 1.775.000, nel 1970 2.320.000 e nel 1980 raggiunse i 3.092.000 (secondo altre fonti, 3 150 000). Dopo la legalizzazione di Solidarno\u015b\u0107 l'introduzione della legge marziale nel 1981, 850.000 persone uscirono dal POUP (incluso circa il 33% dei suoi impiegati).\nOrientamenti e frazioni interne.\nAll'interno del Partito Operaio Unificato Polacco erano presenti diversi schieramenti: negli anni cinquanta vi erano divisioni tra pu\u0142awiani e natoliniani, negli anni sessanta sorsero i \"partigiani\" () e \"gruppo slesiano\" (). Nel 1965, Kazimierz Mijal, un influente attivista del partito nel periodo stalinista, fond\u00f2 il clandestino Partito Comunista di Polonia di matrice antirevisionista e maoista, mentre negli anni successivi, alcuni attivisti, fu creata l'Unione Patriottica Grunwald () di ispirazione comunista nazionale.\nLeader del partito.\nDal 1954 il presidente del partito era il presidente del Comitato Centrale:"}
{"id": "759627", "revid": "1573940", "url": "https://it.wikipedia.org/wiki?curid=759627", "title": "Hippocamelus antisensis", "text": "Lo huemul del nord (Hippocamelus antisensis ), noto anche come \"taruca\", \u00e8 un mammifero in via di estinzione appartenente alla famiglia dei Cervidi che abita in Sudamerica, sui pendii delle Ande e di altri sistemi orografici vicini. \u00c8 strettamente imparentato con lo huemul del sud, molto simile nell'aspetto (la specie del nord \u00e8 solamente pi\u00f9 snella e un po' pi\u00f9 alta). \"Taruca\" \u00e8 il nome con cui questa specie viene indicata in aymara e quechua, e, sebbene queste due lingue non siano imparentate tra loro, in entrambi i casi il nome significa \u00abcervo\u00bb. Il nome scientifico del genere, \"Hippocamelus\", significa \u00abcavallo-cammello\u00bb, poich\u00e9 i primi studiosi che descrissero questo animale misero in dubbio la sua posizione tassonomica.\nDescrizione.\nSi tratta di un ungulato tozzo e di medie dimensioni, con un peso di 45\u201360\u00a0kg e un'altezza al garrese di 69\u201380\u00a0cm; le femmine sono pi\u00f9 piccole. Il mantello varia dal grigio al bruno-grigiastro sabbia ed \u00e8 composto da peli cavi e spessi che ricoprono quasi ogni centimetro di pelle. Sulla faccia sono presenti delle caratteristiche macchie nere, differenti da un esemplare all'altro e ben pi\u00f9 visibili nei maschi sotto forma di \u00abV\u00bb o \u00abY\u00bb.\nPossiede una grossa ghiandola preorbitale. Presenta delle zone bianche sulla regione inferiore della faccia, su quella anteriore del collo e sul muso, dietro al naso. Quest'ultima macchia varia da un individuo all'altro, ma \u00e8 sempre situata dietro ai lati del naso. Le orecchie sono lunghe. Il dorso \u00e8 pi\u00f9 scuro nella regione posteriore e alla base della coda, variando dal marrone al marrone scuro. La regione ventrale \u00e8 di colore marrone, mentre la zona inguinale e la maggior parte della coda, negli esemplari adulti, sono bianche. Tutto l'interno delle zampe ed entrambi i lati della loro regione distale \u00e8 bianco. Le zampe sono corte. I palchi si biforcano vicino alla base e la punta posteriore pu\u00f2 raggiungere i 30\u00a0cm di lunghezza. I piccoli non sono macchiati.\nDistribuzione e habitat.\nLo huemul del nord \u00e8 diffuso in Per\u00f9, nell'estremit\u00e0 settentrionale del Cile, nella Bolivia occidentale e nell'Argentina nord-occidentale.\n\u00c8 suddiviso in varie popolazioni sparse con pochi contatti tra loro, come si pu\u00f2 facilmente intuire dalla localizzazione del suo habitat, costituito dalle elevate cime dei monti. La sua distribuzione lungo le cime delle Ande \u00e8 quasi continua dal centro del Per\u00f9 all'estremo nord del Cile, sempre tenendo conto, per\u00f2, dell'isolamento del suo habitat e degli insediamenti umani presenti in varie regioni dell'areale. Nella parte meridionale dell'areale (Bolivia e Argentina) le popolazioni sono fortemente frammentate e nel sud-ovest della Bolivia la specie \u00e8 probabilmente scomparsa. Si stima che l'areale storico sia stato simile a quello attuale, ma meno frammentato. Contrariamente a quanto riferito in alcune pubblicazioni, lo huemul del nord non \u00e8 mai vissuto in Ecuador, poich\u00e9 \u00e8 molto improbabile che sia riuscito ad attraversare la Depressione di Huancabamba nel nord del Per\u00f9. Le ipotesi della sua presunta antica presenza in Ecuador sono state dedotte solamente a partire da resti archeologici di origine incerta andati perduti.\nIl sito archeologico indicante la presenza dello huemul situato pi\u00f9 a sud \u00e8 Caleta Huel\u00e9n-42, risalente al 2800-1800 a.C., nei pressi della foce del fiume Loa, nell'estremit\u00e0 settentrionale della Provincia di Antofagasta (circa 21\u00b012' S e 68\u00b034' O).\nIn Argentina, l'areale attuale della specie si estende lungo le regioni montuose comprese tra la Provincia di La Rioja e il nord del Paese (regione settentrionale delle Sierras Pampeanas e Precordigliera del Nordovest, nelle province di Salta, Jujuy, Tucum\u00e1n, Catamarca e La Rioja). Secondo i resti archeologici, in passato lo huemul visse anche nelle aree attorno ai siti di Intihuasi, nella Provincia di San Luis (32\u00b010' S e 66\u00b021' O), e di Ongamira, nella Provincia di C\u00f3rdoba (30\u00b051' S e 64\u00b031' O).\nQuesto cervo vive sulle pareti rocciose quasi prive di vegetazione ad altitudini di 1800\u20135500 m. Si incontra soprattutto nelle zone dominate da distese rocciose miste a praterie di \"puna\", nelle regioni pi\u00f9 elevate delle sierre e in alcune zone di pre-puna poste al limite sud dell'areale.\nBiologia.\nLo huemul del nord vive in gruppi familiari guidati da una femmina, composti anche da quindici esemplari. \u00c8 un animale diurno, molto timido e sfuggente, che fugge via non appena percepisce la presenza dell'uomo o di un'altra minaccia. In natura vive in media circa 10 anni.\nConservazione.\nLa caccia spietata, la competizione con il bestiame domestico e le variazioni avvenute all'habitat sono le principali minacce per lo huemul del nord. La IUCN lo inserisce tra le specie vulnerabili e la CITES lo classifica nell'Appendice I. \u00c8 diffuso, tuttavia, in numerose aree protette sparse per tutto l'areale.\nLa popolazione totale della specie \u00e8 stata stimata tra i 12.000 e i 17.000 esemplari. La maggior parte di questi, 9000-13.000, vive in Per\u00f9. In Cile ne vivono circa 1000, mentre in Argentina e Bolivia ve ne sono poco pi\u00f9 di 2000."}
{"id": "759632", "revid": "767487", "url": "https://it.wikipedia.org/wiki?curid=759632", "title": "Fito &amp; Fitipaldis", "text": "Fito &amp; Fitipaldis \u00e8 un gruppo musicale spagnolo fondato nel 1998 da Adolfo Cabrales Mato con l'intenzione di pubblicare canzoni che non erano nello stile del suo altro gruppo, Platero y t\u00fa. Il suo tipo di musica \u00e8 molto eterogeneo, spaziando dal rock passando per il blues, il soul, lo swing ed altro. Di solito i testi raccontano di esperienze personali.\nL'11 settembre 2006 \u00e8 stato pubblicato l'album \"Por la boca vive el pez\", che ha raggiunto il 1\u00ba posto nella classifica di vendita della AFYVE, divenendo in meno di due settimane disco di platino, con pi\u00f9 di 100.000 copie vendute. Per questo, Fito &amp; Fitipaldis \u00e8 diventata la prima band della storia a porre tutta la sua discografia tra i 100 dischi pi\u00f9 venduti della Spagna."}
{"id": "759638", "revid": "30610", "url": "https://it.wikipedia.org/wiki?curid=759638", "title": "Burattinaio", "text": "Il burattinaio \u00e8 l'artista che anima i burattini, particolari fantocci che vengono calzati come guanti e che popolano il genere teatrale del teatro dei burattini.\nStoria.\nIl teatro dei burattini \u00e8 considerato un genere \"minore\" all'interno della produzione teatrale; in realt\u00e0 \u00e8 un tipo di teatro ricco di tradizioni ed \u00e8 tra le poche forme teatrali dove le storie popolari si mescolano ai testi teatrali classici. Si \u00e8 sviluppato sin dall'antichit\u00e0, inizialmente sotto forma religiosa; il burattino rappresentava un feticcio e il burattinaio uno \"Stregone\". Figura di rilievo nell'antichit\u00e0, aveva il ruolo di intrattenitore sia in Grecia che nella Roma antica, mentre nel medioevo la sua figura diventa controversa; la satira dei burattini \u00e8 vietata e anche il riso che provoca nel popolo diventa pericoloso, inoltre quegli oggettini in legno e stoffa sono molto lontani dalla parola di dio e vengono vietati. Ma la storia di secoli non si cancella e i burattinai tornano e prendono parte anche nel medioevo sotto forma di animatori di fantocci nelle sacre rappresentazioni; il loro compito sta nell'animare fantocci a grandezza naturale da scambiare al momento opportuno con gli attori e nell'utilizzare i suddetti fantocci nelle scene di flagellazioni, amputazione di arti e decapitazioni. Durante il '500 i burattinai hanno una rinascita artistica, ma soltanto sul finire dell'Ottocento questa forma teatrale si trasforma in quello che noi conosciamo. La commedia dell'arte reinventa le maschere e la tradizione burattinesca e quindi i burattinai mescolano tutto, creando questo linguaggio bizzarro, elegante e poetico.\nI burattinai alla storia hanno lasciato tanto: si ritrovano in poesie, racconti e qualche ricordo, ma essendo considerati sempre come girovaghi per questa ragione non ci sono giunte notizie sullo status professionale e sociale dei burattinai.\nEsistono fonti che riportano alcuni interrogatori eseguiti nelle carceri romane nel 1595, ove fra i vari mestieri criminali di piazza si descrive quello dei \"burattini overo ballarini, che sono quelli che sempre scossano la testa et tutta la vita.. e per le ville vanno gridando et accattano et trovano grandi elemosine\", come compagnie di imbroglioni che spillavano soldi simulando di essere invasati. \u00c8 ragionevole dedurre che i burattinai del tempo, presenti da tempi immemorabili con nomi e repertori diversi, abbiano copiato maschere e repertori, rinnovando i loro, dai pi\u00f9 organizzati e fortunati colleghi della Commedia all'improvviso. Sembra anche ragionevole che il popolo dei mercati abbia affibbiato a quei fantoccini sempre in movimento dentro i teatrini il nome, gi\u00e0 noto e consolidato, di burattini, prendendolo dai furfanti di piazza e dallo Zanni pi\u00f9 agitato. Molto conosciuto \u00e8 anche il punch and judy show con Punch e Judy."}
{"id": "759639", "revid": "62004", "url": "https://it.wikipedia.org/wiki?curid=759639", "title": "Trofeo Matteotti", "text": "Il Trofeo Matteotti \u00e8 una corsa in linea maschile di ciclismo su strada, che si disputa attorno a Pescara, in Italia, ogni anno nel mese di luglio o agosto. Fa parte del circuito UCI Europe Tour, classe 1.1.\nStoria.\nLa competizione nacque nel 1945 grazie all'impegno di un gruppo di appassionati di ciclismo guidati da Fulvio Perna: dopo le macerie della guerra, la gara rappresentava per gli organizzatori un messaggio di pace e libert\u00e0.\nIl trofeo \u00e8 stato per tre volte prova valida per il campionato italiano professionisti (negli anni 1965, 1975 e 1995) laureando campioni d'Italia rispettivamente Dancelli, Moser e Bugno. La 64\u00aa edizione si sarebbe dovuta tenere il 2 agosto 2009, ma \u00e8 stata annullata a causa della mancanza di fondi. Il manifesto della 67\u00aa edizione, ritraente in grande evidenza Gabriele d'Annunzio, ha invece suscitato critiche per l'associazione dell'immagine del poeta, da alcuni accusato di essere sostenitore del partito fascista (anche se ci\u00f2 \u00e8 contestato da una parte degli storici e fra questi dal Presidente del Vittoriale degli Italiani Giordano Bruno Guerri), a quella di Giacomo Matteotti, ucciso dalla polizia politica del regime mussoliniano. Nel 2014 la corsa \u00e8 stata annullata per motivi organizzativi dovuti alla mancanza di riferimenti istituzionali durante le elezioni amministrative, per poi essere riproposta dall'anno successivo. Dalla 71\u00aa edizione la gara \u00e8 spostata al mese di settembre per cercare di ridare lustro all'evento diventando una tappa di preparazione al Campionato mondiale.\nPercorso.\nIl percorso della gara attraversa la citt\u00e0 di Pescara ma si snoda anche nelle circostanti colline, risultando in parte selettivo e tale da essere stato considerato in passato un importante test valutativo sulla condizione degli atleti in vista dei campionati del mondo, che si svolgevano in autunno. Al riguardo, sul sito web della manifestazione, gli organizzatori sottolineano che ben sei vincitori del Trofeo Matteotti hanno successivamente conquistato la maglia iridata: Ercole Baldini, Marino Basso, Felice Gimondi, Francesco Moser, Moreno Argentin e Gianni Bugno.\nAlbo d'oro.\n\"Aggiornato all'edizione 2021.\""}
{"id": "759641", "revid": "43211", "url": "https://it.wikipedia.org/wiki?curid=759641", "title": "Running Powerslam", "text": ""}
{"id": "759643", "revid": "26891", "url": "https://it.wikipedia.org/wiki?curid=759643", "title": "Incrociatore Colbert", "text": ""}
{"id": "759644", "revid": "63760", "url": "https://it.wikipedia.org/wiki?curid=759644", "title": "Pitch shifter", "text": ""}
{"id": "759646", "revid": "80598", "url": "https://it.wikipedia.org/wiki?curid=759646", "title": "Al Rangone", "text": "Dagli anni novanta \u00e8 soprannominato 'il cantautore della musica da ballo'. \"Suona chitarra\", \"Gilda\", \"Preghiera\", \"Vela bianca\" e \"Rumba\" sono le sue canzoni pi\u00f9 conosciute.\nBiografia.\nHa imparato a suonare la chitarra dal padre e gi\u00e0 nel 1952, all'et\u00e0 di nove anni, si esibiva nella scuola elementare Carlo Zanzi e al cinema-teatro Vittoria del \"Cristo\" (quartiere di Alessandria).\nNel 1953, al Teatro Virginia Marini di Alessandria vince la selezione di \"Un microfono per voi\", manifestazione canora presentata da Nunzio Filogamo, riuscendo cos\u00ec ad arrivare alla semifinale regionale di Torino.\nA partire da quegli anni si esibisce in manifestazioni e spettacoli vari come cantante, interpretando ruoli comici, anche con altri artisti, in diverse localit\u00e0 del Piemonte.\nNel 1959 entra a far parte di gruppi musicali e tre anni dopo diventa cantante e contrabbassista nel complesso Paolo Martino e i Filosofi. Inizia a incidere diversi dischi per la Casa discografica The Red Record.\nNel 1963 \u00e8 finalista al concorso \"Voci Nuove\" di Castrocaro Terme in coppia con Gigliola Cinquetti; in seguito pubblica un 45 giri con la Dischi Ricordi, con \"Una volta in pi\u00f9\" (scritta da Alberto Testa ed Iller Pattacini).\nPassato alla GTA Records per l'interessamento del maestro Gigi Cichellero, nel 1966 partecipa al Cantagiro con \"Figuratevi\".\nDopo queste esperienze, si trasferisce in Spagna dove continua a fare il musicista ed il cantante.\nNei 13 anni che seguono ha esperienze artistiche con i migliori musicisti e cantanti internazionali. infatti con mostri sacri come Ray Charles e Frank Sinatra e soprattutto con Julio Iglesias che all'epoca muoveva i primi passi nel mondo della musica. \u00c8 in quel periodo che nasce il soprannome \"Al\", un po' per nostalgia della sua citt\u00e0 di origine (Alessandria), un po' per l'assonanza con Al Capone.\nTornato in Italia, dalla seconda met\u00e0 degli anni ottanta si dedica al liscio, formando una propria orchestra. In questi anni incontra il concittadino Eugenio Del Sarto, che aveva gi\u00e0 esperienze internazionali come autore e compositore, con il quale compone insieme \"Suona chitarra\". Da allora la collaborazione non ha mai cessato di esistere.\nAl Rangone comincia ad incidere vari album ottenendo riscontri positivi: le sue cassette e CD toccano dei picchi di vendita nell'ordine delle decine di migliaia di copie ma le classifiche ufficiali di vendita non tengono conto di questo mercato parallelo.\nIl primo disco per la musica da ballo, inciso pochi mesi dopo il suo rientro dalla Spagna, contiene \"Suona chitarra\" e l'autobiografica \"Quell'uomo sono io\", in seguito tutti i grandi nomi del ballo, da Franco Bagutti a Franco Bastelli, da Titti Bianchi a Patrizia, da Emilio Zilioli a Mauro Levrini hanno inciso canzoni di Rangone e Del Sarto.\nNel 1993 anche Nilla Pizzi ha voluto interpretare qualche loro canzone: \"Stornellante vagabondo\", \"Melodia italiana\", \"La nostra musica\", la gi\u00e0 citata \"Suona chitarra\" e soprattutto \"Vela bianca\" che, grazie anche ai numerosi passaggi televisivi Rai, diventa un grande successo della cantante emiliana e d\u00e0 ai suoi autori ancora maggiore credibilit\u00e0.\nNel 1995, per una serie di circostanze favorevoli ed anche grazie all'amico Angelo Zibetti, patron di Radio e Studio Zeta, Al Rangone approda alla casa discografica di Caterina Caselli, la Sugar.\nIl lavoro della Sugar \u00e8 servito moltissimo a consolidare la posizione di Al Rangone nell'ambito della musica da ballo con servizi giornalistici, interviste televisive importanti (\"Mixer\") e ospitate in popolari talk-show (\"Tappeto Volante\" con Luciano Rispoli, \"Maurizio Costanzo Show\" con Maurizio Costanzo e \"Festa italiana\" con Caterina Balivo). Tutto questo ha permesso che i mass-media televisivi si accorgessero del mondo delle orchestre e della musica da ballo.\nUn'occasione mancata \u00e8 la partecipazione al Festival di Sanremo in coppia con Iva Zanicchi, con cui avrebbe dovuto presentare la canzone \"I ragazzi\".\nNel corso degli anni Al Rangone ha collaborato, oltre che con Eugenio Del Sarto, anche con altri autori. Primi fra tutti Gianni Stellavato, Mauro Rota e Mario Zaniboni, i quali hanno fornito idee per canzoni quali \"I ragazzi\", \"\u00c8 la vita che va\", \"L'isola\", \"Che male fa\", \"Dolce sentimento\", \"Ma che bella \u00e8 la vita\" e \"Onda latina\".\n\"Gilda (hollywoodiana signora)\" nasce invece da un'idea di Lucia Bui e Gigi Chiappin sempre in collaborazione con Del Sarto e con lo stesso Rangone.\nUno dei pi\u00f9 importanti premi da lui ottenuti \u00e8 \"L'Oscar Provinciale del Successo\", riconoscimento proveniente dalla sua provincia."}
{"id": "759647", "revid": "1884099", "url": "https://it.wikipedia.org/wiki?curid=759647", "title": "Bunny hopping", "text": "Il bunny hopping o bunny jumping (\u00ab\"salto del coniglio\"\u00bb) \u00e8 un termine utilizzato nell'ambito dei videogiochi.\nIndica una rapida sequenza di movimenti, utilizzata soprattutto in sparatutto in prima persona, che aiuta ad evitare i colpi lanciati dai nemici. Generalmente si tratta di salti o movimenti a zig-zag. Come strategia di gioco \u00e8 l'opposto del camping.\nCaratteristiche.\nQuesto tipo di movimento \u00e8 utilizzato dai giocatori per muoversi in modo molto pi\u00f9 rapido rispetto agli altri; viene considerato come un trucco o come sfruttamento di un bug nella maggior parte dei videogiochi, mentre in altri \u00e8 volontariamente inserito dai programmatori.\nLa tecnica per eseguire il \"bunny hop\" \u00e8 differente a seconda del gioco in uso: spesso si ottiene correndo, saltando e muovendosi lungo una traiettoria a zig-zag contemporaneamente. Nonostante il modo pi\u00f9 veloce per raggiungere un determinato punto sia correre lungo una linea retta, il \"bunny hopping\" aumenta la velocit\u00e0 del giocatore e riduce le possibilit\u00e0 di essere colpiti da un nemico, compensando cos\u00ec lo svantaggio di dover seguire un percorso pi\u00f9 lungo.\nEsempi.\n\"Quake\", \"Unreal Tournament\" e \"Serious Sam\".\nNegli sparatutto come \"Quake\", \"Unreal Tournament\" e \"Serious Sam\" il \"bunny hopping\" \u00e8 una tecnica quasi fondamentale, aggiunta appositamente dai programmatori. Il motivo di questa scelta \u00e8 da ricercarsi nella natura surreale di tali giochi, ambientati all'interno di un'arena e non in un mondo realistico. Su \"Serious Sam\", ad esempio, cliccando continuamente A e D mentre si corre, la velocit\u00e0 aumenta, seppur leggermente.\n\"Counter-Strike\".\nIn \"Counter-Strike\", muovendo il mouse lateralmente mentre si corre, per un bug del motore grafico la velocit\u00e0 aumenta di circa il 50%. Tuttavia il \"bunny hopping\" \u00e8 poco utilizzato per vincere gli avversari, essendo un gioco basato principalmente sulla precisione dei tiri e non tanto sull'abilit\u00e0 di colpire ripetutamente il nemico.\n\"America's Army\".\nIn \"America's Army\" la tecnica \u00e8 leggermente diversa: consiste sempre nel saltare mentre si corre, premendo per\u00f2 in contemporanea il tasto per abbassarsi. In questo modo il personaggio salter\u00e0 a una velocit\u00e0 molto forte, impedendo agli altri di poterlo colpire. Nel gioco multiplayer si aggiunge anche il problema della latenza, cio\u00e8 del tempo impiegato affinch\u00e9 il segnale del movimento del proprio personaggio raggiunga gli altri giocatori: un avversario potrebbe colpire sul proprio computer chi pratica il \"bunny hopping\", ma la pallottola non lo colpirebbe sul computer del nemico, dove egli sarebbe gi\u00e0 pi\u00f9 avanti. Chi sfrutta il \"bunny hopping\" in \"America's Army\", come nella maggior parte degli altri giochi, \u00e8 considerato un baro.\n\"Battlefield 2\".\nIn \"Battlefield 2\" questa tecnica \u00e8 molto utilizzata dai giocatori pi\u00f9 esperti, anche se viene criticata dai principianti poich\u00e9 rovina la bellezza di uno scontro tra due giocatori annullandone le differenze di abilit\u00e0.\nNello sviluppo della patch 1.2 di \"Battlefield 2\" i programmatori della EA si sono visti costretti, a seguito di numerose critiche, a modificare il gioco in modo da togliere la possibilit\u00e0 di sparare mentre si \u00e8 in salto, nonostante loro stessi non ritenessero ci\u00f2 un bug. A seguito di tale modifica quindi, in fase di salto, il giocatore si trova in una situazione analoga allo scatto, ovvero ha l'arma abbassata ed il pulsante di fuoco disabilitato. Risulta cos\u00ec meno redditizia la pratica del \"bunny hopping\".\n\"Crysis\".\nIn \"Crysis\" il bunny hopping \u00e8 chiamato Circle Jump, e consiste nel cambiare la modalit\u00e0 della tuta in Velocit\u00e0 e, saltando dalle rampe (soprattutto dai lati a rampa dei bunker), muovere la visuale da sinistra a destra continuamente.\n\u00c8 molto difficile da praticare, e per questo spesso ci si allena in un punto particolare della mappa Steel Mill, riuscendo talvolta ad andare fino al limite della mappa e ritornare sempre nello stesso punto.\nIn questo caso il Circle Jump \u00e8 un vantaggio negli spostamenti rapidi, ma essendo molto difficile da praticare, \u00e8 usato solo da pochissime persone."}
{"id": "759648", "revid": "287204", "url": "https://it.wikipedia.org/wiki?curid=759648", "title": "Antonio Bagioli", "text": ""}
{"id": "759650", "revid": "123189798", "url": "https://it.wikipedia.org/wiki?curid=759650", "title": "L'Informazione di San Marino", "text": "L'Informazione di San Marino \u00e8 un quotidiano della Repubblica di San Marino. Il giornale \u00e8 diretto da Carlo Filippini.\nPanoramica.\nIl giornale ha una tiratura di 900 copie al giorno ed esce 7 giorni su 7. \"L'Informazione\" viene stampato con tecnologia digitale in formato A4 chiuso (A3 aperto). La copertina \u00e8 a colori e l'interno \u00e8 in bianco e nero. Fin dall'inizio si \u00e8 imposto come quotidiano indipendente proponendo interessanti inchieste, riprese anche dai maggiori quotidiani nazionali italiani (Il Sole 24 Ore; Il Corriere della Sera). Spiccano, tra le altre, l'inchiesta sul caso \"licenzopoli\" che ha portato alla luce un sistema di concessioni facili in ambito societario, e l'inchiesta denominata \"Off-shore-gate\".\nRedazione.\n\u00c8 diretto da Carlo Filippini. Fanno parte della redazione Antonio Fabbri, Davide Pezzi e Alberto Pelliccioni."}
{"id": "759651", "revid": "174925", "url": "https://it.wikipedia.org/wiki?curid=759651", "title": "Politica della Federazione Russa", "text": "La Federazione Russa (a cui ci si riferisce comunemente come Russia) \u00e8 una repubblica federale di tipo semipresidenziale. Secondo la costituzione, il presidente \u00e8 il capo dello stato e di un sistema multipartitico dove il potere esecutivo viene esercitato dal governo, guidato dal Primo ministro, che viene nominato dal presidente e approvato dal parlamento. Il potere legislativo viene gestito dalle due camere dell'Assemblea federale.\nA partire dall'indipendenza in seguito al collasso dell'Unione Sovietica alla fine del 1991, la Russia ha affrontato varie sfide e complicazioni negli sforzi per creare un sistema politico che riuscisse a funzionare democraticamente dopo settantacinque anni di governo sovietico. Alcune figure importanti nel settore legislativo ed esecutivo ebbero posizioni contrastanti sulla direzione politica della Russia e gli strumenti governativi che dovevano essere usati per seguirla. Il conflitto raggiunse l'apice tra il settembre e l'ottobre del 1993, quando il presidente Boris Eltsin us\u00f2 le forze armate per sciogliere il parlamento e indire nuove elezioni legislative. Questo evento segn\u00f2 la fine del primo periodo costituzionale in Russia, che era stato marcato dalla costituzione adottata dalla Repubblica Russa nel 1978. Nel dicembre 1993 venne adottata una nuova costituzione, la quale dava poteri pi\u00f9 forti al presidente.\nCon una nuova costituzione ed un nuovo parlamento che rappresentava i diversi partiti e fazioni, la struttura politica russa in seguito mostr\u00f2 diversi segni di stabilizzazione. Poich\u00e9 il periodo di transizione si estese fino a met\u00e0 degli anni '90, il potere del governo nazionale continu\u00f2 a diminuire di pari passo all'aumento delle concessioni politiche e governative di Mosca alle regioni. Nonostante l'attrito fra il potere esecutivo ed il potere legislativo sia stato parzialmente risolto dalla nuova costituzione, i due poteri continuarono a rappresentare visioni fondamentalmente opposte a proposito del futuro della Russia. Generalmente l'esecutivo \u00e8 rimasto il centro della tendenza alla riforma, mentre la Duma \u00e8 stata il bastione dei comunisti antiriformisti e dei nazionalisti.\nElezioni in Russia.\nLa Russia elegge a livello federale un Capo di Stato, il Presidente, e un Parlamento, l'Assemblea Federale della Federazione Russa. Il Presidente viene eletto per un mandato di sei anni direttamente dal popolo; l'Assemblea Federale (\"Federalnoe Sobranie\") \u00e8 un Parlamento bicamerale. La Duma (\"Gosudarstvennaja Duma\"), la camera bassa, conta 450 membri eletti ogni quattro anni con il sistema proporzionale. Il Consiglio Federale (\"Sovet Federatsii\") conta 178 membri: 2 delegati per ogni soggetto federale. Le elezioni sono generalmente libere, anche se l'uso dei mezzi di informazione \u00e8 talvolta non regolare.\nStoria.\nDopo la caduta dell'URSS, si sono tenute cinque elezioni per la Presidenza e cinque per il Parlamento. In entrambe, il Partito Comunista \u00e8 stato dapprima sotto il 20% dei voti, poi \u00e8 risalito fino al 30%, per poi crollare intorno al 10%. Nelle ultime elezioni legislative invece, i comunisti hanno visto il loro consenso quasi raddoppiato, arrivando al 19,19%. Per quanto riguarda invece le elezioni Presidenziali, il consenso del Partito Comunista ha toccato il minimo storico nel 2004, 13,8%, aumentando per\u00f2 di cinque punti percentuali nel 2008 e rimanendo sostanzialmente stazionario, scontando solo una leggera flessione, nel 2012.\nNelle cinque elezioni presidenziali, solo in una (nel 1996) \u00e8 stato necessario il secondo turno. Ci sono stati tre Presidenti, Boris Yeltsin, eletto nel 1991 e nel 1996, Vladimir Putin nel 2000, nel 2004 e nel 2011 (Yeltsin aveva gi\u00e0 ceduto il potere a Putin nel 1999) ed infine Medvedev, eletto nel 2008. I candidati del Partito Comunista sono sempre arrivati secondi, prima Nikolaj Ry\u017ekov nel 1991, poi Gennadij Zjuganov nel 1996, nel 2000 e nel 2012 ed infine Nikolaj Charitonov (membro del Partito Agrario di Russia) nel 2004. Solo nel 1996 c'\u00e8 stato un altro candidato che ha ottenuto pi\u00f9 del 10% dei voti al primo turno, Aleksandr Lebed'. Alle ultime elezioni Presidenziali, tenutesi nel 2012, Vladimir Putin \u00e8 ritornato Presidente della Federazione Russa sfiorando il 65% dei consensi, mentre l'eterno sfidante comunista, Zjuganov, si \u00e8 fermato al 17,18%.\nNelle elezioni parlamentari, il Partito Comunista fu il maggiore partito nelle elezioni del 1995 (22,30%) e del 1999 (24,29%). Gli unici altri fattori costanti fin dai primi anni '90 sono stati il Partito Liberal-Democratico di Russia (che, nonostante il nome, \u00e8 un partito ultra-nazionalista), che \u00e8 partito dalla posizione di primo partito nel 1993, ottenendo poi un consenso tra il 6 ed il 12%, e Jabloko, tra il 6 ed il 7% fino al 1999 e da allora inesorabilmente sotto la linea di sbarramento del 5%. I partiti pro-Cremlino che hanno ottenuto pi\u00f9 del 10% dei voti sono stati Scelta della Russia, con il 16% nel 1993, La Nostra Casa - La Russia di poco sopra il 10% nel 1995, il Partito di Unit\u00e0 di Russia con il 23,32% e Madrepatria-Tutta la Russia con il 13,33% nel 1999 ed un'alleanza del Partito di Unit\u00e0 di Russia e con Madrepatria-Tutta la Russia, che \u00e8 divenuto il maggiore partito con il 38% nel 2003. Da allora \u00e8 nata Russia Unita, inesorabilmente primo partito in ogni elezione legislativa. Le ultime elezioni parlamentari si sono tenute il 4 dicembre 2011 ed hanno visto una forte ripresa dei partiti di opposizione. Il Partito Comunista ha sfiorato il 20%, mentre il partito Russia Giusta (generalmente pro-Cremlino, ma a sinistra di Russia Unita) ha superato i nazionalisti del Partito Liberaldemocratico (il primo ha ottenuto il 13,24%, mentre il secondo l'11,67%)."}
{"id": "759653", "revid": "291370", "url": "https://it.wikipedia.org/wiki?curid=759653", "title": "Campanaro", "text": "Il campanaro \u00e8 colui che \u00e8 incaricato di suonare le campane per qualsiasi ricorrenza od evento religioso cristiano in base ad un determinato e preciso insieme di segnali, che variano da luogo a luogo, codificato nel corso dei secoli. Nel linguaggio corrente \u00e8 anche la denominazione pi\u00f9 popolaresca del sacrista o sacrestano.\nQuasi sempre il campanaro era (ed \u00e8 tutt'oggi in molti casi) anche l'addetto alla cura e alla carica manuale degli antichi orologi che scandiscono il tempo dalle torri campanarie delle chiese.\nCol termine si pu\u00f2 indicare anche chi lavora in generale con le campane, sia il fonditore che il manutentore.\nIn Italia, dal 1960, si svolge annualmente il Raduno nazionale dei suonatori di campane, dove vengono mostrate le principali tecniche di suono delle diverse regioni.\nIn Italia e nel mondo i campanari (suonatori di campane) si sono organizzati in associazioni al fine di promuovere e salvaguardare la loro antichissima arte.\nCronologia dei raduni nazionali italiani dei suonatori di campane.\nL'elenco non \u00e8 completo, ma si riferisce unicamente agli eventi occorsi negli anni pi\u00f9 recenti."}
{"id": "759655", "revid": "73537", "url": "https://it.wikipedia.org/wiki?curid=759655", "title": "Storia del Myanmar", "text": ""}
{"id": "759656", "revid": "1123126", "url": "https://it.wikipedia.org/wiki?curid=759656", "title": "Chiesa di Santa Maria Maggiore (Milano)", "text": ""}
{"id": "759657", "revid": "339392", "url": "https://it.wikipedia.org/wiki?curid=759657", "title": "F.I.G.C.", "text": ""}
{"id": "759658", "revid": "4711", "url": "https://it.wikipedia.org/wiki?curid=759658", "title": "Thiago Maier dos Santos", "text": ""}
{"id": "759659", "revid": "767487", "url": "https://it.wikipedia.org/wiki?curid=759659", "title": "Chunga's Revenge", "text": "Chunga's Revenge \u00e8 il terzo album di Frank Zappa pubblicato il 23 ottobre 1970; raggiunse la terza posizione in Olanda.\nIl Disco.\nQuesto lavoro rappresenta l'inizio di una fase molto controversa nella carriera di Zappa, dividendo i fan tra odio e amore. \"Chunga's Revenge\" rappresenta uno spostamento sia dallo stile satirico dei dischi degli anni sessanta con la The Mothers of Invention, che dal jazz fusion di \"Hot Rats\".\nIl materiale presente su \"Chunga's Revenge\" \u00e8, come sempre, di difficile categorizzazione; sono presenti due jam in cui a prevalere \u00e8 la chitarra (\"Transylvania Boogie\" e la title track), una canzone con forti richiami al blues (\"Road Ladies\"), un interludio jazz (\"Twenty Small Cigars\", che venne registrata nella sessione di \"Hot Rats\"), un live d'improvvisazione d'avanguardia (\"The Nancy and Mary Music\", che in realt\u00e0 \u00e8 un estratto di \"King Kong\") ed i classici esperimenti demenziali (\"Tell Me You Love Me\", \"Would You Go All the Way?\", \"Rudy Wants to Buy Yez a Drink\", \"Sharleena\"). Le tracce cantate sono tutte incentrate sul sesso e/o sulle groupie, e, come Zappa scrisse sulle note del vinile, sono un'anteprima del film/album \"200 Motels\".\nTracce.\nTutte le canzoni composte da Frank Zappa."}
{"id": "759661", "revid": "4711", "url": "https://it.wikipedia.org/wiki?curid=759661", "title": "Alex Manninger", "text": ""}
{"id": "759666", "revid": "1564499", "url": "https://it.wikipedia.org/wiki?curid=759666", "title": "Sambuceto", "text": "Sambuceto pu\u00f2 riferirsi a diverse localit\u00e0 italiane:"}
{"id": "759667", "revid": "782150", "url": "https://it.wikipedia.org/wiki?curid=759667", "title": "Vanni Fucci", "text": "Personaggio storico.\nFiglio illegittimo del nobiluomo Fuccio de' Lazzari, viene in genere indicato come un uomo dall'indole violenta e incline alla rissa. Quale guelfo nero prese parte alle lotte interne in citt\u00e0 a partire dal 1288, distinguendosi per le razzie che perpetrava a danno delle famiglie avversarie.\nNel 1289 partecip\u00f2 alla guerra contro Pisa nella presa della Rocca di Caprona tra le file dei fiorentini e probabilmente fu in quell'occasione che Dante Alighieri ebbe modo di conoscerlo, restandone particolarmente colpito in senso negativo per le futili atrocit\u00e0 delle quali si rese protagonista.\nNel 1293 durante una notte del carnevale, entr\u00f2 in Duomo con una banda di farabutti e depred\u00f2 la Cappella di San Jacopo di oggetti preziosi: tavole d'argento, reliquie e arredi. Su questo episodio, citato da Dante, la documentazione \u00e8 piuttosto carente e talvolta discordante. Pare che in un primo momento venisse incolpato del furto sacrilego il figlio di un suo amico, forse tale Rampino Foresi (o Vergellesi), il quale era gi\u00e0 stato condannato alla forca quando venne arrestato un complice del Fucci (forse il notaio Vanni della Monna) che svel\u00f2, prima di essere impiccato, il suo coinvolgimento. Nel frattempo Vanni Fucci era riparato nel contado e si era dato alla briganteria, terrorizzando la campagna pistoiese dalla rocca di Montecatini Alto.\nNel febbraio 1295 fu condannato in contumacia dal comune di Pistoia quale omicida e predone, ma ci\u00f2 non gli imped\u00ec di essere di nuovo in citt\u00e0 nell'agosto per compiere nuovi saccheggi contro guelfi bianchi. Non si hanno pi\u00f9 notizie di lui e, stando al passo dantesco egli doveva essere gi\u00e0 morto nel 1300, ma non si sa se per cause naturali o violente.\nPersonaggio letterario.\n. Il poeta lo incontra nella bolgia dei ladri, quale dannato che viene morso dai serpenti che emergono dalla fossa e ogni volta viene incenerito per ricomporsi immediatamente, come una fenice. La sua descrizione \u00e8 caratterizzata da un fortissimo rilievo drammatico. Ai due poeti pellegrini si presenta cos\u00ec:\nIn queste poche parole dice che \u00e8 morto da poco e inizia, con compiacimento e senza una minima traccia di rammarico, a raccontare la sua vita scellerata, usando la parola \"bestia\" e immagini ad essa correlate ben 5 volte in tre versi (\"bestia, bestial, non umana, mul, tana\"). Si pensa infatti che Bestia fosse il suo soprannome. Dante cita anche la \"matta bestialit\u00e0\" quale uno dei tre pilastri del peccato, che viene in genere indicata con la violenza.\nMa nel sistema delle pene e dei peccati di Dante, ripreso dall'Etica Nicomachea di Aristotele, essi hanno un preciso ordine gerarchico di gravit\u00e0 e la violenza verso il prossimo, per quanto futile e efferata, \u00e8 meno grave dei peccati di frode, dove l'intelletto umano, il pi\u00f9 grande dono divino, viene usato a fin di male, per recare danno altrui. Vanni sa che si \u00e8 vantato di peccati tutto sommato \"minori\" tacendo su quello pi\u00f9 vergognoso del furto: dopotutto a seguito delle sue condanne quale omicida e predone violento era tristemente famoso in tutta la Toscana. Ma Dante dopo aver ascoltato, magari con disgusto, il suo racconto rincalza Virgilio affinch\u00e9 Vanni non \"mucci\", cio\u00e8 non svii, perch\u00e9 quello che ha detto non \u00e8 la colpa che lo ha condannato a questa bolgia, ben pi\u00f9 infamante di quella dei violenti.\nAllora il dannato, con un grandioso realismo psicologico, si volta direttamente verso Dante, saltando il tramite di Virgilio, e lo fissa alzando gli occhi e \"l'animo\", mentre sul suo viso si dipinge la vergogna. Dice infatti che \u00e8 stato colpito nel punto che pi\u00f9 gli duole, cio\u00e8 il farsi trovare in questa miseria presente, fatto ben pi\u00f9 doloroso del morire stesso. A questo punto Vanni deve confessare, per la domanda fattagli da un protetto della Divina Provvidenza, e la sua ammissione \u00e8 completa e degradante: \"Io fui / ladro\" (la colpa viene citata senza mezzi termini, nella maniera pi\u00f9 diretta e incolpante), aggravato dal sacrilegio del furto degli arredi della sacrestia, per i quali fu erratamente accusato un altro. Nella sua disperazione rabbiosa Vanni si doveva forse essere pentito della tanta spavalda confessione precedente, dove si era presentato con il suo nome intero. Lo scontro personale Vanni-Dante \u00e8 sottolineato dall'insistenza del \"tu\" che il pistoiese rivolge a Dante, sullo sfondo anche dello scontro a livello politico, essendo i due appartenenti a due fazioni opposte (guelfi neri per Vanni, guelfi bianchi per Dante).\nMa dopo l'umiliazione dell'ignobile confessione egli desidera a sua volta ferire Dante, perch\u00e9 \"di tal vista\" egli non possa godere, dicendogli con meschina solennit\u00e0: \"Apri li orecchi al mio annunzio, e odi\". Segue la profezia, non senza riferimenti oscuri e complessi, della sconfitta dei guelfi bianchi dove \"ogne Bianco ne sar\u00e0 feruto\"; famosa \u00e8 la chiusura del canto: \"E detto l'ho perch\u00e9 doler ti debbia!\".\nNel canto successivo Vanni Fucci rincara la dose strafacendo: con le due mani rivolte al cielo nel gesto delle fiche dice: \"Togli, Dio, ch'a te le squadro!\" (\"Ti\u00e9, Dio, queste sono per te!\"), prima che due serpenti lo leghino mani e gola e lo facciano rotolare a terra, come punizione per la sua bestemmia e per la sua superbia. Dante ne rimane cos\u00ec disgustato da mettere nero su bianco una cruda invettiva contro Pistoia, citt\u00e0 degna, secondo lui, di tali cittadini. Vanni Fucci poi fugge, sempre legato dalle serpi, per dare spazio al prossimo personaggio della bolgia dei ladri, Caco.\nNella cultura di massa.\nLo scrittore statunitense Dan Simmons scrisse un racconto incentrato su questo personaggio chiamato \"Vanni Fucci \u00e8 vivo e vegeto e abita all'inferno.\" Inoltre, un personaggio ispirato a Vanni Fucci \u00e8 presente nel romanzo \"Gli uomini vuoti\" dello stesso autore."}
{"id": "759668", "revid": "78273", "url": "https://it.wikipedia.org/wiki?curid=759668", "title": "Guelfo nero", "text": ""}
{"id": "759669", "revid": "196390", "url": "https://it.wikipedia.org/wiki?curid=759669", "title": "Galla Gaulo", "text": ""}
{"id": "759671", "revid": "5296", "url": "https://it.wikipedia.org/wiki?curid=759671", "title": "Istituto Geografico De Agostini", "text": ""}
{"id": "759677", "revid": "6209514", "url": "https://it.wikipedia.org/wiki?curid=759677", "title": "Frank Zappa's 200 Motels", "text": ""}
{"id": "759680", "revid": "1087849", "url": "https://it.wikipedia.org/wiki?curid=759680", "title": "Val Zemola", "text": "La Val Zemola \u00e8 una piccola valle alpina, in provincia di Pordenone (Friuli), che si sviluppa in direzione N-S per una lunghezza di circa 5\u00a0km, interamente contenuta nel gruppo montuoso Duranno-Preti, facente parte delle Dolomiti friulane (a loro volta comprese nelle Prealpi Carniche).\nDescrizione.\nNasce poco a sud della vetta del monte Duranno, e lungo i fianchi est e ovest \u00e8 delimitata da due dorsali di avancorpi montuosi che si dipartono proprio da tale vetta parallelamente fra loro. Il torrente che la percorre raccoglie le acque di innumerevoli rivoli per poi sfociare a Sud nella valle del Vajont, nei pressi di Erto e Casso, dove si immette nell'omonimo corso d'acqua prima di alimentare il lago del Vajont, per proseguire affluendo nel fiume Piave e quindi nel Mare Adriatico.\nOspita l'omonimo torrente Zemola ed ha come limite inferiore uno stretto canyon delimitato dalle pareti dei monti Borg\u00e0 e Porgeit che la separa dalla val Vajont; \u00e8 poi racchiusa in senso orario fra i monti Borg\u00e0, monte La Palazza, monte Zita, cima Pagnac, la spalla del Duranno, il monte Duranno che con i suoi 2652 metri d'altezza \u00e8 fra queste la cima pi\u00f9 alta, la dorsale delle Cime Centenere, la cima Fortezza e il monte Porgeit.\nSituata a Nord del paese di Erto, questa valle al di sopra dei 1200 metri d'altitudine \u00e8 totalmente priva di centri abitati; \u00e8 per\u00f2 puntellata da casere e rifugi collegati da vari sentieri, i pi\u00f9 frequentati dei quali sono quelli manutenuti dal CAI che formano il cosiddetto \"anello delle casere\". Le strutture pi\u00f9 note sono il ricovero Casera Bedin di sopra, il ricovero Casera Galvana, Il \"Rifugio Cava Buscada\" e il Rifugio Maniago dal quale escursionisti e rocciatori partono per le ascensioni nei monti circostanti.\nLa sua parte finale \u00e8 attrezzata con ancoraggi fissi atti alla pratica del torrentismo: il numero delle calate attrezzate \u00e8 16, la pi\u00f9 alta delle quali misura 18 metri. Durante la discesa si percorrono alcuni ambienti particolarmente belli e caratteristici, il pi\u00f9 famoso dei quali \u00e8 la pozza rotante, in cui l'acqua ruota in senso antiorario e, con portate adeguate, permette ai canyonisti una divertente divagazione sul tema."}
{"id": "759681", "revid": "729019", "url": "https://it.wikipedia.org/wiki?curid=759681", "title": "Stazione di Redipuglia", "text": "La stazione di Redipuglia, sita nel comune di Fogliano Redipuglia in provincia di Gorizia, \u00e8 uno scalo ferroviario situato sulla tratta ferroviaria Udine-Trieste.\nStoria.\nSi tratta di un edificio razionalista distante poche decine di metri dall'altrettanto monumentale sacrario militare di Redipuglia. \u00c8 un'opera realizzata dall'ingegner architetto Roberto Narducci (Roma 1887-1979) per il Ministero delle Comunicazioni nell'allora comune di Fogliano di Monfalcone (TS), inaugurata il 4 novembre 1936 alla presenza di Mario Jannelli.\nStrutture e impianti.\nLa gestione degli impianti \u00e8 affidata a Rete Ferroviaria Italiana. La stazione dispone di tre binari utilizzabili per il servizio viaggiatori e un quarto elettrificato, oltre a vari binari di scalo, utilizzati per le esigenze dei lavori di manutenzione alla linea ferroviaria. Appena oltre la stazione, in direzione Gorizia, \u00e8 inoltre presente una sottostazione elettrica, collegata ai binari provenienti dallo scalo.\nLa monumentalit\u00e0 del fabbricato viaggiatori \u00e8 legata ai luoghi della Grande Guerra, qual \u00e8 la zona sacra di Redipuglia.\nI materiali utilizzati sono: la pietra d'Aurisina dalla vicina Trieste per il portale e la torre dell'orologio, l'intonaco Duralbo ed il Cotto Nuovo per gli esterni, Nero Nube, Nembro rosato per gli interni pubblici) e linoleum per quelli di servizio o privati.\nMovimento.\nDal 15 dicembre 2013 nessun treno viaggiatori effettua fermate (salvo in casi eccezionali in relazione al sacrario militare), tuttavia l'impianto \u00e8 mantenuto in funzione per esigenze di servizio."}
{"id": "759683", "revid": "1573940", "url": "https://it.wikipedia.org/wiki?curid=759683", "title": "Hippocamelus bisulcus", "text": "Lo huemul del sud (Hippocamelus bisulcus ), noto anche come \"guemal\", \u00e8 una rara specie di cervo originaria delle regioni montuose di Argentina e Cile. Questo cervo di medie dimensioni, una delle due specie del genere \"Hippocamelus\", \u00e8 diffuso sugli elevati pendii montani e nelle fredde vallate delle Ande. L'ecologia, le abitudini e la dieta di questa specie, tuttavia, sono ancora oggetto di studio. La scarsit\u00e0 delle piccole popolazioni rimaste, per\u00f2, rende piuttosto arduo il lavoro ai ricercatori.\nLo huemul \u00e8 raffigurato sullo Stemma Nazionale del Cile e dal 2006 \u00e8 stato dichiarato Monumento Naturale Nazionale.\nDescrizione.\nCon un corpo tozzo e le zampe corte, lo huemul del sud \u00e8 ben adattato a spostarsi su terreni impervi e accidentati. Il mantello \u00e8 di colore marrone o bruno-grigiastro, a eccezione delle regioni ventrali bianche e di una macchia sulla gola dello stesso colore; i peli del mantello, lunghi e fitti, offrono protezione contro il freddo e l'umidit\u00e0. Le femmine pesano 70-80 kg e misurano 80 cm di altezza al garrese, mentre i maschi possono pesare fino a 90 kg e raggiungere i 90 cm di altezza. Alcuni studiosi, comunque, indicano dimensioni inferiori. Tra i giovani, che alla nascita sono privi di macchie, non vi sono differenze nelle dimensioni dovute al sesso.\nIl dimorfismo sessuale \u00e8 notevole. Solo i maschi sono muniti di corna, le quali cadono ogni anno verso la fine dell'inverno. I maschi presentano inoltre una caratteristica \u00abmaschera facciale\u00bb nera, a forma di cuore allungato, incorniciata da peli marroni dello stesso colore del mantello. Stranamente, per un ungulato dimorfico, le ricerche hanno dimostrato che lo huemul del sud pu\u00f2 raggrupparsi in gruppi misti di ambo i sessi, e che il tempo trascorso in compagnia degli esemplari di sesso opposto aumenta con le dimensioni del gruppo. Inoltre, \u00e8 stato scoperto che i gruppi pi\u00f9 numerosi si incontrano sui pendii rocciosi, il che fa ipotizzare che il tasso di predazione sia minore su questi ultimi e maggiore in aree aperte come il fondo delle vallate.\nDistribuzione e habitat.\nLo huemul del sud abita una vasta gamma di ambienti, spesso inospitali, come le aperte boscaglie periglaciali, le falesie meno elevate e altre aree rocciose, le foreste di montagna e le aree al limitare di queste ultime. Uno studio effettuato su una popolazione di un fiordo costiero ha mostrato che i maschi e i giovani prediligono le praterie periglaciali, mentre le femmine e i piccoli le falesie. Principale fonte alimentare della specie sono le piante del genere \"Gunnera\".\nBiologia.\nLo huemul del sud abita in gruppi le cui dimensioni dipendono da vari fattori ambientali, ma che sono quasi sempre costituiti da 2-3 esemplari, sebbene talvolta possano comprendere anche 11 capi; in passato, tuttavia, erano frequenti anche gruppi composti da 100 individui; questi gruppi sono formati dalle femmine e dai loro piccoli, mentre i maschi sono quasi sempre solitari.\nConservazione.\nSebbene in passato fosse diffuso in gran parte delle regioni sud-occidentali del Sudamerica, oggi lo huemul del sud \u00e8 divenuto rarissimo. Nel 2005, in Argentina, venne stimata una popolazione di 350-600 capi, suddivisa in gruppi frammentati. Le autorit\u00e0 nazionali argentine sono state criticate per gli scarsi tentativi di salvare la specie nel Paese, malgrado le ricerche abbiano dimostrato che \u00e8 in netto declino; proprio per questo motivo si sono resi necessari ulteriori lavori sugli ultimi habitat disponibili e l'introduzione di adeguati centri di conservazione.\nLe principali minacce che incombono sulle popolazioni di huemul del sud sono l'incremento delle attivit\u00e0 economiche e la competizione con le specie invasive. Uno studio effettuato nel Parco Nazionale di Nahuel Huapi, in Argentina, ha scoperto che la dieta degli huemul della zona \u00e8 costituita da trentadue specie di vegetali. Per\u00f2 la pi\u00f9 comune di queste, il faggio lenga (\"Nothofagus pumilio\"), \u00e8 anche la principale fonte alimentare del cervo nobile (\"Cervus elaphus\"): ci\u00f2 ha spinto i pi\u00f9 piccoli huemul verso aree marginali e ha aumentato notevolmente la loro vulnerabilit\u00e0. Nella popolazione argentina sono stati riscontrati una diminuzione del tasso di riproduzione e un aumento della morbosit\u00e0; sempre nello stesso Paese, una delle principali cause di mortalit\u00e0 negli huemul \u00e8 la predazione da parte dei puma, gli unici predatori naturali di questa specie."}
{"id": "759686", "revid": "729019", "url": "https://it.wikipedia.org/wiki?curid=759686", "title": "Guerre pirriche", "text": "Le Guerre pirriche furono un conflitto che vide tra il 280 a.C. ed il 275 a.C. la Repubblica romana affrontare l'esercito del re epirota, Pirro, a capo di una coalizione greco-italica. Ebbero luogo nell'Italia meridionale e coinvolsero anche le popolazioni italiche del posto. Generata dalla reazione di Taranto, citt\u00e0 della Magna Grecia, all'espansionismo romano, la guerra coinvolse presto anche la Sicilia greca e Cartagine. Dopo alterne vicende, i Romani riuscirono alla fine a battere Pirro, costretto a lasciare definitivamente l'Italia; l'esito fu l'egemonia romana sull'intera Magna Grecia.\nContesto storico.\nRoma.\nDopo il superamento del pericolo costituito dalla presenza delle popolazioni galliche a Nord, temporaneamente respinte grazie alla battaglia dell'Aniene, le vittorie su Volsci ed Equi e gli accordi stipulati con Etruschi e Latini, Roma pot\u00e9 avviare, nella seconda met\u00e0 del IV secolo a.C., un intenso processo di espansione verso il Meridione della penisola italica. La vittoria romana nelle tre guerre sannitiche (343-341; 326-304; 298-290 a.C.) e nella guerra latina (340 a.C.-338 a.C.) assicur\u00f2 dunque all'Urbe il controllo di buona parte dell'Italia centro-meridionale; le strategie politiche e militari attuate da Roma - quali la fondazione di colonie di diritto latino, la deduzione di colonie romane e la costruzione della via Appia - testimoniano la potenza di tale spinta espansionistica verso Sud. L'interesse per il dominio territoriale non era infatti una semplice prerogativa di alcune famiglie aristocratiche, tra cui la \"gens Claudia\", ma investiva tutta la scena politica romana, e a esso aderiva l'intero senato assieme alla plebe. A sollecitare l'avanzata verso Sud erano infatti interessi di tipo economico e culturale; a frenarla contribuiva invece la presenza di una civilt\u00e0, quella della Magna Grecia, ad alto livello di organizzazione, militarmente, politicamente e culturalmente capace di resistere all'espansione romana.\nAvvicinamento alla Magna Grecia.\nLa strategia romana si basava dunque sulla capacit\u00e0 di rompere i legami di solidariet\u00e0 tra popoli diversi o tra citt\u00e0, in modo tale da indebolire le capacit\u00e0 di resistenza dei nemici: a tale fine puntavano le deduzioni coloniarie in terra straniera (\"Luceria\" nel 315 o 314; \"Venusia\" nel 291 a.C.) e l'avanzamento verso Sud della via Appia. A tali processi, che non erano direttamente rivolti verso i centri della Magna Grecia, aveva contribuito in particolare l'opera di Appio Claudio Cieco, che, caratterizzato da una forte sensibilit\u00e0 verso la societ\u00e0 greca, fu tra i primi ad intendere la fusione tra di essa e il mondo romano come un'occasione di profondo arricchimento per l'Urbe. Egli si era reso, in particolare, interprete delle esigenze della plebe urbana, interessata a intessere rapporti commerciali con i mercanti greci e oschi.\nDurante e subito dopo le Guerre sannitiche, Roma mantenne un atteggiamento ambiguo nei confronti dei popoli italici pi\u00f9 meridionali, i Lucani, che ora appoggi\u00f2 ora osteggi\u00f2 secondo le convenienze del momento. Intorno al 303 a.C. sigl\u00f2 un trattato con i Lucani, incoraggiandone le aspirazioni contro Taranto, salvo accordarsi anche con la stessa citt\u00e0 greca e sostenerne indirettamente la lotta contro gli Italici. Il doppio gioco era motivato dalla volont\u00e0 di includere comunque i Lucani nella propria rete diplomatica, in quel momento tutta tesa a piegare i Sanniti, ma senza che veri interessi comuni propiziassero legami pi\u00f9 forti. Rispetto all'ordinamento che Roma stava dando alla Penisola, l'assetto dei territori occupati dai Lucani rimase in uno stato fluido, basato su semplici alleanze, fino alle guerre puniche.\nNon \u00e8 possibile determinare con precisione quali fossero i rapporti commerciali che univano Roma con i centri della Magna Grecia, ma risulta probabile una certa compartecipazione di interessi commerciali tra l'Urbe e le citt\u00e0 greche della Campania, testimoniata dall'emissione, a partire dal 320 a.C., di monete romano-campane. Non \u00e8 tuttavia chiaro se tali intese commerciali siano state il fattore o il prodotto delle guerre sannitiche e dell'espansione romana verso Meridione, e non \u00e8 dunque possibile determinare quale sia stato l'effettivo peso dei \"negotiatores\" nella politica espansionistica, almeno fino alla seconda met\u00e0 del III secolo a.C. A determinare la necessit\u00e0 di un'espansione territoriale verso Sud erano, per\u00f2, anche le esigenze della plebe rurale, che richiedeva nuove terre coltivabili che l'espansione nell'Italia centrale e settentrionale non era bastata a procurare.\nLo sviluppo economico che interess\u00f2 l'Urbe tra IV e III secolo a.C. port\u00f2, comunque, ad un progressivo avvicinamento di Roma all'area magnogreca, ed ebbe, dunque, anche pesanti ripercussioni sugli aspetti istituzionali, culturali e sociali della vita nell'Urbe. Il contesto culturale romano fu fortemente influenzato dalla penetrazione della filosofia pitagorica, presto accettata dalle \u00e9lite aristocratiche, e dal contatto con la storiografia greca, che modific\u00f2 profondamente la produzione storiografica romana. Contemporaneamente, lo sviluppo economico favor\u00ec l'elevazione politica e sociale di una parte della classe plebea e port\u00f2 alla scomparsa o all'attenuazione delle antiche forme di subordinazione sociale, come la schiavit\u00f9 per debiti, garantendo dunque una maggiore mobilit\u00e0 sociale che caus\u00f2 la nascita del proletariato urbano: essa comport\u00f2 a sua volta un forte aumento della popolazione di Roma, favor\u00ec la costruzione di nuove strutture nella citt\u00e0 e modific\u00f2 profondamente gli equilibri sociali.\nAl periodo tra il IV secolo e il III secolo a.C. risalgono infine alcuni mutamenti nelle istituzioni militari: al tradizionale schieramento oplitico-falangitico basato sulla centuria, si sostitu\u00ec l'ordinamento manipolare, che rendeva pi\u00f9 agile e articolato l'impiego tattico della legione romana. Contemporaneamente, alla suddivisione delle milizie secondo la classe di appartenenza, prevista dall'ordinamento serviano, si sostitu\u00ec quella secondo il criterio dell'anzianit\u00e0, e la base del reclutamento fu allargata, per la prima volta tra il 281 e il 280 a.C., anche ai proletari.\nMagna Grecia.\nA partire dalla seconda met\u00e0 del IV secolo a.C., le citt\u00e0 della Magna Grecia cominciarono lentamente a tramontare sotto i continui attacchi delle popolazioni sabelliche di Bruzi e Lucani. Le citt\u00e0 pi\u00f9 meridionali, tra cui Taranto era la pi\u00f9 importante grazie al commercio con le popolazioni dell'entroterra e la Grecia stessa, furono pi\u00f9 volte costrette a chiedere soccorso a condottieri provenienti dalla madrepatria greca, come Archidamo III di Sparta negli anni 342-338 a.C. o Alessandro il Molosso negli anni 335-330 a.C., per difendersi dagli attacchi dalle popolazioni italiche che, con la nuova federazione dei Lucani, alla fine del V secolo a.C. si erano espanse fino alle coste del Mar Ionio. Nel corso di queste guerre i Tarantini, nel tentativo di far valere i propri diritti sull'Apulia, stipularono un trattato con Roma, di consueto collocato nell'anno 303 a.C. ma forse risalente gi\u00e0 al 325 a.C., secondo il quale alle navi romane non era concesso di superare ad Oriente il promontorio Lacinio (oggi capo Colonna, presso Crotone). La successiva alleanza di Roma con Napoli nel 327 a.C. e la fondazione della colonia romana di \"Luceria\" nel 314 a.C. preoccuparano non poco i Tarantini che temevano di dover rinunciare alle loro ambizioni di conquista sui territori dell'Apulia settentrionale a causa dell'avanzata romana.\nL'inizio della decadenza.\nNuovi attacchi da parte dei Lucani costrinsero, ancora una volta, i Tarantini a chiedere aiuto ai mercenari della madrepatria: fu ingaggiato questa volta un certo Cleonimo di Sparta (303-302 a.C.), che fu, per\u00f2, sconfitto dalle popolazioni italiche, forse sobillate dagli stessi Romani. Il successivo intervento di un altro paladino della grecit\u00e0, Agatocle di Siracusa, port\u00f2 di nuovo l'ordine nella regione con la sconfitta dei Bruzi (298-295 a.C.), ma la fiducia dei Greci delle piccole citt\u00e0 dell'Italia meridionale in Taranto e Siracusa inizi\u00f2 a svanire a vantaggio di Roma, che nel contempo si era alleata con i Lucani ed era risultata vittoriosa a settentrione su Sanniti, Etruschi e Celti (vedi terza guerra sannitica e guerre tra Celti e Romani).\nMorto Agatocle di Siracusa nel 289 a.C., i Lucani, un tempo alleati di Roma, si ribellarono insieme ai Bruzi ed iniziarono ad avanzare nel territorio di Thurii devastandolo; gli abitanti della citt\u00e0, consci della propria debolezza inviarono due ambasciate a Roma per chiedere aiuto, la prima nel 285 a.C. e poi nel 282 a.C..\nSolo in questa seconda circostanza Roma invi\u00f2 il console Gaio Fabricio Luscino il quale, posta una guarnigione a Thurii, avanz\u00f2 contro i Lucani sconfiggendo il loro principe Stenio Stallio, come riportano i \"Fasti triumphales\".. A seguito di questo successo, le citt\u00e0 di Reggio, Locri e Crotone chiesero di essere poste sotto la protezione di Roma la quale invi\u00f2 una guarnigione di 4.000 uomini a presidio di Reggio: Roma si proiettava, ormai, verso il Meridione d'Italia.\nCasus belli.\nLa provocazione dei Romani.\nL'aiuto accordato da Roma a Thurii fu visto dai Tarantini come un atto compiuto in violazione dell'accordo che le due citt\u00e0 avevano firmato diversi anni prima: sebbene le operazioni militari romane fossero state compiute per via di terra, Thurii gravitava pur sempre sul golfo di Taranto, a nord della linea di demarcazione stabilita presso il capo Lacinio; Taranto temeva dunque che il suo ruolo di patronato nei confronti delle altre citt\u00e0 italiche venisse meno.\nRoma, tuttavia, in aperta violazione degli accordi, forse per la forte pressione esercitata dai \"negotiatores\" o forse perch\u00e9 gli accordi stessi erano ritenuti decaduti, nell'autunno del 282 a.C. invi\u00f2 una piccola flotta duumvirale composta da dieci imbarcazioni da osservazione nel golfo di Taranto che provoc\u00f2 i tarantini; le navi, guidate dall'ammiraglio Lucio Valerio Flacco o dall'ex console Publio Cornelio Dolabella, erano dirette a Thurii o verso la stessa Taranto, con intenzioni amichevoli. I Tarantini, che stavano celebrando in un teatro affacciato sul mare delle feste in onore del dio Dioniso, in preda all'ebbrezza, scorte le navi romane, credettero che esse stessero avanzando contro di loro e le attaccarono: ne affondarono quattro e una fu catturata, mentre cinque riuscirono a fuggire; tra i Romani catturati, alcuni furono imprigionati, altri mandati a morte.\nDopo l'attacco alla flotta romana, i Tarantini, resisi conto che la loro reazione alla provocazione romana avrebbe potuto condurre alla guerra e convinti dell'atteggiamento ostile di Roma, marciarono contro Thurii, che fu presa e saccheggiata; la guarnigione che i Romani avevano posto a tutela della citt\u00e0 ne fu scacciata assieme agli esponenti dell'aristocrazia locale.\nL'oltraggio di Filonide.\nGli avvenimenti subito successivi all'attacco tarantino testimoniano la cautela e l'accortezza del gruppo dirigente romano, che, pur senza sottovalutare la situazione, prefer\u00ec tentare un'azione diplomatica piuttosto che muovere subito guerra a Taranto: da Roma, non appena si ebbe notizia di quanto era accaduto, si decise infatti di inviare a Taranto un'ambasceria guidata da Postumio, per chiedere la liberazione di coloro che erano stati fatti prigionieri, il rimpatrio dei cittadini aristocratici espulsi da Thurii, la restituzione dei beni a loro depredati e la consegna di coloro che erano responsabili dell'attacco alle navi romane: dal rispetto di tali condizioni sarebbe dipeso il futuro svolgimento delle relazioni tra le due potenze. I diplomatici romani, giunti a Taranto, furono ricevuti non senza riserve nel teatro da cui i Tarantini avevano scorto le navi attraversare il golfo; il discorso di Postumio, tuttavia, fu ascoltato con scarso interesse da parte dell'uditorio, pi\u00f9 attento alla correttezza della lingua greca parlata dall'ambasciatore romano che alla sostanza del messaggio. Vittime di risate di scherno da parte dei Tarantini, che si prendevano gioco dell'eloquio scorretto e delle loro toghe dalle fasce purpuree, gli ambasciatori furono condotti fuori dal teatro; nel momento in cui ne stavano uscendo, tuttavia, un uomo chiamato Filonide, in preda all'ubriachezza, si sollev\u00f2 la veste e orin\u00f2 sulla toga degli ambasciatori con l'intento di oltraggiarli. A tale atto, che ledeva il diritto all'inviolabilit\u00e0 degli ambasciatori, Postumio reag\u00ec tentando di suscitare lo sdegno della folla dei Tarantini verso il concittadino; tuttavia, accortosi che tutti coloro che erano presenti nel teatro sembravano aver apprezzato l'atto di Filonide, li apostrof\u00f2, secondo Appiano di Alessandria, promettendo loro che avrebbero pulito con il sangue la toga sporcata da Filonide, o dicendo, secondo la testimonianza di Dionigi di Alicarnasso, \"Ridete finch\u00e9 potete, Tarantini, ridete! In futuro dovrete a lungo versare lacrime!\". Detto ci\u00f2, gli ambasciatori lasciarono dunque la citt\u00e0 di Taranto per rientrare in Roma, dove Postumio mostr\u00f2 ai concittadini la toga sporcata da Filonide.\nLe conseguenze.\nGli ambasciatori giunsero a Roma, senza portare risposte, nel 281 a.C., nei giorni in cui i nuovi consoli, Lucio Emilio Barbula e Quinto Marcio Filippo, entravano in carica; Postumio rifer\u00ec l'esito della sua ambasceria e l'offesa che aveva subito: i consoli, dunque, convocarono il senato, che si riun\u00ec per pi\u00f9 giorni dall'alba fino al tramonto, per decidere sul da farsi. Un certo numero di senatori riteneva poco prudente intraprendere una spedizione militare contro Taranto quando le ribellioni dei popoli italici non erano ancora state del tutto sedate, ma la maggior parte prefer\u00ec che la decisione di dichiarare guerra a Taranto venisse messa subito ai voti: risultarono essere in maggioranza coloro che volevano che Roma si impegnasse all'istante in un'azione militare, e la popolazione ratific\u00f2 la decisione senatoria.. Lo storico Marcel Le Glay pone l'accento sulle pressioni di una parte dei politici romani e delle grandi famiglie, tra cui la \"gens\" Fabia, per l'espansione territoriale di Roma verso il sud Italia.\nLucio Emilio Barbula fu dunque costretto a sospendere temporaneamente la campagna che aveva intrapreso contro i Sanniti e fu incaricato dal popolo di riproporre a Taranto, per salvare la pace, le stesse condizioni proposte da Postumio. I Tarantini, impauriti dall'arrivo dell'esercito consolare romano, si divisero tra coloro che sarebbero stati intenzionati ad accettare le condizioni di pace offerte dai Romani e coloro che avrebbero invece voluto dare inizio alle ostilit\u00e0.\nBarbula cominci\u00f2 a devastare le campagne circostanti la citt\u00e0, tanto che i Tarantini, consci di non poter affrontare a lungo l'assedio romano, cercarono nuovi aiuti questa volta in Epiro, richiedendo l'intervento del re Pirro. Quest'ultimo, che aveva avuto un'educazione militare dall'allora sovrano di Macedonia, Demetrio I Poliorcete(aveva tra l'altro combattuto, assai giovane, nella battaglia di Ipso), accolta la richiesta di aiuto dei Tarantini, desideroso di ampliare il proprio regno ed incorporare nella propria sfera d'influenza la Magna Grecia, compresa la Sicilia (contesa dai Cartaginesi e dalla citt\u00e0 greca di Siracusa) fondando uno stato nell'Italia meridionale, invi\u00f2 Cinea per comunicare la sua decisione, poco prima che Taranto capitolasse. Pirro non poteva respingere la richiesta di aiuto fatta da Taranto poich\u00e9 quest'ultima aveva dato un contributo importante per la conquista di Corf\u00f9 e per la riconquista della Macedonia, persa nel 285 a.C.\nScullard scrive che se Pirro non avesse aderito alla richiesta dei Tarantini, il dissidio tra Taranto e Roma si sarebbe risolto facilmente e velocemente. E invece fu la guerra.\nForze in campo.\nSoldati al seguito di Pirro.\nConsiderando i rinforzi che Pirro ottenne, egli si pose a capo di un esercito di soldati e elefanti. 3.000 uomini furono lasciati a presidio di Taranto, quindi le unit\u00e0 effettive che si scontrarono coi Romani nella battaglia di Eraclea, stando a Plutarco, furono 28.500 uomini e 22 elefanti.\nEpiro.\nIl re epirota sbarc\u00f2 in Italia nel 280 a.C. con circa 25.500 uomini e 20 elefanti:\nTra i rinforzi inviati dall'Epiro al servizio di Pirro, secondo Plutarco ci furono:\nIn totale le truppe al seguito di Pirro, giunte dall'Epiro, furono 28.500 uomini e 20 elefanti.\nItalioti.\nSappiamo che gli Italioti (ovvero i Greci della Magna Grecia, da non confondere con la Sicilia greca) conferirono a Pirro il comando supremo. Tra le promesse che adularono e convinsero il re d'Epiro a giungere in soccorso degli Italioti, fu l'offerta di porsi generale di 350.000 armati e 20.000 cavalieri. I rinforzi effettivamente giunti sono:\nMacedonia e Grecia.\nIl re d'Egitto, Tolomeo II, invi\u00f2 nel maggio del 280 a.C., in Epiro, secondo Giustino: 5.000 uomini, 400 cavalieri e 50 elefanti. Alcuni storici vedono la cifra al ribasso e credono che le reali proporzioni del contingente si limitarono a 20 elefanti di sostegno. In ogni caso Pirro, durante la sua spedizione, non pot\u00e9 usufruirne perch\u00e9 questi rinforzi restarono in Epiro per tenere sotto controllo la regione.\nGli alleati di Pirro.\nDopo aver lasciato l'Epiro, Pirro avanz\u00f2 richieste di aiuti militari a vari sovrani ellenistici, in quanto l'Epiro era un regno montanaro e da solo non aveva sufficienti mezzi per condurre una lunga e dispendiosa campagna contro Roma. Chiese aiuti ad Antioco I (re del regno seleucide) e ad Antigono II Gonata (figlio di Demetrio I Poliorcete), nonch\u00e9 al re di Macedonia, Tolomeo Cerauno, al quale chiese sostegno finanziario e marittimo. Pirro aveva trascorso alcuni anni ad Alessandria d'Egitto con il cognato Tolomeo II, che gli promise aiuti militari. Analogamente, Pirro reclut\u00f2 anche altre forze mercenarie, tra cui i cavalieri di Tessaglia e i frombolieri di Rodi. In Italia godette del supporto di Lucani, Messapi, Sanniti, Apuli e Campani.\nDopo aver atteso l'arrivo delle restanti navi, Pirro lasci\u00f2 a Taranto un presidio di 3.000 uomini con il suo fidato ambasciatore Cinea e si spost\u00f2 verso sud, accampandosi nei pressi di \"Heraclea\" con un esercito forte di circa 25.500 uomini..\nRepubblica romana.\nI Romani furono costretti a dividersi su due fronti, poich\u00e9 la guerra etrusca a settentrione non era ancora stata portata a termine. Nel 280 a.C. l'esercito romano del fronte meridionale, schierato contro Pirro, era composto da circa 20.000 armati ed affidato al console di quell'anno Marco Valerio Levino, cos\u00ec suddivisi:\nA questo esercito consolare andrebbe aggiunto un contingente di 4.000 armati, inviato a Reggio nel 280 a.C., a protezione della citt\u00e0 alleata.\nPer un totale di circa 20.000 uomini, all'incirca pari all'entit\u00e0 dell'esercito di Pirro.\nFasi del conflitto.\nAssedio di Taranto.\nSi dice che i Tarantini e i loro alleati si vantassero di poter disporre di 350.000 uomini e 20.000 cavalieri reclutati tra Sanniti, Lucani e Bruzi. Nel 281 a.C. le legioni romane, al comando di Lucio Emilio Barbula, entrarono in Taranto e la conquistarono, malgrado i rinforzi dei Sanniti e dei Messapi. All'indomani della battaglia i Greci chiesero una breve tregua e la possibilit\u00e0 di intavolare delle trattative con i Romani.\nI negoziati vennero bruscamente interrotti con l'arrivo a Taranto dell'ambasciatore Cinea che precedeva (o accompagnava) 3.000 soldati, forza d'avanguardia di Pirro posta sotto il comando del generale Milone di Taranto. Il console romano Barbula, che si era spinto nel Metapontino, si ritrov\u00f2 sotto il tiro delle macchine da guerra delle navi nemiche che erano disposte lungo la costa a presidiare il golfo. Nella battaglia che ne scatur\u00ec, Barbula riusc\u00ec a subire perdite minori del previsto poich\u00e9 aveva astutamente disposto sul lato destro della colonna, esposto ai colpi, i prigionieri di guerra.\nIl piano di Pirro era quello di aiutare Taranto e respingere i Romani al di l\u00e0 del meridione italiano, per poi iniziare ad espandere la propria influenza in Sicilia e quindi attaccare Cartagine, nemica storica dei greci della Magna Grecia. Cos\u00ec fece nel 278 a.C. aiutando i Siracusani in guerra contro Cartagine. Ma dopo la campagna in Sicilia, fu costretto ad abbandonare il suo progetto, sia per la forte resistenza dei Cartaginesi a Lilibeo, sia perch\u00e9 le citt\u00e0 greche sue alleate non riuscivano ad accordarsi fra di loro e non mandarono i contingenti promessi e sia per il malcontento che scaten\u00f2 sulla popolazione del luogo per la sua avida gestione delle risorse.\nGli alleati di Pirro.\nDopo aver lasciato l'Epiro, Pirro avanz\u00f2 richieste di aiuti militari a vari sovrani ellenistici, in quanto l'Epiro era un regno montanaro e da solo non aveva sufficienti mezzi per condurre una lunga e dispendiosa campagna contro Roma. Chiese aiuti ad Antioco I (re del regno seleucide) e ad Antigono II Gonata (figlio di Demetrio I Poliorcete), nonch\u00e9 al re di Macedonia, Tolomeo Cerauno, al quale chiese sostegno finanziario e marittimo. Il re dell'Egitto Tolomeo II promise l'invio di una forza di 4.000 soldati, 5.000 cavalieri e 50 elefanti da guerra destinata a difendere l'Epiro durante la campagna d\u2019Italia. Analogamente, Pirro, reclut\u00f2 anche altre forze mercenarie, tra cui i cavalieri di Tessaglia e i frombolieri di Rodi.\nNel 280 a.C. Pirro salp\u00f2 verso le coste italiche ma, durante la traversata, fu sorpreso da una tempesta che arrec\u00f2 danni alle navi e lo indusse a sbarcare le truppe, probabilmente nei pressi di Brindisi. Era a capo di 28.500 armati e 20 elefanti. Di l\u00ec prosegu\u00ec via terra verso Taranto dove si acquartier\u00f2, aiutato dai Messapi.\nDopo aver atteso l'arrivo delle restanti navi, Pirro lasci\u00f2 a Taranto un presidio di 3.000 uomini con il suo fidato ambasciatore Cinea e si spost\u00f2 verso sud, accampandosi nei pressi di \"Heraclea\" con un esercito forte di circa 25.500 uomini..\nTattica dei Romani.\nI Romani avevano previsto l'imminente arrivo di Pirro e mobilitarono otto legioni. Queste comprendevano circa 80.000 soldati divisi in quattro armate:\nDifatti, Levino invase la Lucania ed intercett\u00f2 Pirro nei pressi di \"Heraclea\", citt\u00e0 alleata dei Tarantini, con l'intento di bloccare la sua avanzata verso sud, scongiurando in questo modo una sua alleanza con le colonie greche di Calabria.\nPirro si dispose alla battaglia organizzando una \"falange articolata\" con divisioni di fanteria leggera fra i falangiti, per renderla pi\u00f9 mobile sul collinoso territorio italiano, e gli elefanti a sostegno della fanteria.\nLa prima sconfitta romana ad Eraclea (280 a.C.).\nIl primo scontro tra gli Epiroti ed i Romani avvenne in Basilicata, nella piana di Eraclea (presso l'odierna Policoro), nello stesso 280 a.C. Nonostante la sorpresa di trovarsi di fronte gli elefanti, animali mai visti in precedenza, i Romani ressero bene l'urto fino a sera, anche se la battaglia alla fine si risolse con una sconfitta in cui ne morirono 7.000 (circa un terzo, dei 20.000 iniziali) e 1.800 furono fatti prigionieri. Pirro lasci\u00f2 invece sul campo 4.000 armati dei 25.000 iniziali: troppe perdite per il contingente epirota, che difficilmente poteva ottenere rinforzi al contrario di Roma che poteva reclutare in fretta nuove truppe; ma, fortunatamente per Pirro, queste perdite vennero rimpiazzate dai soldati di Lucani, Bruzi e Messapi, assieme ad alcuni rinforzi mandati dalle citt\u00e0 greche (Crotone, Locri Epizefiri) che alla notizia della vittoria decisero di unirsi a lui.\nTentativi di ribellioni di Pirro tra gli alleati dei Romani.\nDopo la battaglia, sembr\u00f2 finalmente cementarsi quell'intesa tra Greci ed Italici in funzione antiromana, che parte dell'aristocrazia tarentina si augurava da tempo. Rinforzi provenienti dalla Lucania e dal Sannio si unirono all'esercito di Pirro. Anche i Bruzi si ribellarono. Le citt\u00e0 greche d'Italia si allearono con Pirro e a Locri fu cacciata la guarnigione romana. Una scelta analoga sembra si verific\u00f2 nella stessa Crotone poco dopo. A Reggio, ultima posizione della costa ionica ancora controllata da Roma, il pretore campano Decio Vibellio, che comandava la guarnigione cittadina, massacr\u00f2 una parte degli abitanti, cacci\u00f2 i restanti e si proclam\u00f2 amministratore della citt\u00e0, ribellandosi all'autorit\u00e0 di Roma.\nPirro aveva appreso che il console Levino sostava a Venosa, impegnato ad assicurare le cure ai feriti e a riorganizzare l'esercito in attesa di rinforzi, mentre il console Coruncanio era impegnato in Etruria. Pertanto avanz\u00f2 verso Roma con l'intento di spingere i suoi alleati alla ribellione e di sorreggere gli Etruschi contro Coruncanio. Durante l'avanzata devi\u00f2 su Napoli con l'intento di prenderla o di indurla a ribellarsi a Roma. Il tentativo fall\u00ec e comport\u00f2 una perdita di tempo che gioc\u00f2 a vantaggio dei Romani: quando giunse a Capua la trov\u00f2 gi\u00e0 presidiata da Levino. Prosegu\u00ec allora verso Roma devastando la zona del Liri e di Fregellae giungendo cos\u00ec ad Anagni e forse anche a Preneste. Qui ebbe sentore di una manovra a tenaglia progettata dai Romani: gli Etruschi avevano appena concluso la pace, liberando le forze di Coruncanio, che ora stavano muovendo dal nord dell'Etruria contro di lui. Consapevole di non disporre di forze sufficienti per affrontare le armate di Coruncanio, di Levino e di Barbula, decise di ritirarsi.\nProposta di tregua.\nIn seguito, Gaio Fabricio Luscino venne inviato come ambasciatore presso Pirro per trattare lo scambio dei prigionieri. Pirro fu favorevolmente attratto dalle qualit\u00e0 dell'ambasciatore, il quale non si pieg\u00f2 ad essere corrotto dal re epirota che gli offr\u00ec la quarta parte del suo regno. Il re epirota, non avendo ottenuto ci\u00f2 che voleva da Fabricio, invi\u00f2 a sua volta a Roma, il suo fidato consigliere, Cinea, per chiedere la pace, affidandogli anche quei soldati romani fatti prigionieri nella battaglia di Eraclea per i quali non volle alcun riscatto. L'obiettivo del re epirota era di ottenere l'assenso dal Senato romano a mantenere il dominio sui territori meridionali del suolo italico, finora conquistati. Il Senato respinse la richiesta di Pirro e consider\u00f2 i prigionieri romani \"infami\", poich\u00e9 erano stati catturati con le armi in pugno, e perci\u00f2 allontanati. Questi ultimi avrebbero potuto essere reintegrati nello Stato romano solo nel caso in cui ciascuno di loro avesse consegnato le spoglie di due nemici uccisi.\nPirro, a questo punto, si trovava in seria difficolt\u00e0 per gli approvvigionamenti: riceverli via mare dall'Epiro era troppo dispendioso. Prelevarli in loco dagli alleati italici gli avrebbe alienato la loro benevolenza e scatenato probabilmente qualche azione di guerriglia a vantaggio dei romani. Il re epirota si risolse cos\u00ec a tentare un accomodamento diplomatico col senato romano. Roma venne minacciata di occupazione se non avesse ritirato il suo esercito al di qua del fiume Garigliano e non avesse smesso di compiere sortite con azioni di guerriglia ai danni di epiroti e di tarantini. Ma l'anziano console Appio Claudio Cieco, capofila degli intransigenti, fece fallire le trattative, consapevole dell'appoggio logistico e finanziario di Cartagine, che non desiderava lo sbarco dell'esercito epirota in Sicilia, e conscio della capacit\u00e0 dell'esercito romano nel rimpiazzare le perdite senza problemi, a differenza dell'esercito di Pirro. A Pirro non rimaneva che cercare uno scontro decisivo che obbligasse Roma a piegarsi.\nLa seconda sconfitta romana ad Ascoli di Puglia (279 a.C.).\nNel corso del 279 a.C. i Romani si scontrarono con Pirro ad Ascoli di Puglia, dove furono nuovamente sconfitti (persero 6.000 uomini) infliggendo tuttavia, in proporzione, perdite talmente alte alla coalizione greco-italico-epirota (3.500 soldati) che Pirro fu costretto a ripiegare per evitare ulteriori scontri coi romani che avrebbero assottigliato ulteriormente le sue forze. Si narra abbia dichiarato, alla fine della battaglia, \u00ab\u1f0a\u03bd \u1f14\u03c4\u03b9 \u03bc\u03af\u03b1\u03bd \u03bc\u03ac\u03c7\u03b7\u03bd \u03bd\u03b9\u03ba\u03ae\u03c3\u03c9\u03bc\u03b5\u03bd, \u1f00\u03c0\u03bf\u03bb\u03ce\u03bb\u03b1\u03bc\u03b5\u03bd\u00bb (\u00ab\"un'altra vittoria cos\u00ec sui Romani e sar\u00f2 perduto\"\u00b9\u00bb). Da questo episodio l'uso del termine \"vittoria di Pirro\" (o \"vittoria pirrica\") divenne proverbiale.\n\u00c8 forse in seguito a questi eventi che Romani e Cartaginesi decisero di stipulare un trattato di alleanza contro il comune nemico epirota. Polibio ci racconta infatti:\nFine della guerra: la battaglia di \"Maleventum\".\nNel frattempo Roma, sempre rifornita abbondantemente da Cartagine, rioccupava senza colpo ferire tutto il territorio precedentemente perduto in Puglia ed in Lucania. Sedata definitivamente la ribellione degli Oschi e dei Sanniti (la componente stanziata al confine tra le attuali Campania e Puglia), arriv\u00f2 nell'inverno del 276 a.C. a porre nuovamente sotto assedio Taranto, per terra e questa volta anche per mare, complice la flotta cartaginese. I tarantini invocarono nuovamente l'aiuto di Pirro, che dovette dunque abbandonare la Sicilia e sbarcare in Lucania.\nPirro, per non cadere prigioniero dei romani, dovette far ritorno precipitosamente nel suo regno con quanto rimaneva del suo esercito.\nConseguenze.\nA causa della sconfitta Pirro abbandon\u00f2 la campagna d'Italia e torn\u00f2 in Epiro, dove, non pago del grave prezzo in uomini, denaro e mezzi della sua avventura a Occidente, due anni dopo prepar\u00f2 un'altra spedizione bellica contro Antigono II Gonata: il successo fu facile e Pirro torn\u00f2 a sedersi sul trono macedone, dove mor\u00ec di l\u00ec a poco mentre tentava di conquistare il Peloponneso. Taranto rimase sotto assedio altri tre anni, capitolando nel 272 a.C., e di l\u00ec a poco tutto il resto dell'Italia meridionale pass\u00f2 nell'orbita dell'Urbe (Reggio fu presa nel 271 a.C.): Roma aveva completato la sottomissione della Magna Grecia e la conquista di tutta l'Italia meridionale. In seguito alla vittoria romana la citt\u00e0 di \"Maleventum\" divenne colonia (268 a.C.) e ribattezzata \"Beneventum\" (da cui l'odierna Benevento), nome pi\u00f9 adeguato alla felice circostanza.\nL'integrazione della Magna Grecia nel dominio della Repubblica Romana fu l'inizio di varie evoluzioni sociali per la citt\u00e0, che accoglieva cos\u00ec molti pi\u00f9 greci con la loro cultura che avrebbe in seguito influenzato la stessa societ\u00e0 romana.\nMa mise anche Roma a diretto contatto con la Sicilia, divisa fra i greci e i cartaginesi, situazione che avrebbe in seguito condotto alle guerre puniche.\nA seguito della guerra vennero fatti molti prigionieri, tra cui lo scrittore Livio Andronico, che dopo la guerra divenne schiavo di Marco Livio Salinatore."}
{"id": "759688", "revid": "712828", "url": "https://it.wikipedia.org/wiki?curid=759688", "title": "Carn D\u00fbm", "text": ""}
{"id": "759691", "revid": "16819", "url": "https://it.wikipedia.org/wiki?curid=759691", "title": "Guerre di pirro", "text": ""}
{"id": "759693", "revid": "16819", "url": "https://it.wikipedia.org/wiki?curid=759693", "title": "Guerra di pirro", "text": ""}
{"id": "759694", "revid": "307923", "url": "https://it.wikipedia.org/wiki?curid=759694", "title": "La scuola di Atene", "text": ""}
{"id": "759695", "revid": "767487", "url": "https://it.wikipedia.org/wiki?curid=759695", "title": "Just Another Band from L.A.", "text": "Just Another Band from L.A. \u00e8 un album registrato dal vivo dei The Mothers of Invention, gruppo guidato da Frank Zappa, pubblicato nel 1972.\nIl disco.\nSi tratta di un altro live pubblicato durante il periodo di collaborazione con Flo &amp; Eddie; esso contiene una prima versione della mini-opera \"Billy the Mountain.\" Un'altra versione della stessa canzone venne pubblicata su \"Playground Psychotics\" (1992)."}
{"id": "759696", "revid": "1543377", "url": "https://it.wikipedia.org/wiki?curid=759696", "title": "John Wyndham", "text": " Us\u00f2 il suo chilometrico nome per trarne anche altri pseudonimi letterari, quali John Beynon e J. B. Harris. Il suo racconto pi\u00f9 celebre \u00e8 \"Il giorno dei trifidi\", del 1951, da cui nel 1963 \u00e8 stato tratto il film \"L'invasione dei mostri verdi\".\nBiografia.\nJohn Wyndham Parkes Lucas Beynon Harris nacque nel villaggio di Knowle, non lontano da Birmingham. Mancato avvocato, dopo avere tentato diverse strade con scarso successo inizi\u00f2 la carriera di scrittore nel 1931, pubblicando su una rivista statunitense il primo racconto, \"Worlds to Barter\".\nIn questi primi racconti non mancarono le incursioni nel campo del poliziesco, ma fu la fantascienza il genere nel quale Wyndham pian piano si specializz\u00f2. Nel 1935 pubblic\u00f2 il primo romanzo in Gran Bretagna, \"Le onde del Sahara\" o \"Il popolo segreto\" (\"The Secret People\"), di stampo avventuroso e fantastico. Sullo stesso genere il dittico narrativo costituito da \"Avventura su Marte\" (\"Planet Plane\", 1936) e \"I sopravvissuti di Marte\" (\"The Sleepers of Mars\", 1938). Wyndham non scrisse nulla durante la seconda guerra mondiale, nella quale fu caporale dei Royal Signal Corps.\nTornato alla vita civile e spronato dall'esempio del fratello, che aveva pubblicato con qualche successo alcuni romanzi, pubblic\u00f2 tra il 1951 e il 1957 i suoi romanzi pi\u00f9 noti: \"Il giorno dei trifidi\" (\"The Day of The Triffids\"), \"Il risveglio dell'abisso\" (\"The Kraken Wakes\"), \"I trasfigurati\" (\"Re-Birth\"), \"I figli dell'invasione\" (\"The Midwich Cuckoos\").\nAlla pubblicazione nel 1959 di \"Sbarco su Marte\" (\"The Outward Urge\") segu\u00ec, nell'anno successivo, \"Il lichene cinese\" (\"Trouble with Lichen\", 1960) e, dopo un intervallo di otto anni, il romanzo breve \"Chocky\" (1968). Sposatosi nel 1963 con Grace Wilson (frequentata fin dalla giovinezza), Wyndham pass\u00f2 gli ultimi anni nella quiete della casa di campagna di Petersfield (nello Hampshire), dove mor\u00ec senza figli l'11 marzo del 1969. Due romanzi sono stati pubblicati postumi, il primo dieci anni dopo, \"Ragnatela\" (\"Web\", 1979), che Wyndham era riuscito a concludere (ma non a revisionare), il secondo \"Plan for Chaos\" nel 2009, a cui stava lavorano nel periodo in cui scriveva \"Il giorno dei trifidi\".\nWyndham raccoglie la tradizione apocalittica britannica e si trastulla con catastrofi suscettibili di distruggere l'umanit\u00e0, come ne \"Il giorno dei Trifidi\", nel quale una pioggia di meteoriti rende ciechi quasi tutti gli abitanti della Terra mettendoli alla merc\u00e9 di piante carnivore semoventi (i trifidi), o come ne \"I figli dell'invasione\", nel quale appare un altro sfruttatissimo tema: l'invasione aliena.\nGli alieni e i mutanti di Wyndham sono minacciosi, determinati a soggiogare la razza umana. Mentre in altri scrittori ci\u00f2 genera atmosfere cupe e angosciose, Wyndham sa mitigare la crudezza delle sue catastrofi ricorrendo a uno stile pacato, con una scrittura serena e ironica in contrasto coi temi trattati.\nAdattamenti cinematografici e televisivi.\nI romanzi di John Wyndham hanno ispirato diversi registi, che ne hanno tratto film di successo.\nDa \"Il giorno dei trifidi\" \u00e8 stato tratto il film \"L'invasione dei mostri verdi\", del 1962, ad opera di Steve Sekely, con Howard Keel nei panni del protagonista. Nel 1981 la BBC ne realizz\u00f2 un serial televisivo in 6 episodi, inedito in italiano, con una sceneggiatura molto pi\u00f9 fedele; poi pubblic\u00f2 una nuova versione, due puntate da 90 minuti, per il canale BBC HD, che usc\u00ec nel 2009.\nIl romanzo \"I figli dell'invasione\" ispir\u00f2 invece due adattamenti cinematografici: il primo, \"Villaggio dei dannati\" (\"Village of the Damned\") nel 1960 di Wolf Rilla, e il secondo, dallo stesso titolo, nel 1995 di John Carpenter.\nNumerosi anche gli adattamenti televisivi: \"Chocky\" del 1984 e un paio di episodi delle serie presentata da Alfred Hitchcock: \"Considers Her Ways\" (1964) e \"Maria\" (1961)."}
{"id": "759698", "revid": "16819", "url": "https://it.wikipedia.org/wiki?curid=759698", "title": "Guerre di Pirro", "text": ""}
{"id": "759699", "revid": "392684", "url": "https://it.wikipedia.org/wiki?curid=759699", "title": "Comunit\u00e0 di sammarinesi all'estero", "text": "Lista di tutte le comunit\u00e0 di sammarinesi all'estero riconosciute dal Consiglio dei XII, divise stato per stato con indirizzo, presidente e soci e eventuale periodico. I sammarinesi all'estero sono circa 17.000, di cui circa 6.695 iscritti alle comunit\u00e0 sammarinesi a fronte di 30.231 sammarinesi residenti a San Marino. Le comunit\u00e0 di sammarinesi all'estero sono rappresentate in una Consulta per mantenere i collegamenti tra le diverse comunit\u00e0 e le istituzioni sammarinesi.\nItalia.\nLe comunit\u00e0 di sammarinesi raccolgono 2.517 sammarinesi che sono la quasi totalit\u00e0 di quelli residenti in Italia sono divisi in 10 comunit\u00e0, la pi\u00f9 grande \u00e8 quella di Roma con quasi 600 iscritti (significa che un sammarinese in Italia su 4 abita a Roma).\nFrancia.\nI sammarinesi residenti in Francia sono circa 1.466 divisi in 5 comunit\u00e0, la comunit\u00e0 pi\u00f9 grande \u00e8 quella di Parigi con quasi 700 iscritti cio\u00e8 quasi la met\u00e0 della comunit\u00e0.\nBelgio.\nIn Belgio c'\u00e8 solo una comunit\u00e0 con 51 aderenti, quasi tutta la comunit\u00e0 sammarinese.\nArgentina.\nLa comunit\u00e0 sammarinese in Argentina conta 1.041 aderenti divisi in 6 comunit\u00e0. La comunit\u00e0 pi\u00f9 grande \u00e8 quella di Pergamino che conta circa 450 aderenti, cio\u00e8 un sammarinese d'Argentina su due.\nStati Uniti.\nNegli Stati Uniti sono iscritti alla comunit\u00e0 1.620 sammarinesi divisi in due comunit\u00e0, di cui ben 1141 iscritti alla comunit\u00e0 di Detroit che ne fanno la pi\u00f9 grande comunit\u00e0 sammarinese all'estero."}
{"id": "759700", "revid": "16819", "url": "https://it.wikipedia.org/wiki?curid=759700", "title": "Guerra di Pirro", "text": ""}
{"id": "759703", "revid": "287204", "url": "https://it.wikipedia.org/wiki?curid=759703", "title": "Caprona", "text": "Caprona \u00e8 una frazione del comune italiano di Vicopisano, nella provincia di Pisa, in Toscana.\nStoria.\nLa localit\u00e0 \u00e8 ricordata a partire dal 1024.\nIl castello di Caprona sub\u00ec una sortita ad opera dei soldati fiorentini il 16 agosto del 1289, azione a cui partecip\u00f2 anche il giovane Dante Alighieri, arruolato con altri quattrocento cavalieri nelle schiere di Nino Visconti. Il sommo poeta citer\u00e0 la cittadina nel canto XXI dell'Inferno, vv. 94-96.\nIl suddetto castello era collocato ai piedi dello sperone roccioso su cui sorgeva la torre di avvistamento, che permetteva la comunicazione con le strutture fortificate circostanti, cio\u00e8 la Rocca della Verruca e le torri di Uliveto, per il controllo della stretta zona di terra posta fra il fiume Arno e la propaggine meridionale del Monte Pisano.\nMonumenti e luoghi d'interesse.\nSullo sperone roccioso a monte del paese spicca la \"torre degli Upezzinghi\", copia ottocentesca della torre dell'antico castello esistente alla met\u00e0 dell'XI secolo, citato da Dante (Inferno, XXI, 94-96) e smantellato da Firenze nel 1433. La torre chiamata comunemente \"Torretta\" si trova sulla sommit\u00e0 di uno sperone roccioso, in una posizione altamente suggestiva che domina le pendici del monte Pisano. Oggi \u00e8 in completo stato di abbandono e necessiterebbe di un'opera di messa in sicurezza.\nAll'incrocio fra via del ponte e via Dante Alighieri si trova una lapide storica che recita:XXI AGOSTO MDCCCXCII\nTRENTACINQUE ANNI ADDIETRO FRANCESCO LUPERI CENTONI PROPUGNAVA E LEGALMENTE OTTENEVA CHE LE ACQUE PLUVIALI DI QUESTO ANTICO BORGO SOTTO L'ALVEO DEL TORRENTE ZAMBRA PASSANDO NEL SOTTOSTANTE FOSSO - VICINAJA - DEFLUISSERO MA DIFETTO DI LEGGI O EGOISMO DI POTENTI I NECESSARI LAVORI LUNGAMENTE IMPEDIRONO. PROGREDITI I TEMPI LE LEGGI E LE OPINIONI AJUTANDO PER LE ASSIDUE CURE DEL COMPAESANO ETTORE SIGHIERI AI PUBBLICI LAVORI MUNICIPALI PREPOSTO L'OPERA TANTO AGOGNATA NEL LUGLIO 1892 FINALMENTE COMPIEVASI. \nLA POPOLAZIONE CAPRONESE RICONOSCENTE QUESTO MARMO PONEVA\nVi si trova inoltre la pieve di Santa Giulia, menzionata per la prima volta nel 1096. Tra la fine del XII e gli inizi del XIII secolo vi fu aggiunto il campanile. In stile romanico pisano presenta all'esterno archetti decorativi su mensole decorate da teste umane e di animali. L'interno \u00e8 a navata unica, ma inizialmente presentava due navate.\nArchitetture scomparse.\nL'estrazione di pietra dalle cave capronesi ha progressivamente trasformato il paesaggio della cittadina. Quando lo sperone roccioso era ancora sostanzialmente integro era possibile scorgere intorno alla torretta i resti del forte medievale. Fino agli anni cinquanta, inoltre, a qualche centinaio di metri a ovest dei suddetti ruderi erano visibili le mura di un palazzo la cui costruzione, voluta da Cosimo I, non venne mai portata a termine: l'edificio era popolarmente noto col nome di \"\"Palazzaccio\".\nDal 1887 al 1953 Caprona era servita dalla tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione in sede propria che si distaccava in localit\u00e0 Navacchio, con Calci. Superato l'Arno con un tratto in sede stradale sul ponte di Zambra, la linea aveva a Caprona una vera e propria stazione dotata di un fascio di tre binari di cui uno a servizio del raccordo di 2\u00a0km che collegava tale localit\u00e0 con la cava di pietra sita in localit\u00e0 Uliveto. Quest'ultimo fu dismesso e smantellato nel 1941.\nCaprona nella letteratura.\nOltre alla suddetta citazione nella Divina Commedia dantesca, la cittadina \u00e8 il luogo di ambientazione de \"I maghi di Caprona\"\", romanzo di Diana Wynne Jones appartenente al ciclo dei \"Chrestomanci\". La \"Caprona\", dove avviene l'ambientazione del poemetto \"Italy\" di Giovanni Pascoli, \u00e8 invece una localit\u00e0 del Comune di Castelvecchio Pascoli, dove il poeta abitava ed attualmente adibita a Casa Museo Pascoli."}
{"id": "759704", "revid": "36426", "url": "https://it.wikipedia.org/wiki?curid=759704", "title": "Rocca di Caprona", "text": ""}
{"id": "759714", "revid": "519091", "url": "https://it.wikipedia.org/wiki?curid=759714", "title": "Miglior commissario tecnico dell'anno IFFHS", "text": "Il Miglior commissario tecnico dell'anno IFFHS (in inglese \"IFFHS World's Best National Coach\") \u00e8 un premio calcistico assegnato dall'IFFHS ogni anno solare al miglior commissario tecnico grazie ai voti di esperti provenienti da diversi paesi.\nIl maggior vincitore del premio \u00e8 lo spagnolo Vicente del Bosque, con quattro affermazioni, seguito dal tedesco Joachim L\u00f6w, dal portoghese Fernando Santos e dal francese Didier Deschamps con due successi ciascuno.\nNel 2020 \u00e8 stato introdotto anche il corrispettivo premio per il calcio femminile.\nCalcio maschile.\nEdizioni.\n\"N.B.: tra parentesi \u00e8 indicata la selezione nazionale allenata\"."}
{"id": "759719", "revid": "1573940", "url": "https://it.wikipedia.org/wiki?curid=759719", "title": "Cephalophus harveyi", "text": "Il cefalofo di Harvey (Cephalophus harveyi ) \u00e8 un piccolo cefalofo originario dell'Africa orientale.\nDescrizione.\nIl cefalofo di Harvey \u00e8 una piccola antilope con zampe corte, zoccoli appuntiti e schiena arcuata. Misura circa 40 cm di altezza al garrese e pesa intorno ai 15 kg. Il colore del mantello \u00e8 quasi completamente castano, a eccezione delle zampe e della faccia, che sono neri. Entrambi i sessi possiedono corna corte e appuntite rivolte all'indietro sul collo, con un ciuffo di peli neri nel mezzo. Al di sotto degli occhi possiede dei fori a forma di mezzaluna attraverso i quali delle ghiandole secernono un umore odoroso, che fa da richiamo negli approcci amorosi.\nDistribuzione e habitat.\nIl cefalofo di Harvey vive prevalentemente nel Kenya centrale e sud-orientale e nella Tanzania nord-orientale e centrale, ma si incontra anche nella Somalia meridionale e nel Malawi settentrionale; nello Zambia \u00e8 stato avvistato un'unica volta.\nIn Etiopia, una spedizione condotta nel 1986 nella foresta di Harenna, nella parte meridionale del Parco nazionale delle montagne di Bale, registr\u00f2 la presenza di un cefalofo \u00abrosso\u00bb. Questo fu il primo avvistamento confermato di un cefalofo del genere \"Cephalophus\" in Etiopia. Successivamente, sempre nella stessa area, avvenne un altro avvistamento di questo animale. Sebbene la corretta identificazione di questo animale rimanga ancora dubbia, \u00e8 molto probabile che si sia trattato di un cefalofo di Harvey. Questa specie vive nella Somalia meridionale e potrebbe aver raggiunto le foreste di Bale risalendo le vallate dei fiumi Giuba e Genale, percorso utilizzato anche dai Primati della foresta. Nel 1996 venne confermata la presenza di un cefalofo rosso di specie non identificata nelle fitte boscaglie a nord dei confini settentrionali del Parco Nazionale dell'Omo, nel sud-ovest del Paese. Questo esemplare potrebbe essere appartenuto a una popolazione di cefalofo di Weyns (\"C. weynsi\"), che vive sui Monti Imatong del Sudan sud-orientale, 400 km a sud-ovest, ma la maggior parte degli studiosi ritiene oggi che sia stato un membro di una popolazione isolata di \"C. harveyi\".\nLa specie si incontra nelle foreste di pianura e di montagna, in macchie forestali isolate, nelle foreste rivierasche, nelle macchie costiere, nelle boscaglie e in altri habitat dalla fitta copertura. Su alcuni massicci dei Monti dell'Arco Orientale (ad esempio sugli Uluguru) si spinge oltre i 2400 m di quota.\nBiologia.\nIl cefalofo di Harvey vive da solo o in coppie, ma talvolta forma piccoli gruppi costituiti da 3-5 esemplari. Di abitudini territoriali, sfrega le ghiandole odorifere della faccia contro rami, ramoscelli e tronchi d'albero per segnalare la presenza ai conspecifici. Spesso i membri delle coppie riproduttive si strofinano a vicenda le stesse ghiandole per salutarsi e per rinsaldare i legami di coppia.\nAttivo sia di giorno che di notte, si nutre di foglie, ramoscelli, frutti, insetti, uova di uccelli e carogne. A volte segue i branchi di scimmie e mangia i frutti che queste fanno cadere.\nConservazione.\nLa principale minaccia per la sopravvivenza di questa specie \u00e8 la perdita dell'habitat a causa della deforestazione e dell'avanzata degli insediamenti umani, specialmente in molte foreste costiere e di montagna. Inoltre, continua a essere pesantemente cacciata in tutto il suo areale, sia con l'impiego di cani che di lacci.\nIn Somalia, questo animale viveva originariamente nelle regioni rivierasche del corso inferiore dei fiumi Uebi Scebeli e Giuba, nonch\u00e9 nelle macchie e foreste costiere attorno al lago Badana, ma a partire dalla met\u00e0 degli anni '80 ha perso quasi tutte le aree disponibili lungo il Giuba e lo Uebi Scebeli a causa dello sviluppo dell'agricoltura, e oggi si incontra solamente in poche zone di foresta rivierasca lungo il corso inferiore del Giuba.\nMalgrado tutto, si ritiene che ancora oggi ne vivano pi\u00f9 di 20.000 esemplari, protetti anche all'interno di numerose aree protette di tutta l'Africa orientale, come il Parco nazionale del Monte Kenya, il Parco nazionale del Kilimangiaro, il Parco nazionale dei monti Udzungwa e il Parco Nazionale delle Montagne di Bale."}
{"id": "759720", "revid": "287204", "url": "https://it.wikipedia.org/wiki?curid=759720", "title": "Agnello Brunelleschi", "text": "Dante lo cita come \"Agnel\" e l'attenzione del poeta \u00e8 tutta focalizzata sulla metamorfosi del dannato con un lucertolone (forse il Cianfa citato a inizio dell'episodio?), che lo affibbia con le sue zampe e i cui due corpi si fondono in uno solo, mostruoso; non viene dato nessun accenno a sue notizie biografiche o al perch\u00e9 si trovi nella bolgia dei ladri.\nI primi commentatori lo identificarono con il personaggio della nobile famiglia dei Brunelleschi. Essi riportano come fosse stato ladro fin da piccolo, frugando nella borsa del padre e della madre, dedicandosi poi alle botteghe, dove si presentava spesso vestito da vecchio mendicante per ingannare circa il suo aspetto. Alcuni hanno voluto vedere in questa contraffazione dell'aspetto un'analogia con quello che gli accade all'Inferno, ma i dati in nostro possesso sono troppo esigui per poter avvalorare l'ipotesi in maniera definitiva."}
{"id": "759721", "revid": "36426", "url": "https://it.wikipedia.org/wiki?curid=759721", "title": "Agnolo Brunelleschi", "text": ""}
{"id": "759722", "revid": "729019", "url": "https://it.wikipedia.org/wiki?curid=759722", "title": "Yoshi's Island DS", "text": "Yoshi's Island DS \u00e8 un videogioco a piattaforme per Nintendo DS, sviluppato da Nintendo e Artoon. Presentato alla conferenza E3 2006 di Nintendo, \"Yoshi's Island DS\" \u00e8 il sequel diretto di \"\" per Super Nintendo. La storia \u00e8 concentrata su una trib\u00f9 di Yoshi, intenti a recuperare i bambini rapiti dal malvagio Kamek. Questo gioco usa lo stile grafico di \"Yoshi Touch &amp; Go\" ma mantiene lo stesso gameplay del suo predecessore. Il gioco affianca, oltre a Baby Mario, altri nuovi pargoli ovvero Baby Peach, Baby Donkey Kong, Baby Wario e il gi\u00e0 conosciuto Baby Bowser.\nModalit\u00e0 di gioco.\nIl gameplay di \"Yoshi's Island DS\" \u00e8 analogo a quello del gioco precedente, con alcune aggiunte. Proprio come in \"Super Mario World 2: Yoshi's Island\", il giocatore guida vari Yoshi colorati attraverso delle fasi a scorrimento laterale. Yoshi pu\u00f2 saltare e librarsi in aria per un breve periodo, mangiare i nemici e trasformarli in uova (che possono essere usate per colpire interruttori e sconfiggere nemici lontani) e schiantarsi al suolo (per esempio per distruggere le casse). Alcuni livelli offrono a Yoshi la possibilit\u00e0 di trasformarsi in veicoli per un breve lasso di tempo. Come l'originale \"Yoshi's Island\", il gioco per DS differisce da molte serie \"platform\" in quanto Yoshi non ha una barra della vita: quando Yoshi viene colpito, il bambino che sta trasportando cade dalla sua schiena e Yoshi deve recuperarlo prima che scada il timer. La principale differenza rispetto al gioco precedente \u00e8 l'aggiunta di cinque bambini che Yoshi pu\u00f2 trasportare, ognuno dotato di un'abilit\u00e0 diversa, il cui utilizzo richiede talvolta di scambiarli tra loro.\nI due schermi del Nintendo DS agiscono come un unico schermo alto. Tuttavia, ci\u00f2 essenzialmente d\u00e0 al giocatore una visione migliore dei dintorni e fornisce unicamente il vantaggio di poter vedere di pi\u00f9 (sopra) e, quando il giocatore \u00e8 sullo schermo superiore, sotto.. Il gioco non utilizza la sensibilit\u00e0 al tocco dello schermo inferiore per il \"gameplay\" di base, sebbene sia un'opzione per la selezione dei livelli e in alcuni minigiochi. Ciascuno dei cinque mondi dispone di due boss.\nFiori, monete e stelle, sono disseminati per i vari livelli del gioco. Questi vengono sommati alla fine di ogni fase e viene assegnato un punteggio a seconda di quanti di ciascun tipo sono stati raccolti (per un massimo di 30 stelle, 20 monete rosse e 5 fiori). Raggiungendo punteggi sufficientemente alti \u00e8 possibile sbloccare uno dei due set di livelli segreti (l'altro set viene sbloccato al completamento del gioco, come accadeva nel remake per GBA del gioco originale). Sono state inoltre introdotte monete con personaggi speciali.\nAccoglienza.\n\"Yoshi's Island DS\" ha ricevuto recensioni positive, ottenendo punteggi alti da alcuni dei pi\u00f9 importanti critici di videogiochi. La recensione di GameSpot ha asserito che gli sviluppatori avevano \"prodotto un sequel che sembra fresco e nuovo pur rimanendo fantastico come l'originale\". Il sito IGN lo ha definito \"una solida ricreazione degli elementi di \"Yoshi's Island\" in un formato a due schermi\" e GamePro ha affermato che \"\u00e8 un gioco divertente e spensierato\". I revisori sono stati particolarmente soddisfatti di come gli elementi di base del \"gameplay\" siano rimasti gli stessi del gioco precedente. GamePro lo ha definito come \"la classica azione 2D a scorrimento laterale e le colorate opere d'arte pastello che hanno portato Nintendo alla ribalta\", mentre IGN - anche se impressionato dal gioco in generale - si \u00e8 chiesto se gli sviluppatori \"si siano o meno attaccati troppo al design di questo nuovo gioco\", perch\u00e9 aver giocato al gioco precedente \"rovina molte sorprese\". Altri critici hanno considerato questo come il miglior gioco portatile di \"Yoshi\", ad eccezione del remake di \"Super Mario Advance\" dell'originale \"Yoshi's Island\".\nUn problema evidenziato dai critici \u00e8 risultato essere il punto cieco creato dal divario tra i due schermi del Nintendo DS. IGN, pur comprendendo che fosse necessario per mirare correttamente le uova, lo ha descritto comunque come \"fastidioso\". Il recensore di GameSpy lo ha definito \"doloroso\" ed ha espresso frustrazione per essere stato colpito da un nemico nascosto in questa fascia. Nel complesso, i revisori sono rimasti soddisfatti del modo in cui sono stati implementati i nuovi personaggi, sebbene IGN abbia dichiarato che Baby Wario fosse \"un'aggiunta dell'ultimo minuto che non \u00e8 stata testata correttamente\".\n\"Yoshi's Island DS\" ha ricevuto la valutazione \"Editor's Choice\" di GameSpot e ha raggiunto il round finale come \"Miglior gioco per Nintendo DS\". Il gioco ha venduto pi\u00f9 di copie nella prima settimana di uscita in Giappone. Al 31 marzo 2008, \"Yoshi's Island DS\" ha venduto 2,91 milioni di copie in tutto il mondo."}
{"id": "759725", "revid": "547992", "url": "https://it.wikipedia.org/wiki?curid=759725", "title": "Attentato al Papa (miniserie televisiva)", "text": "Attentato al Papa \u00e8 una miniserie televisiva del 1986 diretta da Giuseppe Fina. \u00c8 una sorta di instant movie che ricostruisce dalle indagini della magistratura l'attentato a Giovanni Paolo II del 13 maggio 1981. Venne infatti trasmessa il 6 e 7 aprile 1986 su Rai 1, a distanza di otto giorni dalla conclusione del processo. Basata sul libro \"Anatomia di un attentato\" di Claire Sterling (edito da Sugarco), \u00e8 stata esportata anche in altre zone d'Europa dalla Sacis. Il doppiaggio venne eseguito dalla C.D.S. e diretto da Giacomo Magagnini.\nEdizione DVD.\nLa versione condensata da 70 minuti della miniserie venne distribuita nel settimo e ultimo DVD della collana \"Giovanni Paolo II - L'uomo che ha cambiato il mondo\" da \"La Gazzetta dello Sport\" il 7 aprile 2006. Il DVD include anche due contenuti speciali (erroneamente segnalati nella cover come \"interviste attori\" e \"scene inedite\"): un'intervista a Mehmet Ali A\u011fca tratta da \"Tv7\" del 12 maggio 1996 e un servizio sull'attentato tratto dal \"TG1\" del 13 maggio 2001, a vent'anni dai fatti."}
{"id": "759728", "revid": "36426", "url": "https://it.wikipedia.org/wiki?curid=759728", "title": "Pharsalia (Lucano)", "text": ""}
{"id": "759734", "revid": "124008713", "url": "https://it.wikipedia.org/wiki?curid=759734", "title": "Carlo Sada", "text": "Biografia.\nInizi\u00f2 gli studi presso l'Accademia di Brera e in seguito si spost\u00f2 a Roma presso l'Accademia di Santa Lucia, dove consegu\u00ec il titolo di architetto.\nL'esperienza determinante per la sua carriera fu data dal \u201cProgetto per il completamento del teatro Nuovaluce\u201d di Catania.\nLa vera scuola per Sada fu il cantiere. Il suo maestro Andrea Scala riservava per s\u00e9 la realizzazione dei progetti che redigeva, mentre affidava ai propri collaboratori i disegni esecutivi e la realizzazione delle proprie opere. Sada, anche da architetto affermato, continu\u00f2, invece, a spendere grandi energie nella direzione dei lavori, restringendo al minimo il margine di autonomia delle maestranze, alle quali forniva grandi quantit\u00e0 di particolari costruttivi e decorativi.\nNell'arco della sua attivit\u00e0 egli redasse ben sette progetti per edifici teatrali e progett\u00f2 anche un teatro per la citt\u00e0 di San Giuseppe di Rio Pardo, in Brasile, ma fu realizzato solo il teatro Massimo Bellini di Catania: un complesso lavoro di interpretazione e sintesi per il completamento di un'opera gi\u00e0 iniziata da Andrea Scala.\nRadicatosi intanto a Catania, l'architetto mieteva successi professionali in citt\u00e0 e provincia, diventando in breve l'architetto alla moda: non c'era famiglia altolocata che non se ne servisse e anche la media borghesia ritenne qualificante poter sfoggiare un edificio di sua mano. Progett\u00f2 i prospetti sia del Palazzo del conte del Grado, in via Etnea, che del Palazzetto Nicotra, in via Umberto. Altrettanto ricchi e ridondanti di motivi decorativi erano i suoi progetti per gli arredamenti di alcune residenze.\nA Grammichele (CT) si trova un edificio nobiliare costruito da Sada; il palazzo comunale dello stesso comune fu eretto dal 1888 su progetto del Sada.\nProgett\u00f2 i prospetti della basilica collegiata di Maria SS. dell\u2019Elemosina, della chiesa dell'Annunziata e della chiesa del SS. Rosario a Biancavilla (CT). \u00c8 stato anche l'autore di diverse cappelle gentilizie nel cimitero monumentale di Catania: la cappella Sisto Alessi (1884), la cappella Spampinato (1900) e la cappella Tomaselli (1905).\nA Caltagirone nel 1899 progett\u00f2 il villino per il conte Michele Gravina (mai realizzato), nel 1906 realizz\u00f2 per la stessa famiglia Gravina una cappella funeraria, e nel 1911, per la famiglia Gravina La Rocca realizz\u00f2 un'altra cappella.\nAltri progetti.\nPalazzo Salvatore Tomaselli viale Regina Margherita 4, Catania\nPalazzo richiesto dal professore per il progetto dell'omonimo."}
{"id": "759737", "revid": "2138421", "url": "https://it.wikipedia.org/wiki?curid=759737", "title": "Roberto di Molesme", "text": "Biografia.\nPrimi anni.\nNacque attorno al 1028 cadetto in una ricca famiglia della regione dello Champagne, forse nella cittadina di Troyes. I suoi nobili genitori avevano nome di Ermengarda e Teodorico ed appartenevano molto probabilmente alla famiglia dei Conti di Tonnerre e della casata di Rainaldo, visconte di Beaune. La vocazione arriv\u00f2 dopo una grande carestia che aveva colpito quella regione della Francia: il giovane Roberto rimase folgorato dal modo in cui i monaci donavano tutto quello che avevano, arrivando alcune volte fino alla morte per stenti. A lui, destinato alla vita da cavaliere di Champagne, quella parve la pi\u00f9 alta forma di nobilt\u00e0. Vinte le resistenze paterne, ancora molto giovane, aveva solo quindici anni, nel 1043 inizi\u00f2 il suo noviziato nell'abbazia benedettina di Montier-la-Celle, non lontano da Troyes. Qui poco dopo il 1053 divenne il priore dell'abbazia.\nAbate cluniacense.\nNel 1068 fu eletto abate dell'abbazia di Saint-Michel, a Tonnerre, un'abbazia di osservanza cluniacense, situata nella diocesi di Langres. Probabilmente, ma non si hanno dati certi, intendeva riformare la disciplina e introdurre una pi\u00f9 stretta osservanza religiosa. Comunque forse deluso per le resistenze incontrate, abbandon\u00f2 il servizio abbaziale per ritornare nuovamente a Montier-la-Celle come semplice monaco. \nLa sua permanenza nell'abbazia dove aveva emesso i propri voti, fu per\u00f2 breve, poich\u00e9 nel 1072 fu fatto priore a Saint-Ayoul, un priorato situato presso Provins nell'arcidiocesi di Sens, dipendente dall'abbazia di Montier-le-Celle. Anche qui trov\u00f2 difficolt\u00e0 e dovette lasciare presto.\nMolesme.\nInfatti poco dopo, nel 1074, si ritir\u00f2 con alcuni eremiti nella foresta di Collan, presso Ch\u00e2tillon-sur-Seine; essi lo avevano cercato per la sua fama di essere una guida zelante. Con questi eremiti decise di fondare un monastero a Molesme nel dicembre 1075, dopo aver ottenuto l'autorizzazione da papa Gregorio VII e la donazione di un terreno ben adatto da parte di Ugo, Signore di .\nRoberto a questo punto aveva una notevole esperienza di vita monastica; egli era pi\u00f9 portato per la rigida vita eremitica piuttosto che per la vita monastica cluniacense, ispirato forse anche dalla conoscenza della vita dei Padri del deserto. Il monastero di Molesme aveva queste caratteristiche cio\u00e8 essere in equilibrio tra l'osservanza cluniacense e la vita eremitica. Il monastero in breve tempo attir\u00f2 molte vocazioni e donazioni di aristocratici, tanto che si svilupparono molte fondazioni dipendenti, che nel 1100 arrivarono al numero di circa quaranta, in dodici diocesi, anche se diverse di queste erano semplici eremitaggi.\nNel 1082 Molesme attrasse anche San Bruno e i suoi seguaci, che poco dopo si portarono verso le montagne di Grenoble dove fondarono l'Ordine Certosino.\nNel 1090 Roberto, probabilmente non soddisfatto dallo stile di vita che si era lentamente instaurato, si stacc\u00f2 da Molesme desiderando una vita ancora pi\u00f9 simile agli eremiti. Infatti si un\u00ec ad Aux presso Riel-les-Eaux ad un gruppo di anacoreti.\nI monaci di Molesme dopo poco tempo lo reclamarono come loro abate, poich\u00e9 si erano accorti che non potevano fare a meno delle capacit\u00e0 di guida di Roberto. Egli torn\u00f2 a Molesme.\nMolesme non ebbe nessuna decadenza morale, poich\u00e9 al contrario le vocazioni aumentavano, ma con il tempo il monastero aveva ricevuto enormi donazioni e benefici ecclesiastici ed inoltre il notevole afflusso di vocazioni comportava maggiori problemi per l'affollamento; questo faceva di Molesme un ordine analogo ai tanti che erano gi\u00e0 presenti, come i benedettini cluniacensi, dai quali originariamente ci si voleva distinguere. Gli impegni pratici avevano con il tempo soverchiato gli aspetti spirituali. Roberto invece desiderava una vita pi\u00f9 povera e semplice, al servizio di Dio. Si determinarono quindi contrasti tra i monaci pi\u00f9 portati agli aspetti pratici e Roberto ed i suoi seguaci, che richiamando l'integrit\u00e0 della regola di San Benedetto, difendevano una maggiore austerit\u00e0 di vita.\nFondazione di Citeaux.\nNell'autunno 1097 Roberto con alcuni dei monaci che condividevano con lui l'esigenza di un cambiamento, si decisero a fondare un nuovo monastero. Per questo andarono dall'arcivescovo di Lione, Ugo de Die, legato pontificio in Francia e uno dei pi\u00f9 attivi sostenitori della riforma gregoriana, per chiederne l'autorizzazione. La motivazione principale che Roberto e con lui i suoi monaci tra i quali Alberico e Stefano Harding, ponevano, era la scarsa osservanza della regola di San Benedetto.\nL'arcivescovo diede la sua benedizione, mentre il vescovo di Langres, Roberto, non sembra che fosse stato direttamente coinvolto. A Molesme si elesse un nuovo abate, un certo Goffredo, ed i monaci si sentirono pi\u00f9 sollevati per la dipartita degli intransigenti.\nNei primi mesi del 1098 Roberto e 21 monaci si preparavano a portarsi nel \"Nuovo Monastero\" su un terreno donato da un suo parente: il visconte Rainaldo di Beaune. Il terreno, appartenente alla diocesi di Chalon, si trovava in una zona boschiva, ricca d'acqua e solitaria, che era chiamata Citeaux dal latino \"Cistercium\" con il significato probabile di \"al di qua della terza pietra miliare\" cio\u00e8 \"cis tertium lapidem miliarium\", lungo l'antica strada che univa Langres e Chalon-sur-Saone. \nNei primi anni la fondazione si chiamava \"Nuovo Monastero\" e solo in seguito acquis\u00ec il nome di Citeaux. La tradizionale data di fondazione \u00e8 il 21 marzo 1098. In quell'anno vi cadeva insieme la festa di San Benedetto e la Domenica delle Palme.\nRitorno a Molesme.\nNel frattempo per\u00f2 a Molesme le cose non andavano bene. I monaci decisero di far tornare Roberto interpellando direttamente papa Urbano II. Questi affid\u00f2 la decisione all'arcivescovo Ugo di Lione, legato pontificio, suggerendo che, se possibile, Roberto lasciasse la solitudine per l'abbazia.\nUgo convoc\u00f2 un consiglio di vescovi e uomini influenti a fine giugno del 1099 a Port-d'Anselle per prendere la decisione finale. Il vescovo di Langres prese le difese di Molesme, e Goffredo diede le dimissioni da abate. Si decise quindi che solo Roberto era obbligato a tornare a Molesme mentre gli altri monaci erano liberi di tornare se lo volessero.\nRoberto si sottomise alla decisione e torn\u00f2 a Molesme nell'estate del 1099, dove rimase come abate fino alla sua morte, avvenuta all'et\u00e0 di 83 anni. \nA Citeaux gli era succeduto Alberico mentre Stefano Harding era divenuto priore.\nCulto.\nDopo la morte ebbe una profonda venerazione dal popolo. Fu canonizzato nel 1220 da papa Onorio III. La sua memoria liturgica viene celebrata secondo il calendario cistercense il 29 aprile, mentre il calendario della Chiesa cattolica lo festeggia il 17 aprile."}
{"id": "759739", "revid": "6923", "url": "https://it.wikipedia.org/wiki?curid=759739", "title": "Vespa Piaggio", "text": ""}
{"id": "759741", "revid": "148107", "url": "https://it.wikipedia.org/wiki?curid=759741", "title": "Nitruro di alluminio", "text": "Il nitruro di alluminio \u00e8 il composto binario formato da alluminio e azoto, contiene lo ione nitruro e possiede formula bruta AlN. La sua fase principale \u00e8 la wurtzite (w-AlN). Ha un ampio bandgap (6.2 eV) ed \u00e8 un materiale isolante che trova potenziale applicazione nell'optoelettronica ultravioletta.\nIl nitruro di alluminio cristallizza in strutture di wurtzite, nel raggruppamento spaziale esagonale P63mc. L'atomo di alluminio costituisce la struttura esagonale, l'atomo di azoto occupa la met\u00e0 delle posizioni tetraedriche della struttura. Le costanti di reticolo sono a = 3.1114 \u00c5 e c = 4.9792 \u00c5. La densit\u00e0 del nitruro di alluminio \u00e8 pari a 3,26 g/cm\u00b3. Alluminio e azoto presentano un legame covalente parziale, la parte di legame ionico ammonta al 45 %. Il peso molecolare relativo Mr \u00e8 40,99 u. In atmosfera di azoto manifesta un punto di fusione e sublimazione di 2000 \u00b0C ed ha una durezza in scala Mohs di 9.\nLe ceramiche di nitruro di alluminio in atmosfera normale vengono sintetizzate a pressione, a una temperatura di circa 1800 \u00b0C. Con l'aiuto di opportuni sinterizzatori giunge alla fase di sinterizzazione fluida. In pratica viene dopato con ossido di calcio e ossido di ittrio, procedimento standard ampiamente utilizzato.\nLa ceramica al nitruro di alluminio ha un'ottima conducibilit\u00e0 termica, pari a 180 W/mK, che lo rendono un substrato dalle elevate prestazioni in elettronica (come isolante elettrico, ma conduttore di calore). La ceramica al nitrato di alluminio risulta interessante in numerosi impieghi, poich\u00e9 se il calore viene efficacemente trasportato, il pezzo non \u00e8 buon conduttore elettrico. \nIl nitruro di alluminio viene modellato tramite tecniche a spruzzo, o sputtering.\nInoltre \u00e8 debolmente piezoelettrico.\nStoria.\nIl nitruro di alluminio \u00e8 stato sintetizzato per la prima volta nel 1862 da F. Briegleb e A. Geuther, ma il suo potenziale impiego nell'optoelettronica fu compreso solo negli anni 80 grazie alla conducibilit\u00e0 termica relativamente elevata. Allo stato puro (non drogato) ha una conduttivit\u00e0 elettrica di formula_1, che sale a formula_2 quando drogato. La rottura dielettrica si verifica in un campo di formula_3 (rigidit\u00e0 dielettrica).\n\u00c8 previsto che la fase cubica tipo blenda di zinco del nitrato di alluminio (zb-AlN) possa mostrare superconduttivit\u00e0 ad alte pressioni.\nIl nitruro di alluminio ha un'elevata conduttivit\u00e0 termica; un cristallo singolo di nitruro di alluminio di alta qualit\u00e0 coltivato in MOCVD ha una conduttivit\u00e0 termica intrinseca di formula_4, coerente con un calcolo del primo principio. Per una ceramica elettricamente isolante, \u00e8 formula_5 per il materiale policristallino e fino a formula_6 per i cristalli singoli).\nQuesto materiale \u00e8 interessante come alternativa non tossica al berillio. Metodi di metallizzazione sono disponibili per usare il nitruro di alluminio al posto dell'alluminio e dell'ossido di berillio (BeO) per le pi\u00f9 importanti applicazioni elettroniche. Il nitruro di alluminio \u00e8 sintetizzato attraverso la riduzione carbotermica dell'ossido di alluminio o attraverso la diretta nitrizzazione dell'alluminio.\nIl nitruro di alluminio \u00e8 un materiale legato prevalentemente in modo covalente, e ha una struttura cristallina esagonale isomorfa con uno dei polimorfi di zinco solfuro conosciuto come wurtzite. Il gruppo spaziale di questa struttura \u00e8 P63mc (gruppo n\u00b0186). L'uso di sintetizzatori e la compressione a caldo sono necessari per ottenere un materiale denso ad uso professionale. Il materiale \u00e8 stabile ad alte temperature se \u00e8 in atmosfera inerte. All'aria, l'ossidazione superficiale avviene a circa 700 \u00b0C, ed anche a temperatura ambiente sono state rilevate ossidazioni di 5-10. Questo strato ossidato protegge l'interno fino a 1370 \u00b0C; oltre questa temperatura avviene un'ossidazione massiccia. Il nitruro di alluminio \u00e8 stabile in atmosfera di idrogeno e di \ndiossido di carbonio fino a 980 \u00b0C. Il materiale si scioglie in acidi minerali sotto l'attacco di granuli superficiali, e in alcali forti se attaccato ai granuli di alluminio nitruro. Il materiale si idrolizza lentamente in acqua. Il nitruro di alluminio \u00e8 resistente ad attacchi dalla maggior parte dei sali inclusi e criolite.\nApplicazioni.\nLa principale applicazione del nitruro di alluminio \u00e8 definita nel campo della conduttivit\u00e0 elettrica.\nGli studi sperimentali si sono concentrati principalmente sulla fase wurtzite. Il nitruro di alluminio \u00e8 infatti l'unico semiconduttore a gap diretto contenente una quantit\u00e0 di alluminio significativa da un punto di vista tecnologico: possiede infatti la pi\u00f9 larga banda proibita di tutti i semiconduttori. \u00c8 pertanto un ingrediente chiave per la maggior parte delle buche quantiche basate su nitruri. \nAttenzione crescente viene posta sull'&lt;chem&gt;Al_{x}In_{1-x}N&lt;/chem&gt;, che per formula_7 ha un passo reticolare che combacia con quello del nitruro di gallio (GaN). .\nAttualmente c'\u00e8 anche molta ricerca sui diodi emettitori di luce per lavorare con gli ultravioletti usando nitruro di gallio come base semiconduttrice; usando le leghe nitruro di gallio alluminio, \u00e8 stata ottenuta una lunghezza d'onda di 250 nm. Nel maggio 2006 \u00e8 stata ottenuta un'inefficiente emissione LED a 210 nm . La banda proibita del singolo cristallo di nitruro di alluminio \u00e8 stata misurata (usando la riflessione UV del vuoto) a 6.2 eV. Questo permette di ottenere una lunghezza d'onda iniziale di circa 200 nm. Comunque, devono essere superate alcune difficolt\u00e0 prima che questi emettitori diventino una realt\u00e0 commerciale. Tra le applicazioni delnitruro di alluminio vi sono l'optoelettronica, come mediatore nella diffusione ottica e vi \u00e8 un'applicazione nei substrati elettronici come chip carrier, dove la conducibilit\u00e0 termica \u00e8 indispensabile, e infine in campo bellico.\nIl nitruro di alluminio cristallino prodotto epitassialmente \u00e8 usato anche per sensori di onde acustiche di superficie (SAW's), ottenute da wafers depositati sul silicio, grazie alle propriet\u00e0 piezoelettriche del nitruro di alluminio. Agilent dopo pi\u00f9 di un decennio di ricerca adesso produce un filtro RF usato nella telefonia mobile chiamato FBAR. Questa tecnologia \u00e8 strettamente associata all'ingegneria nel campo dei MEMS.\nSintesi.\nLa polvere di nitruro di alluminio si produce dall'ossido di alluminio, dall'azoto proveniente dall'ammoniaca (NH3) e dal carbonio in eccesso a una temperatura maggiore di 1600 \u00b0C con una reazione carbotermica:\nUn'ulteriore via sintetica \u00e8 la nitrizzazione diretta. Con questa sintesi l'alluminio metallico (o l'ossido di alluminio) viene trasformato in nitruro di alluminio facendolo reagire con azoto molecolare o ammoniaca a una temperatura maggiore di 900 \u00b0C:\nReattivit\u00e0.\nLa polvere di nitruro di alluminio manifesta alta idrolizzabilit\u00e0. In acqua si osserva la dissociazione a idrossido di alluminio e ad ammoniaca. Le ceramiche sinterizzate non mostrano tendenza all'idrolisi.\nIn idrossido di sodio sia la polvere di nitruro di alluminio che la ceramica sinterizzata di nitruro di alluminio si decompongono in ammoniaca e idrossialluminato di sodio:"}
{"id": "759743", "revid": "38120", "url": "https://it.wikipedia.org/wiki?curid=759743", "title": "Sabello", "text": "Sabello \u00e8 un personaggio della \"Pharsalia\" di Lucano. Esso \u00e8 uno dei soldati di Catone Uticense del quale viene descritta la morte durante l'attraversamento del deserto libico (il Sahara).\nIn particolare Sabello venne morso da un serpente e inizi\u00f2 a dissolversi fino a essere ridotto in cenere.\nDante Alighieri lo cita nell'Inferno (XXV, v. 95) a proposito delle metamorfosi tra dannati della bolgia dei ladri e serpenti, accanto a Nasidio, che ebbe una simile sorte."}
{"id": "759744", "revid": "1573940", "url": "https://it.wikipedia.org/wiki?curid=759744", "title": "Cephalophus jentinki", "text": "Il cefalofo di Jentink (Cephalophus jentinki ), noto anche come \"Gidi-Gidi\" in krio e \"Kaikulowulei\" in mende, \u00e8 una rara specie di cefalofo diffusa nelle foreste dell'Africa occidentale. Dopo essere stato scoperto e descritto nel 1885, questo enigmatico animale non \u00e8 stato pi\u00f9 avvistato per oltre 50 anni, probabilmente a causa della vita riservata che conduce nelle fitte foreste in cui dimora.\nDescrizione.\nLungo 130-150 cm e pesante 55-80 kg, il cefalofo di Jentink \u00e8 facilmente distinguibile dagli altri cefalofi a causa della sua caratteristica colorazione. La testa e il collo, di colore nero, sono nettamente separati dai quarti posteriori, di colore grigio brizzolato, da una banda bianca che si estende dalle spalle fino alla sommit\u00e0 delle zampe anteriori. Sotto ogni occhio vi \u00e8 una grossa ghiandola odorifera, che si ritiene venga usata per marcare il territorio. Sia il maschio che la femmina possiedono corna lisce e diritte, di colore nero e rivolte all'indietro; con una lunghezza di circa 20 cm, sono relativamente lunghe se paragonate a quelle degli altri cefalofi.\nDistribuzione e habitat.\nIl cefalofo di Jentink occupa un areale frammentato situato entro i confini di Sierra Leone, Liberia e Costa d'Avorio.\nVive prevalentemente nelle foreste primarie, ma si pu\u00f2 trovare anche in foreste secondarie, boscaglie, fattorie, piantagioni e, occasionalmente, lungo la costa. Piuttosto che dal tipo di foresta, sembra che la predilezione dell'habitat sia basata sul numero di alberi da frutto e di fitti cespugli in cui trovare riparo.\nBiologia.\nLa natura riservata e l'habitat inaccessibile hanno fatto del cefalofo di Jentink una specie molto difficile da studiare, e finora nella sua terra d'origine non \u00e8 stato intrapreso nessuno studio su di esso. Si ritiene che sia attivo sia di giorno che di notte, e si pensa sia territoriale, trascorrendo il giorno nascosto tra il fitto della vegetazione, nelle cavit\u00e0 degli alberi o sotto tronchi caduti. A differenza degli altri cefalofi, che sono animali relativamente solitari, quello di Jentink talvolta trascorre le ore diurne riposando in coppia. Curiosamente, il cefalofo di Jentink \u00e8 un animale cos\u00ec riservato che \u00e8 sopravvissuto per molti anni sulle scoscese pendici boscose che fronteggiano Freetown (Sierra Leone), un'enorme citt\u00e0 con pi\u00f9 di un milione di abitanti, senza che nessuno ne sapesse niente.\nCome altri cefalofi, anche quello di Jentink ha una dieta composta prevalentemente dai frutti che riesce a trovare al riparo del suo habitat impenetrabile. Tuttavia, quando la frutta scarseggia, si avventura, con il favore delle tenebre, nelle piantagioni, dove si nutre di noci di palma, manghi e semi di cacao. \u00c8 stato visto anche mangiare germogli di giovani piantine e scavare con gli zoccoli per dissotterrare radici.\nConservazione.\nGran parte delle foreste naturali che si trovavano all'interno dell'areale del cefalofo di Jentink sono andate perdute a causa delle attivit\u00e0 umane o sono state irrimediabilmente modificate; nella Sierra Leone la copertura di foresta primaria rimasta \u00e8 pari solamente al 6% della sua estensione originaria. Le foreste rimaste in Costa d'Avorio e Sierra Leone, gi\u00e0 estremamente frammentate, continuano a essere minacciate dal disboscamento, effettuato per creare nuovi spazi all'agricoltura e all'estrazione mineraria, e per raccogliere legname e legna da ardere.\nOltre alla perdita dell'habitat, la principale minaccia per il cefalofo di Jentink \u00e8 il commercio del \"bushmeat\". Tutti i cefalofi sono prede molto ambite, poich\u00e9 possono essere abbattuti o catturati con facilit\u00e0, si possono tranquillamente trasportare a piedi, e da essi si ricava abbastanza carne da renderne proficua la cattura. In molte aree queste creature sono ora divenute i principali obiettivi del commercio di animali selvatici, e le prove finora raccolte lasciano ipotizzare che il tasso di prelievo sia divenuto insostenibile con la loro sopravvivenza. Fino al 2008 la IUCN includeva il cefalofo di Jentink tra le specie vulnerabili, ma ora lo inserisce tra quelle in pericolo; secondo alcuni studiosi andrebbe addirittura inserito tra le specie in pericolo critico, dato che finora non sono state prese efficienti misure per tutelarne l'esistenza, e, senza di esse, la specie potrebbe addirittura scomparire entro i prossimi dieci anni."}
{"id": "759745", "revid": "104458", "url": "https://it.wikipedia.org/wiki?curid=759745", "title": "Cantone di Ailly-sur-Noye", "text": "Il Cantone di Ailly-sur-Noye \u00e8 una divisione amministrativa degli arrondissement di Amiens e di Montdidier.\nA seguito della riforma complessiva dei cantoni del 2014 \u00e8 passato da 22 a 54 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "759749", "revid": "701660", "url": "https://it.wikipedia.org/wiki?curid=759749", "title": "Nasidio", "text": "Nasidio \u00e8 un personaggio della \"Pharsalia\" di Lucano. Esso \u00e8 uno dei soldati di Catone Uticense del quale viene descritta la morte durante l'attraversamento del deserto libico (il Sahara).\nIn particolare Nasidio venne morso da un serpente e inizi\u00f2 a gonfiarsi fino a spezzare la corazza che lo rivestiva, dopo di che il suo corpo esplose riducendosi a una massa di materia informe.\nDante Alighieri lo cita nell'Inferno (XXV, v. 95) a proposito delle metamorfosi tra dannati della bolgia dei ladri e serpenti, accanto a Sabello, che ebbe una simile sorte."}
{"id": "759750", "revid": "115309081", "url": "https://it.wikipedia.org/wiki?curid=759750", "title": "COTI", "text": "La \"partnership\" Cities of the Isles (COTI, \"Citt\u00e0 delle Isole\") \u00e8 un accordo fra i Consigli di citt\u00e0 di sei importanti centri britannici ed irlandesi (Dublino, Belfast, Cardiff, Edimburgo, Glasgow e Liverpool), congiuntisi per condividere le esperienze di riqualificazione urbana e per sviluppare congiuntamente progetti e risposte a temi d'importanza strategica.\nLa piccola rete del COTI si \u00e8 sviluppata a partire dal gemellaggio fra Liverpool e Dublino: le due citt\u00e0 infatti nutrivano il desiderio di considerare insieme i temi di comune interesse anche nell'area della riqualificazione delle proprie aree metropolitane. L'interesse che Belfast mostr\u00f2 al progetto la port\u00f2 ad associarsi ad esse nel 1997, seguita poco dopo, nel 1999, anche da Glasgow.\nNel 2000 l'associazione si estese poi per includere anche le citt\u00e0 di Edimburgo e di Cardiff: ci\u00f2 avvenne sulla base del precedente Multi-Party Good Friday Agreement (\"Accordo multilaterale del venerd\u00ec santo\") che costitu\u00ec il Consiglio irlandese-britannico, nell'aprile del 1998, considerando anche il fatto che queste citt\u00e0 sono sede rispettivamente del Parlamento scozzese e dell'Assemblea del Galles.\nLe disposizioni informali di associazione sviluppatesi cos\u00ec fra le sei citt\u00e0 britanniche ed irlandesi vennero dunque formalizzate al Congresso di Liverpool il 30 novembre 2000, con la firma della costituzione scritta della \"partnership\".\nTutte le sei citt\u00e0 condividono simili sfide, ma anche simili opportunit\u00e0 per la riqualificazione: la \"partnership\" COTI d\u00e0 loro dunque l'occasione di esaminare i temi d'importanza comune, nonch\u00e9 di sviluppare aree di lavoro congiunto, contando su una sempre pi\u00f9 importante influenza dell'organizzazione in Europa.\nCardiff ha ospitato nel 2006 il congresso del COTI sul tema delle \"economie creative\"."}
{"id": "759755", "revid": "36426", "url": "https://it.wikipedia.org/wiki?curid=759755", "title": "Farsaglia", "text": ""}
{"id": "759759", "revid": "110157", "url": "https://it.wikipedia.org/wiki?curid=759759", "title": "Cantone di Montdidier", "text": "Il Cantone di Montdidier era una divisione amministrativa dell'Arrondissement di Montdidier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "759761", "revid": "767487", "url": "https://it.wikipedia.org/wiki?curid=759761", "title": "Karol Wojtyla - Un Papa nella storia", "text": "Karol Wojtyla - Un Papa nella storia \u00e8 un documentario prodotto da Rai-Trade nel 2005 con la regia di Fabio Zavattaro e diffuso da \"Vivalibri s.p.a.\" dal 18 aprile 2005 con a tema la vita di Papa Giovanni Paolo II.\nIn allegato al DVD viene dato il testo integrale del testamento di Giovanni Paolo II, formulato in diverse fasi dal 6 marzo 1979.\nTrama.\nIl documentario racconta tutte le azioni e gli eventi pi\u00f9 importanti avvenuti durante il periodo di pontificato di Karol Wojtyla dalla sua elezione alla sua morte."}
{"id": "759762", "revid": "124123", "url": "https://it.wikipedia.org/wiki?curid=759762", "title": "Paul Kummer", "text": "Dal 1857 al 1863 svolse l'attivit\u00e0 d'insegnante privato a Zerbst (Germania)."}
{"id": "759763", "revid": "287204", "url": "https://it.wikipedia.org/wiki?curid=759763", "title": "Cantone di Moreuil", "text": "Il Cantone di Moreuil \u00e8 una divisione amministrativa degli arrondissement di Amiens e di Montdidier.\nA seguito della riforma complessiva dei cantoni del 2014 \u00e8 passato da 23 a 43 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "759765", "revid": "768068", "url": "https://it.wikipedia.org/wiki?curid=759765", "title": "Demodoco", "text": "Nell'Odissea di Omero Demodoco (in greco \u0394\u03b7\u03bc\u00f3\u03b4o\u03ba\u03bf\u03c2 \"D\u0113m\u00f2dokos\") \u00e8 un aedo che frequenta la corte di Alcinoo, il re dei Feaci dell'isola Scheria. Durante la permanenza di Odisseo sull'isola Demodoco declama tre poemi. Due di questi sono tratti dal ciclo della guerra di Troia e sono:\nEntrambe le esibizioni vengono portate a termine pi\u00f9 in fretta del previsto perch\u00e9 Odisseo, che non ha ancora rivelato la sua vera identit\u00e0, si commuove nel sentir raccontare le sue esperienze passate.\nIl terzo canto eseguito da Demodoco, che si esibisce questa volta al mercato dell'isola Scheria per accompagnare alcune danze, tratta dell'intrallazzo amoroso tra Ares ed Afrodite e diverte molto tutti gli spettatori.\nDemodoco viene descritto come un poeta cieco, e potrebbe essere che sulla base di questo personaggio, interpretato come un autoritratto, Omero sia stato tramandato ai posteri come a sua volta privo della vista."}
{"id": "759767", "revid": "1318658", "url": "https://it.wikipedia.org/wiki?curid=759767", "title": "Villaggio parrocchiale di Gammelstad", "text": "Il villaggio parrocchiale di Gammelstad (in svedese: Gammelstads kyrkstad) \u00e8 un villaggio parrocchiale svedese, che si trova nella localit\u00e0 di Gammelstad, vicino alla citt\u00e0 di Lule\u00e5, in Svezia, nella parte pi\u00f9 settentrionale del Golfo di Botnia.\n\u00c8 Patrimonio dell'umanit\u00e0 dell'UNESCO, inserito nell'elenco dei Patrimoni mondiali fin dal 1996. Si tratta dell'esempio meglio conservato di questa tipologia di citt\u00e0 che un tempo era molto comune nel nord della Scandinavia.\nLa citt\u00e0 si trova su di una piccola isola nel delta del fiume Lule. Al suo centro si trova la chiesa di Nederlule\u00e5, in pietra, risalente agli inizi del XV secolo, intorno alla quale sono state costruite 424 abitazioni in legno. Lo scopo delle case era quello di ospitare i fedeli giunti qui dal territorio circostante e che non sarebbero stati in grado di rientrare nelle proprie case prima del tramonto: la posizione geografica del villaggio infatti, molto prossima al Circolo polare artico, fa s\u00ec che durante l'inverno il sole tramonti molto presto. Le case quindi non erano abitate in modo continuativo, ma venivano utilizzate quasi esclusivamente di domenica o nei giorni in cui ricorrevano particolari festivit\u00e0 cristiane."}
{"id": "759768", "revid": "1573940", "url": "https://it.wikipedia.org/wiki?curid=759768", "title": "Philantomba maxwellii", "text": "Il cefalofo di Maxwell (Philantomba maxwellii ) \u00e8 un piccolo cefalofo originario dell'Africa occidentale.\nTassonomia.\nAttualmente, gli studiosi riconoscono due sottospecie di cefalofo di Maxwell:\nDescrizione.\nIl cefalofo di Maxwell misura 63\u201376\u00a0cm di lunghezza, 35\u201342\u00a0cm di altezza al garrese e pesa 5\u201310\u00a0kg; la coda \u00e8 lunga 12\u201315\u00a0cm. Il mantello, liscio, \u00e8 di colore grigio ardesia o grigio-marrone, e si fa pi\u00f9 chiaro sulla parte inferiore del collo e sul ventre. Rispetto al cefalofo azzurro, ha la maschera facciale pi\u00f9 scura e la testa pi\u00f9 spigolosa. La fronte e il naso sono di colore marrone scuro o nero fumo e sono circondati da strisce grigio-biancastre che da sopra gli occhi scendono fino al naso. Le ghiandole mascellari, presenti sulla guancia, davanti agli occhi, sono estremamente grandi e caratteristiche. La coda \u00e8 sottile ed \u00e8 contornata da peli bianchi. Le brevi corna a forma di spina, presenti in entrambi i sessi, sono situate tra le orecchie e si ergono quasi verticalmente. Corrugate alla base, possono raggiungere una lunghezza di 5\u00a0cm, ma possono essere nascoste dal ciuffo frontale marrone scuro.\nDistribuzione e habitat.\nIl cefalofo di Maxwell \u00e8 diffuso in tutte le foreste umide di pianura dell'Africa occidentale, fino alle savane adiacenti. Il suo areale si estende dal Gambia occidentale e dal Senegal sud-occidentale fino al fiume Cross, in Nigeria.\nOltre che nelle foreste pluviali, vive anche nelle foreste rivierasche e nei mosaici di foresta e savana. Gran parte del suo habitat originario \u00e8 stato distrutto dall'avanzata degli insediamenti umani e dell'agricoltura, ma il cefalofo di Maxwell si \u00e8 adattato benissimo anche a vivere nelle boscaglie o perfino nelle aree agricole, in prossimit\u00e0 degli insediamenti.\nBiologia.\nCome molte piccole antilopi di foresta, il cefalofo di Maxwell \u00e8 una specie notturna che per la sua prudenza \u00e8 molto difficile da osservare. Si muove convulsamente, spesso muovendo qua e l\u00e0 la coda. Quando \u00e8 allarmato, corre subito al riparo. Le coppie occupano territori i cui confini vengono marcati attivamente da ambo i sessi con le secrezioni delle ghiandole preorbitali. Si ritiene che la specie sia molto territoriale, dal momento che coppie vicine non sovrappongono mai i confini dei territori. Gli esemplari sconosciuti vengono solitamente cacciati via dai proprietari dello stesso sesso. Sono comuni marcature mutue tra due individui (generalmente membri della stessa coppia), effettuate strofinando insieme le teste. Luoghi particolari, utilizzati come latrine, sono collegate ai luoghi dove gli animali riposano frequentemente da una serie di sentieri ben definiti.\nQuesta specie si nutre di frutta, erbe, arbusti e germogli freschi, e probabilmente anche di piccoli animali.\nLa maggior parte delle nascite avviene tra gennaio e marzo, con una seconda \u00abmandata\u00bb in agosto-settembre. Generalmente ogni femmina partorisce un unico piccolo all'anno, dopo una gestazione di 120 giorni. I piccoli sono in grado di stare in piedi poco tempo dopo la nascita, e nel giro di qualche ora possono perfino camminare. Generalmente rimangono con i genitori per tutto il primo anno di vita. Le femmine raggiungono la maturit\u00e0 sessuale a 9-12 mesi, i maschi a 12-18. Il cefalofo di Maxwell pu\u00f2 vivere fino a 10-12 anni.\nTra i predatori di questo animale ricordiamo leopardi, gatti dorati, serval, gatti selvatici africani, civette, grossi rapaci, coccodrilli, varani e pitoni.\nConservazione.\nGeneralmente abbondante in tutta la zona delle foreste della Guinea, quello di Maxwell \u00e8 il cefalofo pi\u00f9 numeroso della Costa d'Avorio, dove nei pressi del Parco Nazionale di Ta\u00ef ne \u00e8 stata registrata una densit\u00e0 di 79 capi/km\u00b2.\nLa popolazione totale \u00e8 stata stimata sui 2.137.000 capi, ma nonostante la resilienza alla pressione venatoria e la sua adattabilit\u00e0 ad habitat forestali degradati, i numeri mostrano una generale tendenza alla diminuzione in molte zone, specialmente al di fuori delle aree protette.\nIl cefalofo di Maxwell viene inserito dalla IUCN tra le specie a basso rischio. La principale minaccia per la sua sopravvivenza \u00e8 costituita dalla caccia datagli per il commercio del \"bushmeat\"."}
{"id": "759770", "revid": "984922", "url": "https://it.wikipedia.org/wiki?curid=759770", "title": "Cantone di Rosi\u00e8res-en-Santerre", "text": "Il Cantone di Rosi\u00e8res-en-Santerre era una divisione amministrativa dell'Arrondissement di Montdidier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "759772", "revid": "729019", "url": "https://it.wikipedia.org/wiki?curid=759772", "title": "Arcipelago di Mergui", "text": "Larcipelago di Mergui (anche detto arcipelago di Myeik) si estende sul mare delle Andamane al largo della costa ovest della penisola malese nel sud della Birmania (Myanmar). Consiste in pi\u00f9 di 800 isole, che variano in grandezza da quelle molto piccole ad altre estese per diverse centinaia di chilometri quadrati.\nTurismo.\nL'area fu aperta ai turisti stranieri solo nel 1997, dopo negoziati fra la Birmania e i tour operator di immersioni subacquee di Phuket, in Thailandia, vista la ricchezza della fauna marina presente.\n\u00c8 ora possibile effettuare escursioni giornaliere durante le crociere per le immersioni offerte da agenzie di Phuket e Ranong.\nLa stagione migliore per tali immersioni va da dicembre ad aprile.\nL'isolamento dell'arcipelago \u00e8 tale che gran parte delle isole non \u00e8 ancora stata esplorata.\nNell'ambito dello sviluppo del turismo il governo birmano ha dato in concessione l'isola Thathai Kyun, che \u00e8 vicino a Ranong, all'Andaman club, una societ\u00e0 thailandese che vi ha costruito sopra un casin\u00f2 e un campo da golf.\nPopolazione.\nL'arcipelago \u00e8 abitato principalmente dai moken, detti anche \"zingari di mare\" a causa dei loro continui spostamenti da un'isola all'altra attraverso lunghe e strette barche dette \"kabang\". Di solito passano la maggior parte del tempo in mare e si fermano nelle loro abitazioni sulle isole solo durante i mesi del monsone. La principale occupazione \u00e8 la pesca, ma sono anche dediti alla caccia e alla raccolta di frutti di mare. Lo sfruttamento e le restrizioni imposte all'etnia da parte del governo birmano hanno contribuito al calo demografico della popolazione, una parte della quale si \u00e8 trasferita nelle isole o lungo le coste della Thailandia."}
{"id": "759773", "revid": "56818", "url": "https://it.wikipedia.org/wiki?curid=759773", "title": "Dea Madre", "text": ""}
{"id": "759774", "revid": "110157", "url": "https://it.wikipedia.org/wiki?curid=759774", "title": "Cantone di Roye", "text": "Il Cantone di Roye \u00e8 una divisione amministrativa dell'Arrondissement di Montdidier.\nA seguito della riforma complessiva dei cantoni del 2014 \u00e8 passato da 33 a 62 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "759777", "revid": "56818", "url": "https://it.wikipedia.org/wiki?curid=759777", "title": "Grande Dea", "text": ""}
{"id": "759783", "revid": "1573940", "url": "https://it.wikipedia.org/wiki?curid=759783", "title": "Cephalophus natalensis", "text": "Il cefalofo rosso (Cephalophus natalensis ), noto anche come cefalofo del Natal, \u00e8 un piccolo cefalofo originario delle foreste e delle boscaglie dell'Africa centrale e meridionale.\nDescrizione.\nCon una lunghezza di 75-87 cm e un peso di 12-14 kg, questa piccola e tozza antilope presenta uno splendido mantello rosso-castano, grazie al quale pu\u00f2, stranamente, dissimulare la sua presenza nelle zone di chiaroscuro della foresta. Sia il maschio che la femmina possiedono brevi corna diritte e rivolte all'indietro, nascoste da un ciuffo di lunghi e folti peli di colore nero-castano. Le corna dei maschi sono lunghe circa il doppio di quelle delle femmine. I margini delle orecchie, il mento, la gola e la parte inferiore della coda (lunga 9-14 cm) sono bianchi, mentre la parte superiore della coda, le orecchie e il muso sono neri. I peli del collo divengono color grigio-azzurro con l'et\u00e0 e davanti a ogni occhio \u00e8 presente una caratteristica ghiandola odorifera, lunga e sottile.\nDistribuzione e habitat.\nIl cefalofo rosso \u00e8 diffuso lungo la costa orientale dell'Africa, in Malawi, Mozambico, Sudafrica, Swaziland, Tanzania, Kenya e Zambia.\nAbita nelle foreste costiere, nelle foreste di montagna e nelle fitte boscaglie. Sembra che la sua presenza sia strettamente correlata a una vasta gamma di alberi che fioriscono e fruttificano tutto l'anno.\nBiologia.\nCome altri cefalofi (animali noti in lingua inglese come \"duiker\", da una parola afrikaans che significa \u00abtuffatori\u00bb), il cefalofo rosso \u00e8 un animale timido che si tuffa al riparo tra la vegetazione al pi\u00f9 piccolo segnale di disturbo. Generalmente viene avvistato da solo, ma talvolta sono stati visti anche esemplari in coppia o femmine con i piccoli. Quando due cefalofi rossi si incontrano, si salutano strofinando insieme le proprie ghiandole odorifere facciali; queste ghiandole vengono utilizzate anche per marcare rami, ramoscelli e tronchi d'albero presenti all'interno del loro territorio. Solo occasionalmente l'incontro tra due cefalofi sfocia in un combattimento, durante il quale le piccole corna affilate vengono impiegate per infliggere notevoli ferite.\nLa dieta del cefalofo rosso \u00e8 costituita da fiori, fogliame e frutti caduti di recente dagli alberi. Spesso, i cefalofi sostano sotto alberi sui quali stanno nutrendosi dei branchi di scimmie, approfittando dei molti frutti che esse lasciano cadere senza cura. Sebbene nella maggior parte delle aree in cui \u00e8 presente vada in cerca di cibo durante il giorno, nelle zone in cui \u00e8 molto disturbato il cefalofo rosso pu\u00f2 divenire notturno. Le femmine danno alla luce un unico piccolo dopo un periodo di gestazione di circa 210 giorni.\nConservazione.\nIl cefalofo rosso \u00e8 soggetto a cacce e catture intensive per il commercio del \"bushmeat\" in gran parte del suo areale; nelle foreste della Tanzania \u00e8 una delle specie cacciate pi\u00f9 di frequente. Inoltre, lo sfruttamento di vaste aree di foresta in ogni regione in cui vive, per l'industria del legname, gli insediamenti umani e l'agricoltura, ha notevolmente ridotto l'estensione degli habitat disponibili. Sebbene questa piccola antilope sia sempre largamente diffusa, e addirittura comune in molte aree, queste minacce hanno provocato la sua scomparsa da alcune zone, come le regioni costiere del Sudafrica a sud di Durban."}
{"id": "759784", "revid": "124123", "url": "https://it.wikipedia.org/wiki?curid=759784", "title": "Buoso Donati", "text": "Nel brano in questione Dante \u00e8 completamente concentrato sulla descrizione delle metamorfosi tra dannati e serpenti, per cui le notizie biografiche sui vari personaggi sono completamente assenti, cos\u00ec come accenni alle loro colpe che li avrebbero dannati all'Inferno.\nL'ultima parte del Canto XXV \u00e8 interamente dedicata alla trasformazione duplice tra un uomo e un serpente. L'uomo \u00e8 un tale Buoso, che diventer\u00e0 rettile, mentre il serpente-ramarro \u00e8 \"quel che tu, Gaville, piagni\".\nI commentatori antichi hanno indicato, sebbene non senza incertezze, queste due figure come Buoso Donati e Francesco de' Cavalcanti.\nUn Buoso Donati fu firmatario della pace tra guelfi e ghibellini proposta dal Cardinal Latino nel 1280 e sarebbe stato nipote dell'omonimo Buoso Donati il Vecchio contraffatto da Gianni Schicchi. Non si hanno notizie del suo peccato di furto."}
{"id": "759787", "revid": "36426", "url": "https://it.wikipedia.org/wiki?curid=759787", "title": "Cardinal Latino", "text": ""}
{"id": "759803", "revid": "767487", "url": "https://it.wikipedia.org/wiki?curid=759803", "title": "Media valle del Serchio", "text": "La media valle del Serchio (comunemente Mediavalle, in latino \"Forum Clodii Inferius\") \u00e8 un distretto della provincia di Lucca compreso tra la citt\u00e0 di Lucca a sud, la Garfagnana a nord e dalla Montagna Pistoiese ad est, che si estende lungo il bacino idrografico del fiume Serchio, compresa tra l'Appennino Tosco-Emiliano e le Alpi Apuane (Subappennino toscano). La sua altitudine media varia tra i 52 e i 1964 metri s.l.m.\nDescrizione.\nLa media valle del Serchio comprende interamente, da nord a sud, i comuni di Barga, Coreglia Antelminelli, Bagni di Lucca, Borgo a Mozzano e il suo Ponte della Maddalena o ponte del Diavolo, Pescaglia con le frazioni agro-industriali di San Martino in Freddana e Monsagrati.\nNell'antichit\u00e0 fu abitata dagli apuani, sconfitti dai romani tra il 180 ed il 155 a.C. Nel Medioevo gli attuali comuni di Barga, Coreglia Antelminelli e in buona parte Pescaglia e Borgo a Mozzano facevano parte della Garfagnana come l'alta valle del Serchio (ancora oggi fino ai torrenti Fegana (Coreglia A.) e Pedogna (Pescaglia-Borgo a Mozzano) si notano numerose caratteristiche dialettali e tradizionali garfagnine e non lucchesi. Dal 1\u00ba gennaio 2014 Fabbriche di Vallico fa parte del comune sparso di Fabbriche di Vergemoli ed \u00e8 tornato ad unirsi con la comunit\u00e0 montana della Garfagnana, quindi non rientra pi\u00f9 nella Mediavalle. \nPi\u00f9 tardi l'alta valle fino a Fabbriche di Vergemoli compresa fu soggetta agli Estensi di Modena (\"Valle estense\"), mentre la Mediavalle era compresa nella Repubblica di Lucca (\"Valle lucchese\") ad eccezione del centro principale Barga, parte del Granducato di Toscana (\"Valle toscana\").\nBagni di Lucca con tutta la Val di Lima e Villa Basilica con le Pizzorne, storicamente ed etnograficamente legate alla Valleriana e alla Val di Nievole, furono sempre parte del territorio lucchese.\nClima.\nIn base alle medie climatiche dell'ultimo trentennio in \"Mediavalle del Serchio\" si passa mediamente da un clima di transizione al mediterraneo dalla pianura alla bassa collina \"\"Cfsa\" ad un clima submediterraneo temperato ad estate tiepida in alta collina (\"Cfsb\", tendente al \"Cfb\" in alcune aree orientali); in bassa montagna il clima \u00e8 invece oceanico \"Cfb\", mentre in alta montagna \u00e8 oceanico-subpolare \"Cfc\". In singole zone a quote elevate il clima lo si pu\u00f2 definire invece temperato freddo d'altitudine: subartico con estate fresca \"DfH\"\". La neve in inverno \u00e8 un fenomeno modesto al di sotto dei 400 metri s.l.m. (anche se spesso si tratta di accumulo scarsi o nulli), mentre al di sopra di tale quota \u00e8 pi\u00f9 frequente, in particolar modo oltre i 1000 metri s.l.m. dove le nevicate sono piuttosto abbondanti e la copertura nevosa al suolo pu\u00f2 durare per settimane o mesi (in alcune aree pi\u00f9 elevate in annate particolarmente favorevoli pu\u00f2 durare da ottobre fino a maggio-giugno). La media nivometrica varia tra i 10 cm e valori &gt;100 cm in base all'esposizione e all'altitudine.\nAmbiente.\nI boschi, sia in base all'altitudine che all'esposizione sono occupati da variet\u00e0 di piante, tipiche tra la sottozona fredda del lauretum di 2\u00ba tipo alla sottozona calda del Picetum in corrispondenza dei rilievi pi\u00f9 elevati. Negli ultimi anni il clima permette all'ulivo la sua sopravvivenza e il ciclo di fruttificazione completa dal piano basale fino ad una quota media massima compresa tra i 400 e i 500 metri s.l.m. in base all'esposizione e ai microclimi.\nBibliografia.\nPer l'estensione della Valle del Serchio storica vedi:\nPer i legami della Valdilima e della Pizzorne con Valdinievole e Valleriana vedi:\nPer l'aspetto dialettale vedi:"}
{"id": "759806", "revid": "729019", "url": "https://it.wikipedia.org/wiki?curid=759806", "title": "American Recordings", "text": "L'American Recordings \u00e8 una casa discografica statunitense, fondata dal produttore Rick Rubin.\nStoria dell'azienda.\nEssa venne fondata nel 1988, dopo che Rubin lasci\u00f2 la Def Jam Recordings. Inizialmente venne chiamata \"Def American\" e nel 1993 cambi\u00f2 definitivamente il nome in \"American Recordings\". La sede principale della casa discografica \u00e8 a Burbank, California. Rubin, in passato, era molto noto per aver prodotto dischi di gruppi rap e hip hop, contribuendo molto alla popolarit\u00e0 di gruppi di questo genere, in primis i Beastie Boys e i Run DMC.\nLa label \u00e8 anche nota nell'heavy metal per aver prodotto i dischi degli Slayer. Rubin si avvicin\u00f2 al metal proprio collaborando con gli Slayer e gi\u00e0 con la Def Jam aveva prodotto il loro terzo e quarto disco (\"Reign in Blood\" e \"South of Heaven\") mentre i loro successori furono tutti incisi per l'American Recordings. In seguito, vennero messi sotto contratto altri gruppi del genere come Wolfsbane (dove militava il cantante Blaze Bayley, ex Iron Maiden), Danzig e Black Crowes, che pubblicarono un disco multiplatino come Shake Your Money Maker.\nSuccessivamente, l'etichetta discografica si diversific\u00f2, producendo dischi per gruppi crossover rock e alternative rock, come Red Hot Chili Peppers (producendo un album come Blood Sugar Sex Magik, album vendutissimo) e The Jesus &amp; Mary Chain.\nIl lavoro con i gruppi rap continu\u00f2 comunque, da menzionare Geto Boys e Sir Mix-a-Lot e la label si estese anche alla musica country, incidendo per artisti come Johnny Cash.\nAttualmente, gran parte dei dischi dell'American Recordings sono distribuiti dalla Warner Bros. Records, in passato da Geffen Records, Sony Music e Universal Music Group."}
{"id": "759809", "revid": "33689", "url": "https://it.wikipedia.org/wiki?curid=759809", "title": "Indiani", "text": ""}
{"id": "759821", "revid": "77358", "url": "https://it.wikipedia.org/wiki?curid=759821", "title": "The Jesus &amp; Mary Chain", "text": ""}
{"id": "759826", "revid": "65435", "url": "https://it.wikipedia.org/wiki?curid=759826", "title": "Ferrari F355 Challenge Passione Rossa", "text": ""}
{"id": "759843", "revid": "47767", "url": "https://it.wikipedia.org/wiki?curid=759843", "title": "Francesco de' Cavalcanti", "text": "Personaggio letterario.\nNel brano in questione Dante \u00e8 completamente concentrato sulla descrizione delle metamorfosi tra dannati e serpenti, per cui le notizie biografiche sui vari personaggi sono completamente assenti, cos\u00ec come accenni alle loro colpe che li avrebbero dannati all'Inferno. \nL'ultima parte del Canto XXV \u00e8 interamente dedicata alla trasformazione duplice tra un uomo e un serpente. L'uomo \u00e8 un tale Buoso, che diventer\u00e0 rettile, mentre il serpente-ramarro \u00e8 \"quel che tu, Gaville, piagni\".\nI commentatori antichi hanno indicato, sebbene non senza incertezze, queste due figure come Buoso Donati e Francesco de' Cavalcanti detto il Guercio (ma forse era una storpiatura di \"Guccio\" o \"Guelfo\").\nEgli sarebbe stato assassinato dagli abitanti di Gaville, un paesino nei dintorni di Firenze, oggi frazione, ma non si sa per quale motivo (furti ripetuti?). Dopo l'accaduto i consorti di Francesco si vendicarono duramente sulla citt\u00e0, con omicidi e distruzioni di case, per questo potrebbe spiegarsi l'accenno al pianto continuato della cittadina."}
{"id": "759852", "revid": "1782831", "url": "https://it.wikipedia.org/wiki?curid=759852", "title": "Il penultimo pericolo", "text": "Il penultimo pericolo (\"The Penultimate Peril\") \u00e8 il dodicesimo libro della collana fantasy di Lemony Snicket intitolata \"Una serie di sfortunati eventi\".\nDedica.\nL'autore dedica il libro a Beatrice, alla quale scrive:\n\"Nessuno pot\u00e9 spegnere il mio amore n\u00e9 la tua casa.\"\nTrama.\nLa storia si apre sul taxi dove Violet, Klaus e Sunny sono saliti in compagnia di Kit Snicket. Lei porta gli orfani davanti all'Hotel Climax, e dice loro che, travestiti da portinai, dovranno spiare i clienti dell'hotel per accertarsi che appartengano al lato buono o cattivo di V.F., e scoprire chi cerca di firmarsi J.S. I ragazzi iniziano il loro lavoro, ed incontrano, in tempi diversi, Frank ed Ernest Climax, i due manager proprietari dell'albergo, assolutamente identici, tranne per il fatto che Frank \u00e8 volontario ed Ernest \u00e8 malvagio. I due, che non vengono mai identificati, spiegano loro che l'hotel \u00e8 ordinato in base alla Classificazione decimale Dewey: i piani sono dieci ed ogni piano ha cento appartamenti. Violet, Klaus e Sunny si dividono le mansioni e vanno per l'hotel.\nViolet incontra al solarium sul tetto Esm\u00e8 Squalor, in compagnia di Geraldine Julienne, l'inviata del Daily Punctilio, e Carmelita Ghette (vestita da supereroina- calciatrice-cowboy- soldatessa-pirata, con tanto di nave pirata). Violet riesce ad ascoltare un po' il discorso tra Esm\u00e8 e la Julienne, riguardo a un certo cocktail party di gioved\u00ec, il giorno del raduno di VF, ma viene interrotta da Carmelita che le ordina di portarle una fiocina. Indecisa, Violet chiede consiglio a Frank Climax, ma alla fine consegna a Carmelita la fiocina.\nKlaus, intanto, incontra all'appartamento numero 674 Signore e Charles, della Segheria Ciocco Fortunato. Klaus li scorta nella sauna, e, non visto, riesce ad ascoltare i loro discorsi riguardo ad un certo J.S. che aveva mandato loro un messaggio dicendo di andare in hotel per cercare i Baudelaire. Nella sauna entra Ernest Climax, che fa uscire Signore e Charles e ordina a Klaus di appendere della carta uccellicida alla finestra.\nSunny, nell'appartamento 371 incontra il Vicepreside Nero e il signor Remora e la signora Bass. Sunny nota che la signora Bass ha una maschera e una parrucca, e sotto il letto ha dei sacchetti pieni d'oro della banca del signor Poe. La minore dei Baudelaire porta i tre al ristorante indiano al nono piano, dove incontra Hal, travestito da cameriere, che serve i tre insegnanti. Sunny vede Frank o Ernest entrare in cucina e parlare con Hal, e subito dopo Frank o Ernest d\u00e0 a Sunny un Varco Favella da applicare alla porta della lavanderia 025 dei sotterranei.\nAlla fine della giornata, i Baudelaire incontrano Dewey Climax, un altro dei trigemini Climax, che spiega loro che lui \u00e8 un sotto-sotto-bibliotecario, in quanto possiede un archivio gigantesco nascosto sotto il lago su cui si affaccia l'Hotel. Subito dopo giungono all'hotel il Giudice Strauss e Jerome Squalor, che rivelano ai Baudelaire che il giorno dell'incontro di VF verr\u00e0 tenuto un processo contro il Conte Olaf, che arriva proprio in quel momento in compagnia di Esm\u00e8, Carmelita, Hugo, Colette e Kevin. I tre fenomeni raccontano che Carmelita con la fiocina ha ucciso un corvo che aveva la famigerata zuccheriera, e che era caduta sulla carta uccellicida sulla finestra della sauna, ed era caduta nell'imbuto che sputa vapore sulla scalinata dell'Hotel. Olaf, soddisfatto, dice a Dewey di dirgli le parole d'ordine del Varco Favella, ma, al rifiuto di Dewey, ordina a Carmelita di sparargli con la fiocina, ma ancora una volta Carmelita fa la capricciosa. Olaf, infuriato, apostrofa verbalmente la figlia adottiva e la fidanzata Esm\u00e8, che viene licenziata. Quando sta per colpire Dewey viene fermato dai Baudelaire, tuttavia l'arma cade loro di mano quando il signor Poe entra nell'atrio dell'hotel. La fiocina parte ed uccide Dewey, che cade nel lago. Ovviamente del crimine vengono accusati i tre Baudelaire, ma il Giudice Strauss annuncia che il processo viene rimandato all'indomani, mercoled\u00ec.\nAl processo, per volere della legge, sono tutti bendati, ma i tre Baudelaire si accorgono che Olaf ha rapito il Giudice Strauss, sotto la complicit\u00e0 degli altri due giudici, l'uomo con la barba ma senza i capelli e la donna con i capelli ma senza la barba. Gli orfani, pur di salvare il giudice, sono costretti ad aiutare il Conte. Klaus svela le tre risposte che aprono il Varco Favella della lavanderia, ma dentro non c'\u00e8 la zuccheriera. Violet decide di aiutare Olaf a scappare dall'Hotel con un'invenzione, e Sunny consiglia di bruciare l'Hotel (e svela che solamente con l'incendio avrebbe potuto far capire ai membri di VF dell'annullamento dell'incontro).\nGli orfani, salendo con Olaf e il giudice Strauss sul solarium, riescono ad avvertire la gente del pericolo, ma sono ancora tutti bendati e la maggior parte di loro non crede ai Baudelaire. Violet riesce a fare un'invenzione per far cadere la nave sul lago e poi scappare, ma il giudice glielo impedisce. Sunny, allora, per salvarla la morde, allontanandola. Cos\u00ec, mentre l'Hotel va a fuoco, i tre orfani sono costretti a navigare con Olaf verso un ultimo rifugio.\nIl destino dei personaggi.\nDopo l'incendio che distrusse l'Hotel Climax, non si sa chi sia sopravvissuto o meno dei personaggi che i Baudelaire hanno conosciuto. Tra questi ci sono Jerome Squalor, Esm\u00e9 Squalor, Carmelita Ghette, Signore, Charles, Vicepreside Nero, il signor Remora e il signor Bass, Hal, Frank ed Ernest Climax, Geraldine Julienne, Arthur Poe, l'uomo con la barba ma senza i capelli, la donna con i capelli ma senza la barba, un membro del Consiglio degli Anziani, un Volontario Festaiolo, Hugo, Colette, Kevin e il Giudice Strauss."}
{"id": "759855", "revid": "270833", "url": "https://it.wikipedia.org/wiki?curid=759855", "title": "Tour de France 1914", "text": "Il Tour de France 1914, dodicesima edizione della Grande Boucle, si svolse in quindici tappe tra il 28 giugno e il 26 luglio 1914, per un percorso totale di . Fu vinto per la seconda edizione consecutiva dal belga Philippe Thys, al secondo podio al Tour. Si tratt\u00f2 della terza edizione (peraltro consecutiva) in cui trionf\u00f2 un ciclista belga.\nThys, secondo corridore belga vincente nella Grande Boucle, termin\u00f2 in 200h28'48\" davanti ai francesi Henri P\u00e9lissier (per la prima volta sul podio del Tour come secondo classificato) e Jean Alavoine (al secondo podio del Tour e di nuovo al terzo posto, stesso risultato da lui colto nell'edizione 1909).\nSquadre e corridori partecipanti.\nParteciparono alla competizione dodici squadre oltre ai corridori \"Isolati\".\nResoconto degli eventi.\nLa partenza Tour fu spostata a Saint-Cloud, mentre l'arrivo finale confermato al Parco dei Principi. Il percorso segu\u00ec l'andamento dell'edizione precedente, partendo verso ovest per arrivare a Parigi da est.\nAl Tour de France 1914 parteciparono 145 corridori e 54 giunsero a Parigi.\nSi tratt\u00f2 dell'ultima edizione della Grande Boucle prima della pausa forzata (dal 1915 al 1918) dovuta alla prima guerra mondiale, che costrinse molti corridori ad abbandonare la corsa a causa della mobilitazione generale proclamanta per l'inizio del conflitto.\nHenri P\u00e9lissier fu il corridore con il maggior numero di tappe vinte, tre su un totale di quindici.\nLa Peugeot, diretta da Alphonse Baug\u00e9, domin\u00f2 la corsa aggiudicandosi undici delle quindici tappe e ponendo tre dei suoi corridori sul podio finale. Vincitore dell'edizione fu il belga Philippe Thys, nonostante una penalit\u00e0 di 30 minuti dovuta a un cambio di ruota non autorizzato durante la penultima tappa. Il compagno di squadra Henri P\u00e9lissier si trov\u00f2 cos\u00ec a meno di 2 minuti dal capoclassifica e durante l'ultima tappa si apr\u00ec una bagarre ai limiti del regolamento tra i due, ma il belga alla fine ebbe la meglio. Thys fu sempre leader della classifica generale, anche se in coabitazione con il connazionale Jean Rossius dalla seconda alla quinta tappa.\nThys fu il primo ciclista ad eguagliare il primato di due vittorie consecutive ottenuto precedentemente dal francese Lucien Petit-Breton (1907-1908).\nIl belga vincer\u00e0 anche l'edizione del 1920, diventando cos\u00ec il primo ciclista a vincere tre volte il Tour de France."}
{"id": "759860", "revid": "1305772", "url": "https://it.wikipedia.org/wiki?curid=759860", "title": "Lambretta", "text": ""}
{"id": "759861", "revid": "1154737", "url": "https://it.wikipedia.org/wiki?curid=759861", "title": "Passo dei Salati", "text": "Il passo dei Salati (2.936\u00a0m) \u00e8 un valico alpino che costituisce il confine naturale tra la Valsesia e la valle del Lys, rispettivamente in Piemonte e in Valle d'Aosta.\nStoria.\nIl passo era conosciuto anche col nome \"colle inferiore delle Pisse\". Il termine \"Salati\" ricorda un antico popolo che viveva nella zona.\nDescrizione.\nIl valico si apre tra il Corno del Camoscio e lo Stolemberg. Esso \u00e8 raggiunto da due importanti e moderni impianti a fune, una cabinovia proveniente da Gressoney-La-Trinit\u00e9 e una funifor proveniente da Alagna, compresi nell'esteso comprensorio sciistico Monterosaski, uno dei pi\u00f9 vasti d'Italia. \u00c8 in funzione dalla fine del 2009 una funivia che dal passo porta sciatori ed escursionisti sul ghiacciaio di Indren.\nDa esso si diramano molte piste sciistiche: quella di Olen sul versante Valsesiano (passo Salati-Pianalunga); e quella di Salati sul versante Valdostano (passo Salati-Gabiet). Nel periodo estivo esso \u00e8 percorribile tramite un tracciato in terra battuta che collega i due versanti."}
{"id": "759862", "revid": "547992", "url": "https://it.wikipedia.org/wiki?curid=759862", "title": "Manuel De Peppe", "text": "Biografia.\nNipote del Maestro Franco Cassano e fratello dell'attrice e doppiatrice Stefania De Peppe, debutta a met\u00e0 degli anni ottanta con il personaggio di Matt, batterista dei Bee Hive nel telefilm \"Love Me Licia\" (ispirato all'anime \"Kiss Me Licia\") e in seguito Gabriele nella serie \"Don Tonino\", telefilm poliziesco con Gigi e Andrea, .\nNel 1988 ha interpretato la sigla del cartone animato \"Tutti in campo con Lotti\", pubblicata su 45 giri \"Five Record\".\nHa studiato per diversi anni recitazione e doppiaggio presso il \"CTA - Centro Teatro Attivo\" di Milano e canto con Eloisa Francia e Marilyn Turner e batteria con Tullio De Piscopo.\nNel 1990 partecipa al \"Nuovo Cantagiro\" di Rai 2 col singolo \"Il mondo siamo noi\", pubblicato su 45 giri dalla \"Nuova Fonit Cetra\".\nNello stesso anno viene premiato in Campidoglio in Roma con l\"'Oscar Dei Giovani\", come rivelazione dell'anno consegnato dal \"Ministero dello spettacolo\".\nNel 1993 interpreta la parte di Marco nello sceneggiato della Televisione Svizzera Italiana TSI 1 \"La Roda la Gira\".\nParallelamente alla recitazione, lavora anche come produttore musicale, arrangiatore, compositore, cantante, collaborando con artisti quali: Pinuccio Pirazzoli, Ivana Spagna, Piero Cassano, Carlo Gargioni, Andrea Lo Vecchio, Marco Grasso, Danilo Amerio, Clara Serina, Alex Baroni, Toto Cutugno, Tony Amodio, Stefano Bersola e molti altri.\nHa composto e prodotto moltissimi jingle per spot TV in onda su Rai e Mediaset come quelli per \"Tamagotchy\", \"Polaretti\", \"Push Pop\", \"Tanya Walking\", \"Zaini Stranamore\", \"Tifosotti\".\nDa diversi anni vive negli Stati Uniti dove collabora con diverse emittenti televisive e con vari artisti della musica mondiale tra i quali Bill Champlin ex cantante dei Chicago, Bernadette O' Reilly, Martha Cancel, Peter Habib, Jorge Luis Cachin, Ariztia, Anthony Fedorov e altri.\nParallelamente nel 2008, decide di ricostruire i Bee Hive, ricomponendo il gruppo con parte della sua formazione originale con il nuovo nome \"Bee Hive Reunion\", ed un nuovo singolo dal titolo \"\"Don't say goodbye,\" da lui scritto ed arrangiato, con promozioni tv e radio, seguito da un \"Reunion tour.\"\nDal 2009 al 2011 diventa endorser di \"MKM\" per le batterie \"Ddrum\" per il modello \"Dios\".\nNel 2010 co-presenta l'edizione 2010 di \"Miss Italia\" USA California, nella cittadina di Sausalito, nella baia di San Francisco.\nNel 2011 torna sui palchi italiani con i \"Bee Hive Reunion\" per un mini tour di 4 concerti che .\nContinua ad incidere e a pubblicare diversi singoli come solista parallelamente alla sua carriera di arrangiatore, musicista, compositore e produttore musicale."}
{"id": "759866", "revid": "486946", "url": "https://it.wikipedia.org/wiki?curid=759866", "title": "Classifica dei marcatori della Nazionale di calcio italiana", "text": ""}
{"id": "759869", "revid": "2131089", "url": "https://it.wikipedia.org/wiki?curid=759869", "title": "A lyga", "text": "La A lyga \u00e8 la massima divisione del campionato lituano di calcio. \u00c8 formata da otto squadre ed \u00e8 organizzata dalla LFF, la federcalcio lituana.\nFormula.\nLa stagione calcistica del 2019 prender\u00e0 il via all'ultima domenica di febbraio con le gare che si disputeranno al coperto e si concluder\u00e0 a novembre.\nLe otto squadre partecipanti si affrontano per quattro volte, per un totale di ventotto giornate, al termine delle quali le prime sei giocano ulteriori sette gare per determinare le posizioni di testa. La settima classificata va ai play-off con la seconda classificata della Pirma Lyga mentre.l'ultima classificata \u00e8 retrocessa direttamente in Pirma lyga, la seconda serie nazionale.\nLa squadra campione di Lituania ha il diritto a partecipare alla UEFA Champions League partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League partendo dal primo turno preliminare.\nAnche la vincitrice della Coppa nazionale \u00e8 ammessa alla UEFA Europa League, ma partendo dal secondo turno preliminare.\nStoria.\nDal 1922 al 1944.\nLa Lyga nacque nel 1922: nelle prime due stagioni fu di fatto un torneo limitato alla citt\u00e0 di Kaunas. Dal 1924 si inserirono squadre delle contee di Klaip\u0117da e \u0160iauliai: in ogni caso il campionato era diviso in gironi con fasi conclusive nazionali disputate non sempre con regolarit\u00e0. Solo nel 1931 si disput\u00f2 un campionato su girone unico e si cominci\u00f2 a parlare effettivamente di Lietuvos Lyga (lega lituana). Tale formato fu utilizzato fino al 1938/'39, con l'eccezione del solo campionato 1935.\nDal 1938 al 1944 il campionato sub\u00ec diverse vicissitudini a causa dell'annessione sovietica, dell invasione tedesca e del conflitto mondiale. \nDominazione sovietica.\nTra il 1945 e il 1989, il campionato ebbe carattere regionale visto che la Lituania faceva parte dell'Unione Sovietica; in effetti, per\u00f2, ben poche squadre partecipavano esclusivamente al Campionato di calcio dell'URSS. Tra queste da ricordare soprattutto:\nA livello locale il campionato, denominato inizialmente A Klase, assunse dal 1966 il nome di Auk\u0161\u010diausioji lyga. Il formato cambi\u00f2 nel corso degli anni: inizialmente disputato su girone unico, in seguito fu organizzato in diverse occasioni in due o pi\u00f9 gironi (basati su criteri geografici e non) con fasi conclusive basati su nuovi gironi. Tra il 1959 e il 1963 il campionato fu disputato sul modello europeo, con inizio in autunno e fine in primavera; nelle restanti edizioni si segu\u00ec l'anno solare.\nDall'indipendenza ad oggi.\nAlla fine della stagione 1989 le squadre lituane si ritirarono dal campionato sovietico e, insieme ad alcune formazioni lettoni ed estoni, diedero vita alla Baltic League 1990: le prime quattro classificate disputarono una fase di play-off con le prime quattro classificate del residuo campionato lituano; fu cos\u00ec assegnato quello che viene considerato il primo titolo post-indipendenza.\nTra il 1991 e il 1999 il campionato segu\u00ec il formato temporale europeo (inizio in autunno, fine in primavera), come era gi\u00e0 successo tra il 1936 e il 1940. Dal 1999 si torn\u00f2 a rispettare il calendario solare e il campionato assunse la denominazione di A lyga.\nDal 1990, anno in cui la Lituania \u00e8 tornata ad essere uno stato indipendente, la squadra pi\u00f9 titolata del massimo campionato \u00e8 lo .\nLe squadre.\nSono 44 le squadre ad aver preso parte alle 32 stagioni di A lyga dal 1991 al 2021. In grassetto le squadre partecipanti all'edizione 2021."}
{"id": "759870", "revid": "1573940", "url": "https://it.wikipedia.org/wiki?curid=759870", "title": "Cephalophus ogilbyi", "text": "Il cefalofo di Ogilby o cefalofo di Fernando Poo (Cephalophus ogilbyi ) \u00e8 un piccolo cefalofo originario dell'Africa occidentale. Deve il nome al naturalista irlandese William Ogilby, segretario onorario della Societ\u00e0 Zoologica di Londra tra il 1839 e il 1846.\nTassonomia.\nAttualmente, gli studiosi riconoscono tre sottospecie di cefalofo di Ogilby:\nDescrizione.\nIl cefalofo di Ogilby \u00e8 un'antilope piccola e riservata, lunga 85\u2013115\u00a0cm, alta al garrese 55\u201356\u00a0cm e pesante 14\u201320\u00a0kg, con corpo tozzo, dorso arcuato, quarti posteriori ben sviluppati e zampe brevi e snelle, tutti adattamenti che gli consentono di muoversi con facilit\u00e0 tra il fitto sottobosco. Il nome afrikaans \"duiker\", attribuito a tutti i cefalofi, significa \u00abtuffatore\u00bb, e si riferisce alla loro abitudine di tuffarsi nei loro rifugi se disturbati. I sessi sono simili nell'aspetto ed entrambi presentano brevi corna simili a chiodi, ricurve e massicciamente corrugate, sebbene quelle della femmina siano molto pi\u00f9 corte di quelle del maschio. Il mantello \u00e8 arancio-rossastro, con posteriore rosso, regioni inferiori pi\u00f9 chiare e una linea nera che corre dalla schiena alla coda, la quale \u00e8 breve (12\u201315\u00a0cm) e con un caratteristico ciuffo all'estremit\u00e0. \"C. o. crusalbum\" presenta delle caratteristiche zampe bianche che lo distinguono da tutti gli altri cefalofi. Come altre specie di cefalofo, anche quello di Ogilby possiede grandi ghiandole odorifere, note come ghiandole preorbitali, sotto a ogni occhio. Queste vengono usate probabilmente per marcare il territorio o perfino per marcare altri esemplari. Abbastanza simile nell'aspetto al cefalofo baio (\"Cephalophus dorsalis\"), il cefalofo di Ogilby si distingue da quest'ultimo per avere zampe pi\u00f9 lunghe e pi\u00f9 sottili e una colorazione pi\u00f9 chiara.\nDistribuzione e habitat.\nIl cefalofo di Ogilby \u00e8 presente in quattro distinte localit\u00e0, tutte situate all'interno della zona delle foreste equatoriali dell'Africa occidentale. \"C. o. brookei\" \u00e8 diffuso dalla Sierra Leone al Ghana, \"C. o. ogilbyi\" vive sull'isola di Bioko (Golfo di Guinea) e, sul continente, in alcune zone di Nigeria e Camerun, e \"C. o. crusalbum\" vive in Gabon e nella Repubblica del Congo nord-occidentale.\nQuesta specie vive prevalentemente nelle foreste umide di pianura. Sebbene prediliga le foreste primarie a quelle secondarie, occasionalmente \u00e8 stato visto anche compiere \u00abincursioni\u00bb dalla foresta verso le aree agricole vicine. Sull'isola di Bioko, il cefalofo di Ogilby \u00e8 presente anche nelle elevate foreste di montagna, probabilmente a causa dell'assenza di altre specie di cefalofo che generalmente occupano questo habitat sul continente.\nBiologia.\nIl cefalofo di Ogilby si nutre di una vasta gamma di foglie, germogli, semi e frutti, e, come altri cefalofi, segue gli stormi di uccelli frugivori e i gruppi di scimmie attraverso la foresta, cibandosi dei frutti che lasciano cadere a terra. Nonostante possa sembrare strano, occasionalmente cattura piccoli uccelli e mammiferi. Si ritiene che i cefalofi giochino un ruolo importante nell'ecologia della foresta, sia come dispersori di semi che come parte significativa della dieta di predatori come il leopardo.\nConsiderato prevalentemente diurno, il cefalofo di Ogilby, come altri cefalofi, vive probabilmente da solo o in coppia, e si ritiene che sia monogamo, con maschio e femmina che occupano un territorio relativamente piccolo. Le femmine di cefalofo generalmente partoriscono un unico piccolo, che rimane ben nascosto tra la vegetazione per le prime settimane di vita. Tuttavia, conosciamo ancora ben poco sulla biologia di questa specie elusiva.\nConservazione.\nI principali fattori che minacciano il cefalofo di Ogilby sono il degrado e la distruzione dell'habitat, in seguito all'avanzata dei terreni agricoli, degli insediamenti umani e della deforestazione, nonch\u00e9 la caccia intensiva per il commercio del \"bushmeat\". La caccia costituisce in particolar modo una grave minaccia per la popolazione di \"C. o. ogilbyi\" presente sull'isola di Bioko; sebbene questa sottospecie sia ancora numerosa nelle aree protette dell'isola, come la Gran Caldera de Luba, il monitoraggio del \"bushmeat\" nei mercati dell'isola, nel 2007, ha riscontrato un notevole incremento del numero di animali, compresi esemplari di \"C. o. ogilbyi\", catturati nell'area.\nI cefalofi sono prede molto popolari, poich\u00e9 sono facili da cacciare, si possono tranquillamente trasportare a piedi, e da essi si ricava abbastanza carne da renderne proficua la cattura. Tuttavia, gli attuali livelli di prelievo sono ritenuti insostenibili e tutto questo, unito alla crescente perdita dell'habitat, alla quale il cefalofo di Ogilby \u00e8 particolarmente suscettibile a causa della distribuzione limitata e della dipendenza dalle foreste primarie, potr\u00e0 portare in futuro a un ulteriore declino della specie."}
{"id": "759875", "revid": "767487", "url": "https://it.wikipedia.org/wiki?curid=759875", "title": "Buena Vista Social Club (film)", "text": "Buena Vista Social Club \u00e8 un film documentario del 1999 diretto da Wim Wenders, uscito due anni dopo la pubblicazione del disco omonimo.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nIl musicista americano,Ry Cooder aveva composto le musiche per i film Wim Wenders \"Paris, Texas\" (1984) e \"La fine della violenza\" (1997). Durante la loro collaborazione, il musicista parlava spesso con il regista del \"Buena Vista Social Club\", leggendario club di musicisti cubani, alcuni dei quali ultranovantenni, con il quale registr\u00f2 nel 1996 un disco uscito nel 1997 che divenne un successo internazionale.\nNella primavera del 1998, Ry Cooder decise di tornare a Cuba per registrare l\u00ec un nuovo CD insieme a Ibrahim Ferrer e a tutti i musicisti che avevano partecipato al primo album. Questa volta, Wim Wenders lo accompagna con la sua troupe cinematografica.\nIl film mostra la registrazione di molti dei loro pezzi all'Avana. Inoltre, molti dei musicisti parlano della loro vita a Cuba e dei loro inizi nel mondo della musica.\nRy Cooder li convince poi a partecipare ad una tourn\u00e9e ed eseguire due concerti ad Amsterdam, in Olanda, e a New York, alla Carnegie Hall. \nRealizzazione.\n\u00c8 uno dei primi film ad essere registrato interamente in digitale; le telecamere utilizzate erano una Betacam digitale come steadicam (cameraman J\u00f6rg Widmer) e diverse telecamere mini-DV dello stesso Wim Wenders."}
{"id": "759877", "revid": "1573940", "url": "https://it.wikipedia.org/wiki?curid=759877", "title": "Cephalophus callipygus", "text": "Il cefalofo di Peters (Cephalophus callipygus ) \u00e8 una piccola antilope originaria delle foreste pluviali dell'Africa centrale. Appartiene a un gruppo di timidi ed elusivi mammiferi africani, i cefalofi, che vengono quasi sempre avvistati di sfuggita mentre si tuffano al riparo tra la fitta vegetazione.\nDescrizione.\nCon una lunghezza di 80\u2013115\u00a0cm e un peso di 17\u201324\u00a0kg, quello di Peters \u00e8 un cefalofo dalle dimensioni piuttosto grandi; il suo manto varia in colorazione dal fulvo chiaro al rosso-bruno vivo e al marrone scuro; sulle spalle, lungo la spina dorsale, corre una larga banda scura che si allarga in prossimit\u00e0 dei fianchi posteriori. Qualunque sia la tinta del mantello, sulla fronte, tra le brevi corna appuntite, \u00e8 presente un ciuffo di peli rosso-bruni. La fronte del cefalofo di Peters \u00e8 la pi\u00f9 rinforzata tra quelle di tutti gli altri cefalofi, con un rivestimento osseo che in alcuni maschi pu\u00f2 raggiungere i 13\u00a0mm di spessore.\nDistribuzione e habitat.\nIl cefalofo di Peters vive nell'Africa centrale, occupando una fascia che da Camerun e Gabon giunge fino a Kenya e Tanzania.\nSi incontra nelle foreste equatoriali umide, sia di pianura che di montagna. Predilige le aree con un fitto sottobosco in cui trovare riparo.\nBiologia.\nI cefalofi di Peters sono attivi solamente di giorno e, come tutti i cefalofi, conducono vita riservata, trascorrendo gran parte del tempo nel fitto sottobosco, dove possono nascondersi da eventuali predatori. La loro dieta \u00e8 composta prevalentemente da frutta, spesso raccolta dal suolo della foresta, nonch\u00e9 da foglie e da piccole quantit\u00e0 di fiori e funghi.\nI cefalofi partoriscono un unico piccolo per volta, che trascorre le prime settimane di vita nascosto tra la vegetazione. Si ritiene che i cefalofi di Peters siano animali territoriali, e le grandi ghiandole odorifere poste sotto a ogni occhio potrebbero in tal caso essere utilizzate per marcare il territorio, venendo strofinate sugli alberi.\nConservazione.\nInserito dalla IUCN tra le specie a basso rischio, il cefalofo di Peters \u00e8 molto vulnerabile all'impatto venatorio. \u00c8 la terza specie cacciata pi\u00f9 frequentemente per il \"bushmeat\" nel Gabon, dove questo particolare tipo di carne costituisce un'importante fonte di proteine sia per la popolazione urbana che per quella rurale, mentre nella Repubblica Centrafricana appartiene a questa specie il 29% degli animali catturati nelle trappole. Perfino con stime di densit\u00e0 di popolazione ottimistiche, \u00e8 chiaro che un prelievo di questo livello \u00e8 insostenibile per questo animale. Il futuro del cefalofo di Peters, inoltre, \u00e8 minacciato dalla perdita e dal degrado dell'habitat forestale in cui vive, a causa dello sviluppo degli insediamenti umani e delle infrastrutture."}
{"id": "759886", "revid": "73537", "url": "https://it.wikipedia.org/wiki?curid=759886", "title": "Arcipelago di Myeik", "text": ""}
{"id": "759887", "revid": "1543377", "url": "https://it.wikipedia.org/wiki?curid=759887", "title": "Jimmy Floyd Hasselbaink", "text": "Caratteristiche tecniche.\nEra un attaccante dotato di grande velocit\u00e0 e accelerazione, oltre a essere un buon battitore di punizioni.\nCarriera.\nClub.\nPaesi Bassi.\nHasselbaink ha cominciato la sua carriera di calciatore in patria, inizialmente con lo Stormvogels Telstar fino al dicembre 1990, e poi all', dove ha militato per tre stagioni prima di essere svincolato e giocare in un torneo di dilettanti.\nPortogallo.\nNel dicembre del 1995 firm\u00f2 per la formazione portoghese del Campomaiorense, ma dopo solo una stagione pass\u00f2 al Boavista dove mostr\u00f2 per la prima volta il suo talento, segnando 20 reti in 29 partite giocate e contribuendo alla conquista della coppa nazionale.\nIl 10 settembre 1996 esord\u00ec in Europa nella sfida di Coppa UEFA vinta in Danimarca contro l' per 2-3. Il 29 ottobre successivo sigl\u00f2 i suoi primi gol nelle competizioni europee, mettendo a segno una doppietta contro la (5-0).\nInghilterra.\nLa sua prolifica vena al gol non pass\u00f2 inosservata agli occhi di diversi club europei. Ad aggiudicarselo fu il Leeds United per 2 milioni di sterline nel giugno del 1997. Con la stessa squadra conferm\u00f2 il suo fiuto del gol andando a segno 23 volte nella prima stagione in tutte le competizioni e 21 in quella successiva, contribuendo al 4\u00ba posto del Leeds nella Premier League e vincendo la classifica cannonieri con 18 reti a pari merito con Michael Owen e Dwight Yorke.\nSpagna.\nHasselbaink rifiut\u00f2 la nuova offerta di contratto del Leeds e chiese il trasferimento. Nel 1999 L' lo ingaggi\u00f2 per 12 milioni di sterline e segn\u00f2 24 gol in 32 incontri, retrocedendo a fine stagione.\nIl ritorno in Inghilterra.\nDopo la breve esperienza all', Hasselbaink torn\u00f2 in Inghilterra, questa volta nel Chelsea, per una cifra record per il club di 15 milioni di sterline.\nNella stagione 2000/ 2001 l'attaccante segn\u00f2 23 reti in 35 presenze nella Premier League: sono da ricordare soprattutto un gol su tiro al volo da fuori area di rigore contro il Manchester United e quaterna contro il Coventry City. Fin\u00ec la stagione come capocannoniere. Assieme al compagno di reparto islandese Ei\u00f0ur Gu\u00f0johnsen, form\u00f2 nella seconda stagione al Chelsea una prolifica coppia d'attacco, in cui la squadra raggiunse la finale di FA Cup. A causa di un infortunio patito nella semifinale, Hasselbaink, in chiara forma negativa, venne sostituito nelle fasi iniziali della finale, dove il Chelsea perse 2 a 0. Nelle sue ultime due stagioni col club londinese il suo fiuto del gol si affievol\u00ec: solo 11 marcature nel 2002/ 2003, mentre nella stagione successiva le reti furono 17 in tutte le competizioni e gli garantirono il primo posto nella classifica marcatori della squadra (per la terza volta in tre anni), davanti ai due nuovi arrivati compagni di squadra Adrian Mutu e Hern\u00e1n Crespo. Il bilancio finale della sua carriera al Chelsea \u00e8 di 87 reti in 177 partite.\nNel 2004 Hasselbaink pass\u00f2 al Middlesbrough a parametro zero. Nella sua prima stagione segn\u00f2 13 reti in 36 partite di campionato. Sigl\u00f2 il gol della vittoria contro il in coppa UEFA e contro l'Everton nella Carling Cup. C'\u00e8 la sua firma anche nella storica vittoria del \"Boro\" contro il Manchester United. Nella sua ultima stagione, Hasselbaink contribu\u00ec a condurre il Middlesbrough fino alla finale di coppa UEFA, dopo aver eliminato la Steaua Bucarest e il nei turni precedenti. La squadra inglese perse poi la finalissima per 4-0 contro il Siviglia.\nCon l'arrivo di Gareth Southgate sulla panchina del Middlesbrough in sostituzione del nuovo CT inglese Steve McClaren, Hasselbaink non trov\u00f2 pi\u00f9 spazio nella rosa e fu messo sul mercato a parametro zero. Il suo trasferimento al fall\u00ec anche per l'eccessiva richiesta di stipendio (40.000 sterline a settimana). Il bottino di Hasselbaink al Middlesbrough \u00e8 cospicuo, grazie alle sue reti e al suo carisma che hanno contribuito in maniera massiccia ai trionfi della squadra nel suolo inglese e in quello europeo nei due suoi anni di militanza. L'11 luglio del 2006 ha firmato per il Charlton Athletic F.C..\nNel luglio 2006, Hasselbaink fu accusato di condotta scorretta dalla federcalcio inglese e di aver screditato il calcio d'oltremanica a causa delle sue affermazioni sul Chelsea: secondo il giocatore, il suo vecchio club avrebbe pagato dei premi ai calciatori dopo la vittoria del club londinese sull'Arsenal nell'edizione 2004 della Champions League. Tali dichiarazioni vennero smentite da un'inchiesta condotta sulla Premier League, in seguito alla quale non furono trovate prove a sostegno dell'accusa.\nSegn\u00f2 il suo primo gol col Charlton Athletic contro la sua vecchia squadra, il Chelsea, allo Stamford Bridge. In questa occasione non esult\u00f2 per rispetto ai tifosi, i quali in cambio tributarono un applauso al loro ex beniamino. Risult\u00f2 altres\u00ec decisivo nel consigliare al proprio portiere Scott Carson dove buttarsi per parare il rigore calciato da Frank Lampard. Fu, questo, un suggerimento prezioso che permise all'estremo difensore del Charlton di sventare il penalty. Nonostante il suo gol (che aveva portato in vantaggio la squadra) e nonostante il suo contributo alla prodezza del portiere Scott Carson il Charlton perse il match. Dopo il penultimo posto nella FA Premier League 2006-2007 e la retrocessione in seconda divisione, nell'agosto 2007 passa al Cardiff City.\nNel settembre del 2008 decise di ritirarsi dal calcio giocato, per diventare un allenatore.\nNazionale.\nEsord\u00ec con la Nazionale olandese a 26 anni, nel 1998, e vi gioc\u00f2 sino al 2004. Partecip\u00f2 al Campionato mondiale di calcio 1998.\nStatistiche.\nPresenze e reti nei club.\nTra club e Nazionale, Hasselbaink ha giocato globalmente pi\u00f9 di 612 partite segnando pi\u00f9 di 259 reti, alla media di 0,42 gol a partita."}
{"id": "759888", "revid": "838137", "url": "https://it.wikipedia.org/wiki?curid=759888", "title": "Premio Grinzane Cavour", "text": "Il premio Grinzane Cavour \u00e8 stato un premio letterario italiano fondato nel 1982 da don Francesco Meotto e portato al successo da Giuliano Soria. La premiazione si svolgeva nel castello di Grinzane Cavour, localit\u00e0 delle Langhe, in Piemonte.\nLo scopo era quello di avvicinare i giovani alla lettura, e il sistema di voto era diviso in due fasi: una giuria di critici letterari selezionava gli autori finalisti (\"vincitori\"), tra i quali una giuria di studenti italiani e stranieri sceglieva poi il vincitore assoluto (\"supervincitore\"). Venivano inoltre assegnati premi specialistici, tra i quali quello alla carriera e quello per il miglior esordiente.\nIl premio Grinzane Cavour ha cessato ufficialmente di esistere il 31 marzo 2009 con la messa in liquidazione dell'omonima associazione a seguito dello scandalo che ha investito per comportamenti illeciti il suo presidente, Giuliano Soria.\nI suoi beni, posti all'asta fallimentare, sono stati acquisiti dalla Fondazione Bottari Lattes di Monforte d'Alba, la quale, dal 2011, ha dato vita al \"Premio Internazionale Bottari Lattes Grinzane\".\nPremiati.\nPremio Dialogo tra i Continenti.\nVi era anche la sezione dedicata al \"giallo\", il Premio Grinzane Noir, che \u00e8 esistito dal 2006 al 2008 e si \u00e8 svolto a Orta San Giulio, sul Lago d'Orta, in Provincia di Novara."}
{"id": "759889", "revid": "1573940", "url": "https://it.wikipedia.org/wiki?curid=759889", "title": "Cephalophus rufilatus", "text": "Il cefalofo dai fianchi rossi (Cephalophus rufilatus ) \u00e8 un piccolo cefalofo originario dell'Africa occidentale e centrale.\nDescrizione.\nGli esemplari adulti di cefalofo dai fianchi rossicci pesano 6\u201314\u00a0kg, ma la maggior parte delle fonti sposta questo peso verso il margine superiore di questo \"range\", con una media di 11,4\u00a0kg. Il corpo misura circa 70\u00a0cm. L'altezza al garrese \u00e8 di 30\u201340\u00a0cm, ma in quasi tutti gli esemplari \u00e8 superiore ai 35\u00a0cm.\nIl mantello \u00e8 generalmente arancio-rossiccio, con nessuna differenza sostanziale tra regione dorsale e ventrale. Lungo la linea mediana del dorso corre una larga striscia grigio-bluastra, la quale si fonde gradualmente con il pelame rossiccio della parte superiore dei fianchi. Questa striscia dorsale \u00e8 pi\u00f9 scura negli esemplari della parte orientale dell'areale che in quelli della parte occidentale. La parte inferiore delle zampe \u00e8 grigio-azzurra, dando l'impressione che \"C. rufilatus\" indossi un paio di calze. La sottile coda \u00e8 lunga 7\u201310\u00a0cm e termina con un ciuffo nero.\nIl profilo del naso \u00e8 diritto, e il cranio \u00e8 stretto. Una striscia color nero-azzurro corre gi\u00f9 lungo la parte anteriore della faccia, terminando nel muso nero. Il naso scuro e il labbro inferiore nero contrastano nettamente con il bianco del labbro superiore e della mascella superiore. Grandi fessure scure poste sulle guance, sotto e davanti a ogni occhio, ospitano le ghiandole preorbitali (o suborbitali). Le orecchie sono larghe e relativamente grandi, essendo lunghe circa 7\u00a0cm. La loro parte posteriore \u00e8 di color marrone scuro-nero, mentre i margini interni presentano screziature bianche. Sulla fronte \u00e8 presente un caratteristico ciuffo verticale di peli scuri.\nAi lati del ciuffo si sviluppano le corna, che possono essere presenti in entrambi i sessi, sebbene siano sempre presenti nei maschi e solo raramente nelle femmine. Quasi sempre queste strutture sono nascoste dai peli del ciuffo frontale. Le corna hanno forma semplice e sono lisce e appuntite secondo lo stesso piano della fronte. La dimensione delle corna \u00e8 variabile, ma Walther indica una lunghezza di 6-9,5\u00a0cm per quelle dei maschi e di 3\u20134\u00a0cm per quelle delle femmine.\nDistribuzione e habitat.\nQuesto cefalofo vive in gran parte delle savane boscose che corrono attraverso l'Africa occidentale e centrale da Senegal e Gambia fino alla Valle del Nilo. In passato era diffuso anche nell'Uganda nord-occidentale, spingendosi a est fino al Nilo Alberto; una piccola popolazione relitta \u00e8 stata scoperta anche nella Riserva di Bugungu, immediatamente a sud del Parco Nazionale delle Cascate Murchison.\nVive ai margini e nelle radure delle foreste tropicali, nelle foreste a galleria e in savane boscose o cespugliose; \u00e8 diffuso solo a nord delle grandi foreste pluviali equatoriali (dal Senegal all'Uganda) e raramente vi penetra.\nBiologia.\nIl cefalofo dai fianchi rossi \u00e8 prevalentemente diurno, e il picco dell'attivit\u00e0 si ha nelle prime ore della mattina e nel tardo pomeriggio. Timido e cauto, quando viene disturbato corre a ripararsi nei cespugli pi\u00f9 vicini, tenendo la testa bassa. Il richiamo d'allarme risuona come uno stridulo latrato.\n\"C. rufilatus\" vive da solo o in coppia, ed \u00e8 molto sedentario. Ogni esemplare occupa un piccolo territorio, che nelle aree in cui non vi sono fattori di disturbo pu\u00f2 essere mantenuto per molti mesi. Dal momento che di solito questi territori non si sovrappongono, non tutti gli studiosi ritengono che siano territori veri e propri, sebbene Agbelusi sostenga che \"C. rufilatus\" sia altamente territoriale. Questi territori vengono marcati con secrezioni delle ghiandole preorbitali, che sono relativamente grandi se paragonate a quelle di altri cefalofi rossi. Secondo Kingdon, comunque, un'attiva marcatura del territorio non implica necessariamente territorialit\u00e0.\nIl cefalofo dai fianchi rossi \u00e8 prevalentemente un brucatore che si nutre soprattutto di foglie (che costituiscono il 60% della dieta), ma anche di ramoscelli, fiori e frutta. Tra le parti vegetali preferite figurano estremit\u00e0 delle foglie di \"Piliostigma thonningii\", ramoscelli e foglie di \"Combretum\" sp., ramoscelli e foglie di \"Mucuna flagellipes\" (specialmente in marzo) e frutti di \"Spondias mombin\". Talvolta mangia anche foglie di \"Pterocarpus erinaceus\", \"Bridelia micrantha\", \"Vitex doniana\", \"Annona senegalensis\" e \"Phyllanthus muellerianus\", e frutti di \"Cola millenii\", \"Ficus capensis\", \"Blighia sapida\" e \"Gmelina arborea\". Sembra che \"C. rufilatus\" non mangi radici, cortecce degli alberi o erbe, e visiti solo raramente le saline naturali. Mentre mangia, il cefalofo dai fianchi rossi si sposta lentamente da una pianta all'altra mordicchiando piccole foglie, poi si sposta di un metro o poco pi\u00f9 e ricomincia nuovamente a brucare.\nEsemplari giovani sono stati avvistati nella stagione secca o agli inizi della stagione delle piogge. Il periodo di gestazione dura 223-245 giorni, ma nei due terzi dei casi registrati supera i 240 giorni. Dopo la nascita, il piccolo viene confinato dalla madre tra la folta vegetazione, dove rimane perfettamente immobile, perfino se avvicinato da vicino. Nei casi registrati (in numero di cinque, tra i quali due misurazioni effettuate il secondo giorno di vita) il peso alla nascita era di 760-1335 g, con una media di poco superiore ai 1000 g. La fertilit\u00e0 sembra essere piuttosto elevata, poich\u00e9 nonostante il gran numero di esemplari abbattuti dai cacciatori, la popolazione totale non sembra subire danni. Un esemplare in cattivit\u00e0 allo Zoo di Los Angeles \u00e8 vissuto pi\u00f9 di 15 anni.\nConservazione.\nIl cefalofo dai fianchi rossi viene inserito dalla IUCN tra le specie a basso rischio, ma non viene valutato dalla CITES. Sembra che si adatti meglio alla distruzione dell'habitat di altre specie di cefalofo. Tuttavia, al di fuori delle aree protette, \u00e8 minacciato dall'avanzata dell'agricoltura e dalla pressione venatoria. La popolazione totale viene stimata sui 170.000 esemplari."}
{"id": "759892", "revid": "1613185", "url": "https://it.wikipedia.org/wiki?curid=759892", "title": "Codice di Chantilly", "text": "Il Codice di Chantilly \"(Chantilly, Musee Conde MS 564)\" \u00e8 un codice musicale manoscritto di musiche medioevali contenente pezzi di autori vari che scrissero nello stile dell\"'Ars subtilior\". \nLa maggior parte delle composizioni contenute nel Codice sono state scritte fra il 1350 ed il 1400. In esso sono contenute 112 composizioni in totale, per la maggior parte di compositori francesi e tutte polifoniche. Il Codice contiene esempi delle forme maggiormente in voga all'epoca come ballate, rondeau, virelai e mottetti isoritmici. Alcuni dei mottetti sono scritti in maniera ritmicamente molto complessa e con un'intricata notazione musicale (un esempio di ci\u00f2 si pu\u00f2 riscontrare in una composizione di Baude Cordier \"Belle, Bonne, Sage\", che risulta trascritta a forma di cuore).\nIl Codice di Chantilly contiene musiche dei seguenti compositori: Johannes Symonis, Jehan Suzay, Pierre des Molins, Goscalch, Solage, Baude Cordier, Grimace, Guillaume de Machaut, Jean Vaillant, Franciscus Andrieu, Cunelier e Senleches."}
{"id": "759894", "revid": "204012", "url": "https://it.wikipedia.org/wiki?curid=759894", "title": "Ilitia", "text": ""}
{"id": "759895", "revid": "124123", "url": "https://it.wikipedia.org/wiki?curid=759895", "title": "Rik Verbrugghe", "text": "Professionista dal 1996 al 2008, ottenne tre vittorie di tappa al Giro d'Italia e una al Tour de France, vincendo anche una Freccia Vallone e un titolo nazionale a cronometro. Dopo il ritiro \u00e8 divenuto direttore sportivo per formazioni professionistiche. Anche il fratello Ief Verbrugghe \u00e8 stato per quattro anni ciclista professionista.\nCarriera.\nSpecialista delle prove a cronometro, passa professionista nel 1996 con la Lotto-Isoglass, formazione belga. Nel 2000 vince il titolo nazionale a cronometro e prende parte ai Giochi olimpici di Sydney e ai campionati del mondo di Plouay. Nel 2001, il suo anno migliore, vince una tappa al Tour de France, il prologo del Giro d'Italia (vestendo per quattro giorni la maglia rosa) e la Freccia Vallone, beffando Ivan Basso. Nel 2002 vince nuovamente una frazione al Giro d'Italia, concludendo la corsa al nono posto.\nDal 2003 al 2004 non ottiene successi, e nel 2005 si trasferisce alla Quick Step-Innergetic aggiudicandosi il Gran Premio di Lugano e il prologo del neonato Eneco Tour. Dal 2006 al 2008 gareggia per la squadra francese Cofidis, vincendo ancora una tappa al Giro nel 2006 dopo una lunga fuga. Conclude la carriera agonistica al termine del 2008.\nNel 2009 assume il ruolo di direttore sportivo alla Quick Step, affiancando Patrick Lefevere. Dal 2010 al 2012 \u00e8 quindi nello staff tecnico del team statunitense BMC Racing diretto da John Lelangue, e dal 2013 al 2014 in quello della squadra giovanile BMC Development Team. Nel 2015 passa alla formazione svizzera IAM Cycling, rimanendovi fino alla dismissione della stessa, avvenuta alla fine del 2016; dal 2018 \u00e8 ds al team Bahrain-Merida."}
{"id": "759898", "revid": "879070", "url": "https://it.wikipedia.org/wiki?curid=759898", "title": "Cephalophus rubidus", "text": "Il cefalofo dalla fronte nera del Ruwenzori (Cephalophus rubidus ) \u00e8 una rara specie di cefalofo. Alcuni autori lo ritengono una sottospecie del cefalofo dai fianchi rossi.\nDescrizione.\nPesa circa 15\u00a0kg ed \u00e8 alto al garrese circa 45\u00a0cm. Ha un mantello rossiccio, pi\u00f9 chiaro sul ventre e pi\u00f9 scuro sul dorso. Presenta due brevi corna simili a monconi, lunghe circa 8\u00a0cm.\nDistribuzione e habitat.\nVive solamente sulla Catena del Ruwenzori, in territorio ugandese e, forse, nella Repubblica Democratica del Congo.\nSi incontra nelle regioni sub-alpine, al di sopra dei 3000\u00a0m di quota.\nBiologia.\nPoco conosciuto, si nutre di erbe e ha abitudini diurne."}
{"id": "759899", "revid": "287204", "url": "https://it.wikipedia.org/wiki?curid=759899", "title": "Manuel V\u00e0zquez Montalb\u00e0n", "text": ""}
{"id": "759900", "revid": "36426", "url": "https://it.wikipedia.org/wiki?curid=759900", "title": "Giuseppe Emanuele Modigliani", "text": "Biografia.\nModigliani nacque a Livorno il 28 ottobre del 1872 da una famiglia ebraica, primogenito dei quattro figli (i fratelli erano Margherita, Umberto e Amedeo, quest'ultimo divenuto poi il celeberrimo pittore) di Flaminio Modigliani, livornese, discendente da una famiglia originaria di Roma, e di Eug\u00e9nie Garsin, francese nata a Marsiglia ma di famiglia giudeo-portoghese tunisina, ambedue di sentimenti religiosi non rigorosamente praticanti .\nDopo aver frequentato il Ginnasio e liceo classico G.B.Niccolini e F.D.Guerrazzi di Livorno, segu\u00ec gli studi universitari a Pisa, vi consegu\u00ec la laurea in giurisprudenza e si avvicin\u00f2 al movimento socialista.\nNel 1894 fu tra i fondatori del sezione livornese del Partito Socialista Italiano, divenendo l'anno successivo anche consigliere comunale della sua citt\u00e0. Promosse la nascita delle Camere del Lavoro e la diffusione del movimento socialista nell'area pisana, senese e nella Maremma. Collabor\u00f2 al periodico socialista La Martinella di Colle di Val d'Elsa dove tenne anche diversi comizi.\nDopo il servizio militare ritorn\u00f2 alla sua attivit\u00e0 politica divenendo segretario del Partito Socialista in Toscana.\nNel 1898 fu arrestato a Piacenza, dove dirigeva un giornale, fu processato insieme all'intero gruppo dirigente socialista e condannato a sei mesi di carcere. Prosegu\u00ec la sua militanza come amministratore locale ed organizzatore del movimento sindacale e cooperativo.\nComplesso fu il suo rapporto con Filippo Turati, con cui condivideva la visione riformista (dentro cui rappresentava l'ala pi\u00f9 a sinistra); fu molto vicino invece alle posizioni di Gaetano Salvemini, pur avendo espresso un forte anti-interventismo nella prima guerra mondiale per cui partecip\u00f2 alla conferenza di Zimmerwald dove insieme a Christian Rakovskij e Leone Trockij redasse il Manifesto di Zimmerwald contro la guerra.\nDeputato dal 1913, fu assai apprezzato per le sue doti dialettiche e la sua notevole preparazione, che fu proficuamente utilizzata nella stesura delle riforme del regolamento della Camera dei deputati del 1920 e del 1922. Esperienza che ebbe modo di ripetere come membro della giunta per il regolamento nell'Assemblea Costituente nel 1946 e fino alla morte nell'ottobre del 1947. \nNel serrato dibattito interno dei socialisti degli anni venti del 1900 cerc\u00f2, senza successo, di evitare la scissione fra riformisti e massimalisti. Nel 1926, quando ormai il fascismo si consolidava al potere, fu dichiarato decaduto assieme agli altri parlamentari dell'opposizione. Riprese allora la sua professione di avvocato e rappresent\u00f2 la parte civile nel processo per l'omicidio di Giacomo Matteotti.\nIn seguito agli attacchi ricevuti dai fascisti, insieme alla moglie Vera Funaro prese la via dell'esilio, dapprima in Austria e poi in Francia, continuando la sua attivit\u00e0 di propaganda antifascista e divenendo rappresentante italiano all'Internazionale socialista.\nRientrato in Italia dopo la guerra, con la salute assai compromessa, fu membro della Consulta nazionale e deputato all'Assemblea Costituente. \nL'11 gennaio 1947 partecip\u00f2 alla scissione di Palazzo Barberini divenendo presidente del \"Partito Socialista dei Lavoratori Italiani\" (poi Partito Socialista Democratico Italiano)."}
{"id": "759904", "revid": "61051", "url": "https://it.wikipedia.org/wiki?curid=759904", "title": "Laetiporus", "text": "Laetiporus Murrill, Bull. Torrey bot. Club 31: 607 (1904).\nLaetiporus \u00e8 un genere di funghi basidiomiceti della famiglia Polyporaceae.\nSpecie di Laetiporus.\nLa specie tipo \u00e8 \"Laetiporus sulphureus\" (Bull.) Murrill (1920), altre specie incluse sono:"}
{"id": "759906", "revid": "76485", "url": "https://it.wikipedia.org/wiki?curid=759906", "title": "Pan Am", "text": ""}
{"id": "759908", "revid": "125380037", "url": "https://it.wikipedia.org/wiki?curid=759908", "title": "Pan American World Airways", "text": "La Pan American World Airways, fondata con il nome Pan American Airways e pi\u00f9 comunemente nota come Pan Am, \u00e8 stata la pi\u00f9 grande e importante compagnia aerea degli Stati Uniti, di cui \u00e8 anche stata considerata non ufficialmente compagnia di bandiera, dal 1927 al fallimento, avvenuto nel 1991. Inizi\u00f2 le operazioni nel 1927 con un servizio di linea per posta e passeggeri tra Key West, Florida e L'Avana. La compagnia \u00e8 ricordata per aver apportato molte innovazioni all'industria del trasporto aereo, tra cui l'uso diffuso degli aerei a reazione, degli aerei a fusoliera larga e dei sistemi di prenotazione computerizzati. La compagnia \u00e8 stata inoltre tra i membri fondatori della International Air Transport Association (IATA).\nIdentificata dal logo del globo blu, dall'uso del nome \"Clipper\" per gli aerei e come identificativo di chiamata e dai berretti bianchi dei piloti, la compagnia \u00e8 stata un'icona culturale del ventesimo secolo. Per la maggior parte dell'era dei jet, il terminal principale della compagnia \u00e8 stato il Worldport dell'Aeroporto Internazionale John F. Kennedy di New York.\nStoria.\nFondazione.\nLa Pan American Airways, Inc. (PAA) venne fondata come societ\u00e0 fittizia il 14 marzo 1927 dai maggiori degli Air Corps Henry H. \"Hap\" Arnold, Carl A. Spaatz e John H. Jouett per contrastare il vettore colombiano SCADTA, posseduto da cittadini tedeschi ed operativo in Colombia dal 1920. La SCADTA faceva pressioni per ottenere diritti di atterraggio nella Zona del Canale di Panama, apparentemente per rilevare rotte di collegamento con gli Stati Uniti, cosa che gli Air Corps vedevano come preludio a una possibile invasione aerea tedesca del canale. Arnold e Spaatz fondarono la Pan American dopo che la SCADTA aveva rilevato un'azienda del Delaware allo scopo di ottenere contratti per il trasporto postale aereo dal governo statunitense. La Pan American fu in grado di ottenere il contratto di consegna della posta aerea per Cuba, ma non era in possesso n\u00e9 degli aerei, n\u00e9 dei diritti di atterraggio sull'isola.\nJuan Trippe fond\u00f2 la Aviation Corporation of the Americas (ACA) il 2 giugno 1927, con il supporto economico di potenti finanzieri con legami politici, tra cui Cornelius Vanderbilt Whitney e W. Averell Harriman, ottenendo un capitale iniziale di $250.000 dalla vendita di azioni. La societ\u00e0 possedeva i diritti di atterraggio a L'Avana poich\u00e9 aveva acquistato la American International Airways, una piccola compagnia aerea fondata l'anno prima da John K. Montgomery e Richard B. Bevier per operare servizi di idrovolanti da Key West, Florida all'Avana. L'ACA rispett\u00f2 il contratto attivando il servizio postale aereo entro il 19 ottobre 1927 affittando un Fairchild FC-2 dalla West Indian Aerial Express, una piccola compagnia della Repubblica Dominicana.\nLa Atlantic, Gulf, and Caribbean Airways fu fondata l'11 ottobre 1927 dal banchiere newyorkese Richard Hoyt, che ne divent\u00f2 presidente. Questa compagnia si fuse con la PAA e la ACA il 23 giugno 1928. Richard Hoyt fu nominato presidente della nuova Aviation Corporation of the Americas, ma Trippe e i suoi soci possedevano il 40% del capitale della nuova societ\u00e0, e Whitney ne fu nominato presidente. Trippe divent\u00f2 direttore operativo della Pan American Airways, la principale sussidiaria della societ\u00e0.\nIl governo degli Stati Uniti conferm\u00f2 l'originale contratto di trasporto postale della Pan Am con poche obiezioni, per paura che la SCADTA si ritrovasse senza concorrenza nel competere per le rotte tra l'America latina e gli Stati Uniti. Il governo aiut\u00f2 ulteriormente la Pan Am isolandola anche dalla concorrenza interna statunitense, vedendola come \"strumento scelto\" per le rotte internazionali da e verso gli Stati Uniti. La compagnia si espanse sul mercato internazionale, beneficiando di un virtuale monopolio sulle rotte estere.\nTrippe e i suoi soci pianificarono di allargare il network della Pan Am su tutta l'America centrale e meridionale. Tra la fine degli anni '20 e l'inizio degli anni '30, la Pan Am acquist\u00f2 diverse compagnie aeree fallite o in difficolt\u00e0 dell'America latina e negozi\u00f2 con i funzionari postali per ottenere la maggior parte dei contratti di trasporto postale verso queste zone. Nel settembre del 1929 Trippe viaggi\u00f2 per il Sud America insieme a Charles Lindbergh per ottenere i diritti di atterraggio in diversi paesi, tra cui Barranquilla nel territorio della SCADTA in Colombia, e Maracaibo e Caracas in Venezuela. Entro la fine dell'anno, la Pan Am offriva voli lungo la costa occidentale del Sud America per il Per\u00f9. L'anno successivo, la Pan Am acquist\u00f2 la New York, Rio and Buenos Aires Line, ottenendo una rotta lungo la costa orientale del Sud America per Buenos Aires, e una ad ovest per Santiago del Cile. La sua sussidiaria brasiliana NYRBA do Brasil fu poi rinominata Panair do Brasil. La Pan Am collabor\u00f2 inoltre con la Grace Shipping Company per formare la Pan American-Grace Airways, meglio conosciuta come Panagra, per avere un altro punto d'appoggio per le rotte verso il Sud America. Lo stesso anno, la Pan Am acquist\u00f2 una quota di controllo nella Mexicana de Aviaci\u00f3n e rilev\u00f2 la sua rotta tra Brownsville, Texas e Citt\u00e0 del Messico, estendendola alla Penisola dello Yucatan per collegarla alle altre rotte caraibiche della Pan Am.\nLa holding della Pan Am, la Aviation Corporation of the Americas, fu tra i titoli pi\u00f9 ricercati della New York Curb Exchange nel 1929, e raffiche di speculazione circondavano l'ottenimento di ogni nuova rotta. Ad aprile del 1929, Trippe e i suoi soci raggiunsero un accordo con la United Aircraft and Transport Corporation (UATC) per segregare le rotte della Pan Am a sud del confine con il Messico. In cambio la UATC (predecessore dell'attuale United Airlines) ottenne una grande quota azionaria. La ACA modific\u00f2 il suo nome in Pan American Airways Corporation nel 1931.\nGli equipaggi.\nFondamentali per il successo della Pan Am sono state le competenze dei suoi equipaggi, che venivano rigorosamente addestrati ai voli a lungo raggio, all'attracco degli idrovolanti, alla navigazione marittima, all'uso della radio, a riparare gli aerei e a conoscere le correnti marine. Durante il giorno, la procedura standard era quella di utilizzare la bussola, mentre di notte, tutti gli equipaggi erano addestrati alla navigazione astronomica. In condizioni meteorologiche avverse, i piloti utilizzavano la navigazione stimata per temporizzare le virate, riuscendo ad attraccare in porti coperti dalla nebbia ammarando prima in mare aperto, e poi portando l'aereo all'interno del porto. Molti piloti erano in possesso anche della licenza di operatore radio o del brevetto della marina mercantile.\nUn capitano della Pan Am normalmente iniziava la sua carriera come operatore radio o meccanico, per ottenere man mano tutte le certificazioni e scalare le gerarchie per diventare navigatore, secondo ufficiale e primo ufficiale. Prima della Seconda guerra mondiale non era raro per un comandante effettuare riparazioni ai motori in luoghi remoti.\nI meccanici e l'equipaggio di supporto erano addestrati in modo simile. I nuovi arrivati erano spesso accostati da meccanici con esperienza finch\u00e9 non avessero acquisito familiarit\u00e0 con tutti gli aerei. Grande importanza era data al mantenimento e alla revisione degli aerei nei rigidi ambienti marini nel caso di problemi logistici, come ad esempio nei piccoli porti non dotati di infrastrutture adeguate o collegamenti stradali. Molti equipaggi sostenevano le operazioni di riparazione trasportando pezzi di ricambio agli aerei rimasti bloccati in mare, talvolta effettuando da soli le riparazioni.\nL'era dei Clipper.\nLa Pan Am avvi\u00f2 le rotte per il Sud America con idrovolanti Consolidated Commodore e Sikorsky S-38. Gli S-40, pi\u00f9 grandi degli S-38 a 8 posti, entrarono in servizio nel 1931. Portando i nomi \"American Clipper\", \"Southern Clipper\" e \"Caribbean Clipper\", furono i primi dei 28 \"Clipper\" che rappresentarono la Pan Am tra il 1931 e il 1946. In questo periodo, la Pan Am effettuava i servizi dei Clipper verso l'America latina partendo dall'International Pan American Airport di Dinner Key, Miami.\nNel 1937 la Pan Am guard\u00f2 alla Gran Bretagna e alla Francia per iniziare i servizi tra gli Stati Uniti e l'Europa. La Pan Am sigl\u00f2 un accordo con entrambi i paesi per offrire una rotta da Norfolk, Virginia per l'Europa attraverso Bermuda e le Azzorre utilizzando gli S-42. Un servizio congiunto di Pan Am e Imperial Airways tra Port Washington, New York e le Azzorre via Bermuda inizi\u00f2 nel giugno 1937.\nIl 5 luglio 1937 iniziarono i voli di ricognizione sull'Atlantico del nord. Il \"Clipper III\" della Pan Am, un Sikorsky S-42, atterr\u00f2 a Botwood, Terranova da Port Washington dopo uno scalo a Shediac, Nuovo Brunswick. Il giorno successivo il \"Cilpper III\" part\u00ec da Botwood per raggiungere Foynes in Irlanda. Lo stesso giorno, un idrovolante Short Empire classe C della Imperial Airways, il \"Caledonia\", part\u00ec da Foynes per Botwood, dove arriv\u00f2 il giorno successivo, raggiungendo Montr\u00e9al l'8 luglio e New York il 9 luglio.\nTrippe decise di avviare una rotta da San Francisco a Honolulu, proseguendo poi per Hong Kong e Auckland ricalcando le rotte dei piroscafi. Dopo aver acquistato nel 1934 i diritti di atterraggio a Pearl Harbor, Midway, Isola di Wake, Guam e alla baia di Subic (Filippine), la Pan Am nel marzo 1935 sped\u00ec verso queste isole equipaggiamento aeronautico per un valore di 500.000$ tramite il \"North Haven\", una nave mercantile da 15000 tonnellate che era stata noleggiata appositamente per rifornire ogni isola in cui i Clipper avrebbero sostato nel corso del loro viaggio di 4 o 5 giorni. Il primo volo di ricognizione per Honolulu fu effettuato nell'aprile del 1935 con un idrovolante Sikorsky S-42. Alla fine dell'anno la compagnia ottenne il contratto per il trasporto della posta da San Francisco a Canton e con grande eco mediatico effettu\u00f2 il suo primo volo postale da Alameda a Manila partendo il 22 novembre. Il volo di quasi 13000\u00a0km in cinque tappe arriv\u00f2 a Manila il 29 novembre e ritorn\u00f2 a San Francisco il 6 dicembre, battendo il record di percorrenza tra le due citt\u00e0 dei pi\u00f9 veloci piroscafi di oltre due settimane. Il primo volo passeggeri part\u00ec da Alameda il 21 ottobre 1936. La tariffa solo andata da San Francisco a Manila o Hong Kong era di 950$ nel 1937, equivalenti nel 2019 a circa 16900$.\nIl 6 agosto 1937 Juan Trippe, in rappresentanza della Pan Am, ricevette dal presidente Franklin D. Roosevelt il maggiore riconoscimento dell'aviazione americana, il Premio Collier \"per aver avviato la rotta transpacifica e per aver effettuato con successo la navigazione prolungata sull'oceano.\"\nSei grandi idrovolanti a lungo raggio Boeing 314 vennero consegnati alla Pan Am all'inizio del 1939. Il 30 marzo 1939 il \"Yankee Clipper\", pilotato da Harold E. Gray, effettu\u00f2 il primo volo passeggeri transatlantico. La prima tratta del volo, da Baltimora a Horta dur\u00f2 17 ore e 32 minuti e copr\u00ec 3800\u00a0km. La seconda tratta, da Horta al nuovo aeroporto della Pan Am a Lisbona dur\u00f2 7 ore e 7 minuti e copr\u00ec 1900\u00a0km. Il Boeing 314 permise inoltre di avviare tra New York (Port Washington) e Francia e Gran Bretagna dapprima i voli postali settimanali, e successivamente i voli passeggeri. La rotta meridionale per la Francia fu inaugurata con un volo postale il 20 maggio 1939 dal \"Yankee Clipper\" pilotato da Arthur E. LaPorte che vol\u00f2 fino a Marsiglia sostando a Horta e Lisbona. Il servizio passeggeri fu inaugurato il successivo 28 giugno dal \"Dixie Clipper\" pilotato da R.O.D. Sullivan. Il volo di andata partiva ogni mercoled\u00ec a mezzogiorno e arrivava a Marsiglia il venerd\u00ec alle 15. Il volo di ritorno partiva da Marsiglia alle 8 di domenica giungendo a Port Washington il marted\u00ec alle 7. La rotta transatlantica settentrionale per la Gran Bretagna fu inaugurata con un servizio postale il 24 giugno 1939 dal \"Yankee Clipper\" pilotato da Harold Gray, che giunse a Southampton attraverso Shediac, Botwood e Foynes. Il primo servizio passeggeri fu effettuato l'8 luglio sempre dal \"Yankee Clipper.\" I voli verso l'Inghilterra partivano il sabato alle 7:30 per arrivare a Southampton la domenica alle 13. Il volo di ritorno partiva da Southampton mercoled\u00ec a mezzogiorno e giungeva a Port Washington gioved\u00ec alle 15. Dopo lo scoppio della Seconda Guerra Mondiale in Europa il 1\u00ba settembre 1939, la rotta fu limitata a Foynes prima di essere sospesa per l'inverno il 5 ottobre. La rotta transatlantica per Lisbona attraverso le Azzorre continu\u00f2 fino al 1941. Durante la guerra la Pan Am volo per pi\u00f9 di 145 milioni di km in tutto il mondo in operazioni di supporto militare.\nLa Pan Am utilizz\u00f2 gli idrovolanti Boeing 314 anche per la rotta del Paicifico: giunti in Cina, i passeggeri avrebbero potuto collegarsi ai voli nazionali della China National Aviation Corporation, posseduta dalla stessa Pan Am e dal governo cinese. La Pan Am avvi\u00f2 i voli per Singapore nel 1941, iniziando un servizio a cadenza bisettimanale che riduceva il tempo di percorrenza tra San Francisco e Singapore da 25 giorni a soltanto 6.\nNel 1940 la Pan Am e la TWA cominciarono ad utilizzare il Boeing 307 Stratoliner, il primo aereo di linea pressurizzato e il primo con un ingegnere di volo nell'equipaggio. Il servizio di linea del Boeing 307 ebbe tuttavia vita breve, in quanto tutti i mezzi vennero requisiti per l'uso militare quando gli Stati Uniti entrarono nella Seconda Guerra Mondiale.\nI Clipper - nome riferito alle navi clipper del diciannovesimo secolo - erano gli unici aerei passeggeri americani dell'epoca in grado di effettuare viaggi intercontinentali. Per competere con i transatlantici, la compagnia offriva posti di prima classe su questi voli, e lo stile degli equipaggi divent\u00f2 pi\u00f9 formale. Anzich\u00e9 indossare giubbotti di pelle e sciarpe come i piloti postali, gli equipaggi dei Clipper indossavano uniformi simili a quelle navali e adottavano un corteo definito nel salire sull'aeroplano.\nNel 1942, mentre attendevano a Foynes la partenza di un volo Pan Am per New York, lo Chef Joe Sheridan serv\u00ec ai passeggeri un drink oggi noto come caff\u00e8 irlandese.\nDurante la Seconda Guerra Mondiale molti Clipper vennero trasferiti al servizio militare. La Pan Am speriment\u00f2 una nuova rotta aerea attraverso l'Africa occidentale e centrale per l'Iran. A gennaio del 1942, il \"Pacific Clipper\" fu il primo aereo di linea a circumnavigare il globo. Un altro debutto avvenne a gennaio del 1943, quando il presidente Franklin D. Roosevelt divenne il primo presidente degli Stati Uniti a volare all'estero, a bordo del \"Dixie Clipper\". In questo periodo il creatore di \"Star Trek\" Gene Roddenberry fu pilota dei Clipper; si trovava a bordo del \"Clipper Eclipse\" quando questo si schiant\u00f2 in Siria il 19 giugno 1947.\nLa crescita della concorrenza dopo la Guerra.\nL'aumento di importanza del trasporto aereo nel dopoguerra signific\u00f2 per la Pan Am di non poter pi\u00f9 godere del patrocinio ufficiale che il governo le aveva fino a quel momento garantito per evitare l'affermazione della concorrenza estera.\nNonostante la Pan Am abbia continuato ad utilizzare la propria influenza sulla politica per proteggere la sua posizione come principale compagnia aerea internazionale americana, inizi\u00f2 a trovasi di fronte una concorrenza sempre maggiore - prima della American Export Airlines (poi American Overseas Airlines, AOA, dal Novembre 1945) sui voli transatlantici per l'Europa, e successivamente della TWA sempre sui voli verso l'Europa, della Braniff sui voli per il Sud America, della United sui voli verso le Hawaii e della Northwest Orient sui voli verso l'Asia orientale, oltre a cinque potenziali rivali per i voli verso il Messico. Questa nuova situazione scatur\u00ec dalla nuova politica della Civil Aeronautics Board, che a partire dal dopoguerra inizi\u00f2 a promuovere la concorrenza tra i principali vettori statunitensi sulle principali rotte nazionali ed internazionali.\nL'espansione oltremare e la modernizzazione della flotta.\nLa AOA il 24 ottobre 1945 fu la prima compagnia aerea ad avviare dei voli di linea attraverso l'Atlantico utilizzando aerei tradizionali e non idrovolanti. All'inizio del 1946 la Pan Am avava in orario 7 voli transatlantici settimanali utilizzando altrettanti DC-4 con partenza dall'aeroporto LaGuardia, cinque per Londra (aeroporto di Bournemouth) e due per Lisbona. La durata del volo era di 17 ore e 40 minuti per Bournemouth, compresi gli scali, e di 20 ore e 45 minuti per Lisbona. Un idrovolante Boeing 314 continuava a volare da LaGuardia a Lisbona una volta ogni due settimane impiegando 29 ore e 30 minuti, ma i voli degli idrovolanti vennero conclusi poco dopo.\nLa sfida sui voli transatlantici con la TWA - che era in procinto di introdurre i pi\u00f9 veloci Lockheed Constellation pressurizzati - fece s\u00ec che anche la Pan Am ordinasse la sua flotta di Constellation a 750000$ ad aereo. La Pan Am avvi\u00f2 i voli transatlantici con i Constellation il 14 gennaio 1946, battendo la TWA di tre settimane.\nA gennaio del 1946 per volare da Miami a Buenos Aires su un DC-3 della Pan Am erano necessarie 71 ore e 15 minuti, ma gi\u00e0 l'estate successiva i DC-4 volavano da Idlewild a Buenos Aires in 38 ore e 30 minuti. Nel gennaio del 1958 i DC-7B della Pan Am coprivano la rotta in 25 ore e 20 miniti, mentre il servizio congiunto National Airlines-Pan Am-Panagra con scali a Panama e Lima impiegava 22 ore e 45 minuti. I Convair 240 sostituirono i DC-3 e altri aerei anteguerra sui voli pi\u00f9 brevi per i Caraibi e per il Sud America. La Pan Am acquist\u00f2 inoltre alcuni Curtiss C-46 per operare rotte cargo fino a Buenos Aires.\nAll'inizio del 1946 la Pan Am ricominci\u00f2 i voli transpacifici con i DC-4. A gennaio del 1958 uno Stratocruiser volava quotidianamente dalla California a Tokyo, impiegando 31 ore e 45 minuti da San Francisco o 32 ore e 15 minuti da Los Angeles. La fusoliera a doppio ponte degli Stratocruiser dotata di cuccette e di una lounge aiutarono la Pan Am a competere con la concorrenza. I \"Super Stratocruiser\" con pi\u00f9 autonomia iniziarono ad essere utilizzati sulle rotte Transatlantiche nel novembre 1954, rendendo possibili con maggiore affidabilit\u00e0 voli verso est senza scali e voli verso ovest con un solo scalo.\nA giugno del 1947 la Pan Am introdusse il primo volo di linea intorno al mondo. Un DC-4 lasciava San Francisco ogni gioved\u00ec alle 22:00 come Volo 1, sostava a Honolulu, Midway, Wake, Guam, Manila e Bangkok per arrivare a Calcutta luned\u00ec alle 12:45, dove si incontrava con il Volo 2, un Constellation partito da New York alle 23:30 del venerd\u00ec. Il DC-4 ritornava quindi a San Francisco come Volo 2, mentre il Constellation ripartiva da Calcutta il marted\u00ec alle 13:30, sostava a Karachi, Istanbul, Londra, Shannon e Gander per arrivare al LaGuardia il gioved\u00ec alle 14:55. Tutti i voli intorno al mondo della Pan Am richiedevano almeno un cambio di aereo fino al 1960, quando furono introdotti i Boeing 707. Il volo 1 divent\u00f2 giornaliero nel 1962-63, effettuando scali diversi a seconda del giorno della settimana. A gennaio del 1963, il volo partiva da San Francisco ogni giorno alle 9:00 ed arrivava a New York 56 ore e 10 minuti dopo. Los Angeles prese il posto di San Francisco nel 1968. Quando i Boeing 747 sostituirono i 707 nel 1971, tutti gli scali ad eccezione di Teheran e Karachi iniziarono ad essere serviti giornalmente in entrambe le direzioni. Per circa un anno tra il 1975 e il 1976 la Pan Am riusc\u00ec finalmente ad effettuare il viaggio completo intorno al mondo, da New York a New York.\nA gennaio del 1950 la Pan American Airways Corporation divenne ufficialmente Pan American World Airways, Inc., anche se la compagnia aveva aggiunto in maniera non ufficiale il prefisso \"World\" gi\u00e0 nel 1943. A settembre del 1950 la Pan Am complet\u00f2 l'acquisto, costato 17,45 milioni di dollari, della American Overseas Airlines dalla American Airlines. Lo stesso mese la compagnia acquist\u00f2 45 Douglas DC-6B. Il primo di questi, il \"Clipper Liberty Bell\", avvi\u00f2 il 1\u00ba maggio 1952 il servizio di classe turistica della Pan Am (chiamato \"Rainbow\") tra New York e Londra, aggiungendosi agli Statocruiser che effettuavano il servizio di prima classe \"President\". A partire dal giugno 1954 i DC-6 iniziarono a sostituire i DC-4 nelle rotte nazionali tedesche della Pan Am.\nLa Pan Am introdusse il Douglas DC-7C (detto \"Seven Seas\") sulle rotte transatlantiche nell'estate 1956. A gennaio 1958 i DC-7C impiegavano 10 ore e 45 minuti a volare da Idlewild a Londra senza scali, permettendo alla Pan Am di tenere testa ai Super Constellation e agli Starliner della TWA. L'introduzione del Bristol Britannia turboelica sulla rotta tra New York e Londra da parte della British Overseas Airways Corporation il 19 dicembre 1957 mise fine al primato di tempo della Pan Am su questa rotta.\nA gennaio del 1958 la Pan Am effettuava 47 voli a settimana verso est da Idlewild all'Europa, Africa, Medio Oriente e oltre; nell'agosto erano gi\u00e0 65.\nL'era dei jet.\nNonostante la Pan Am avesse considerato l'acquisto dei De Havilland Comet britannici (i primi aerei di linea al mondo con motori a reazione), la compagnia decise di attendere l'introduzione del primo jet della Boeing, diventando cos\u00ec cliente di lancio del Boeing 707, con un ordine di 20 esemplari nell'ottobre 1955. Vennero ordinati anche 25 Douglas DC-8, che disponevano di file di sei sedili. Per eguagliare la concorrenza e su richiesta della Pan Am, la Boeing allarg\u00f2 il 707 per portare le file da 5 a sei sedili. Il valore di entrambi gli ordini era di 269 milioni di dollari. Il primo volo passeggeri della Pan Am con un aereo a reazione fu effettuato il 26 ottobre 1958 dal Boeing 707-121 chiamato \"Clipper America\" con a bordo 111 passeggeri. L'aereo vol\u00f2 da New York Idlewild a Parigi Le Bourget con uno scalo tecnico a Gander. L'introduzione della serie 707-320 e dei Douglas DC-8 tra il 1959 e il 1960 permise di effettuare voli transatlantici senza scalo in entrambe le direzioni.\nL'era del 747.\nLa Pan Am \u00e8 stata cliente di lancio del Boeing 747, ordinandone 25 nell'aprile 1966 per un valore di 525 milioni di dollari. Il 15 gennaio 1970 la First Lady Pat Nixon battezz\u00f2 il 747 \"Clipper Young America\" all'aeroporto di Washington Dulles alla presenza del presidente della Pan Am Najeeb Halaby. Nei giorni successivi, la Pan Am port\u00f2 diversi 747 nei principali aeroporti degli Stati Uniti per presentarli al pubblico. La Pan Am prepar\u00f2 la messa in servizio del primo 747 programmando il primo volo di linea del \"Clipper Young America\" da New York JFK a Londra Heathrow per la sera del 21 gennaio 1970. Un guasto ad un motore ritard\u00f2 la partenza del volo inaugurale di alcune ore, rendendo infine necessaria la sostituzione dell'aereo con un altro 747, il \"Clipper Victor\", che part\u00ec per Londra.\nNel 1970, anno in cui rivoluzion\u00f2 il trasporto aereo con l'introduzione del primo aereo di linea a fusoliera larga, la Pan Am trasport\u00f2 11 milioni di passeggeri per oltre 32 miliardi di km.\nProgetti di trasporto supersonico.\nLa Pan Am fu una delle prime tre compagnie aeree a firmare un'opzione per l'acquisto dell'A\u00e9rospatiale-BAC Concorde, ma come tutte le altre compagnie - ad eccezione di BOAC ed Air France - fin\u00ec per non acquistare l'aereo supersonico. La Pan Am fu inoltre la prima compagnia aerea a firmare per il Boeing 2707, il progetto di trasporto supersonico statunitense, prenotando i primi 15 aerei realizzati. Questo aereo per\u00f2 non entr\u00f2 mai in servizio, dato che il Congresso tagli\u00f2 i fondi del progetto nel 1971.\nPan Am Building, Worldport, e prenotazioni computerizzate.\nNel 1962, Pan Am commission\u00f2 alla IBM la realizzazione del PANAMAC, un grande computer che permetteva di prenotare i posti per i voli oltre che soggiorni in vari alberghi. Il sistema disponeva inoltre di una grande quantit\u00e0 di informazioni su citt\u00e0, paesi, aeroporti, aerei, alberghi e ristoranti di tutto il mondo.\nIl computer occupava il quarto piano del Pan Am Building di Manhattan, che fu per qualche anno l'edificio commerciale pi\u00f9 grande del mondo.\nLa Pan Am costru\u00ec inoltre il Worldport, un proprio terminal presso l'Aeroporto internazionale John F. Kennedy di New York. Il terminal era caratterizzato da un tetto di forma ellittica di grandi dimensioni (16.000 mq) che si estendeva oltre le colonne, sospeso da una serie di 32 tralicci e cavi di acciaio. In questo modo i passeggeri erano in grado di salire a bordo degli aerei usando le scale senza bagnarsi in caso di pioggia, dato che gli aeromobili potevano parcheggiare con il muso sotto la tettoia. La successiva introduzione dei manicotti d'imbarco rese obsoleta questa funzione.\nApice.\nAl suo apice tra la fine degli anni 60 e l'inizio degli anni 70, la Pan Am utilizzava lo slogan \"La Compagnia Aerea con pi\u00f9 esperienza al mondo.\" Nel 1966 trasport\u00f2 6,7 milioni di passeggeri, e nel 1968 i suoi 150 jet volavano verso 86 paesi in tutti i continenti ad eccezione dell'Antartide, per un totale di 131000\u00a0km di rotte di linea. Durante questo periodo la compagnia era in attivo e le sue riserve finanziarie ammontavano a un miliardo di dollari. La maggior parte delle rotte erano tra New York, l'Europa e il Sud America e tra Miami e i Caraibi. Nel 1964 la Pan Am istitu\u00ec un servizio navetta con elicotteri tra Lower Manhattan e gli aeroporti Kennedy, LaGuardia e Newark, effettuato dalla New York Airways. Oltre al DC-8, il Boeing 707 e il 747, la flotta di jet della Pan Am includeva anche Boeing 720B e Boeing 727 (che fu il primo aereo a riportare sulla fusoliera la scritta abbreviata \"Pan Am\" anzich\u00e9 \"Pan American\"). La compagnia acquist\u00f2 in seguito Boeing 737, 747SP (in grado di volare senza scalo da New York a Tokyo), Lockheed L-1011 Tristar, McDonnell-Douglas DC-10, Airbus A300 e A310. La Pan Am possedeva la catena di alberghi InterContinental Hotel ed ebbe interessi economici nella Falcon Jet Corporation, che deteneva i diritti di vendita del business jet Dassault Falcon 20 in Nord America. La compagnia fu anche coinvolta nella creazione di un sistema di tracciamento dei missili nel Sud Atlantico e gest\u00ec un laboratorio di test su motori ad energia nucleare in Nevada. Inoltre, la Pan Am partecip\u00f2 anche a diversi voli umanitari.\nLa Pan Am era apprezzata per la sua flotta moderna e per l'esperienza dei suoi equipaggi: gli assistenti di volo erano multilingue e spesso laureati, provenienti da tutto il mondo e spesso possedevano nozioni infermieristiche. Il servizio e la cucina di bordo, ispirata da Maxim's di Parigi, era dotata di \"uno stile personale che \u00e8 stato realmente eguagliato.\"\nRotte nazionali tedesche e altri servizi.\nDal 1950 al 1990 la Pan Am gest\u00ec una vasta rete di rotte aeree ad alta frequenza tra la Germania Ovest e Berlino Ovest, dapprima con i Douglas DC-4, poi con i DC-6B (a partire dal 1954), ed infine con i Boeing 727 (a partire dal 1966). Questo fu il risultato dell'accordo firmato da Stati Uniti, Regno Unito, Francia ed Unione Sovietica alla fine della seconda guerra mondiale, che proibiva alla Germania di avere compagnie aeree e limitava la possibilit\u00e0 di compiere voli di linea da o verso Berlino agli operatori dei quattro paesi firmatari. L'aumento delle tensioni tra l'Unione Sovietica e le potenze occidentali negli anni successivi sfociarono nell'uscita dell'Unione Sovietica dalla Commissione alleata di controllo nel 1948 e nella divisione della Germania l'anno successivo. Questi eventi, insieme all'interpretazione sovietica molto restrittiva dei trattati del dopoguerra sui diritti d'accesso delle potenze occidentali a Berlino, significarono che fino alla fine della Guerra fredda i collegamenti aerei con Berlino Ovest continuarono a rimanere autorizzati solo ai vettori degli altri tre membri della Commissione alleata di controllo, i cui aerei dovevano sorvolare il territorio ostile della Germania Est attraverso tre corridoi aerei larghi 32\u00a0km ad un'altitudine massima di 10000 piedi (3000 m). I voli della Pan Am su Berlino Ovest ammontarono a pi\u00f9 della met\u00e0 del traffico aereo totale della citt\u00e0 durante la guerra fredda.\nPer anni, l'aeroporto di Berlino Tempelhof vide pi\u00f9 passeggeri su voli Pan Am di qualunque altro aeroporto. L'equipaggio Pan Am della base di Berlino per i voli nazionali era composto principalmente da assistenti di volo tedeschi e piloti americani. Gli assistenti di volo vennero successivamente assunti dalla Lufthansa quando questa rilev\u00f2 i diritti delle rotte Pan Am su Berlino. Altre basi di assistenti di volo non statunitensi erano Londra, per i voli intraeuropei e transatlantici, Varsavia, Istanbul e Belgrado per i voli intraeuropei, Tel Aviv, esclusivamente per il volo giornaliero per Parigi, Nairobi per il volo per Francoforte e Bombay per i voli tra l'India e Francoforte.\nLa Pan Am ha effettuato dei voli di Riposo e Recupero (R&amp;R) durante la Guerra del Vietnam, che trasportavano personale militare americano a Hong Kong, Tokyo ed altre citt\u00e0 asiatiche per i periodi di licenza.\nDeclino.\nConseguenze della crisi petrolifera del 1973.\nLa Pan Am aveva investito in una grande flotta di Boeing 747 con l'aspettativa che la domanda per il trasporto aereo sarebbe continuata ad aumentare. Ma cos\u00ec non fu, poich\u00e9 l'introduzione di questi aerei a grande capacit\u00e0 da parte della Pan Am e dei suoi concorrenti coincise con una recessione economica. La riduzione del traffico aereo dopo la crisi energetica del 1973 rese il problema dell'eccesso di capacit\u00e0 ancora pi\u00f9 grande. La Pan Am era molto vulnerabile, a causa delle alte spese generali dovute alla sua struttura decentralizzata. L'aumento dei costi del carburante e la massiccia presenza nella flotta di aerei a fusoliera stretta poco efficienti aumentarono i costi operativi della compagnia. La concessione di nuove rotte (specialmente transpacifiche) ad altre compagnie aeree da parte del governo, ridusse ulteriormente il numero dei passeggeri a bordo degli aerei Pan Am, e quindi i suoi margini di profitto.\nIl 23 settembre 1974, un gruppo di dipendenti della Pan Am pubblic\u00f2 un annuncio sul \"New York Times\" per mostrare il loro disappunto nei confronti delle politiche federali, che stavano, a detta loro, danneggiando la solidit\u00e0 finanziaria della compagnia. L'articolo citava ad esempio differenze nelle tasse di atterraggio: la Pan Am doveva pagare 4200$ per atterrare a Sydney, mentre il vettore australiano Qantas solo 178$ per atterrare a Los Angeles. Veniva contestato il fatto che lo United States Postal Service pagasse le compagnie estere fino a 5 volte pi\u00f9 di quanto pagasse la Pan Am. Per concludere, l'articolo contestava che l'agenzia per il credito all'esportazione degli Stati Uniti concedesse denaro a Giappone, Francia ed Arabia Saudita con un interesse del 6%, mentre la Pan Am pagava il 12%.\nA met\u00e0 degli anni '70, la Pan Am aveva accumulato perdite per 364 milioni di dollari su un periodo di 10 anni, e il debito era vicino a un miliardo di dollari, esponendo la compagnia al rischio di bancarotta. William T. Seawell, ex vice presidente operativo di American Airlines, che aveva sostituito Najeeb Halaby come presidente della Pan Am nel 1972, inizi\u00f2 ad attuare misure di ristrutturazione aziendale: taglio delle rotte del 25%, riduzione della forza lavoro del 30%, tagli dei salari, rinegoziazione del debito e riduzione della flotta. Queste misure insieme all'utilizzo di crediti d'imposta permisero alla Pan Am di evitare il tracollo finanziario e di tornare in attivo nel 1977.\nTentativi di realizzare una rete di rotte nazionali.\nSin dagli anni 1930 Juan Trippe aveva ambito ad ottenere rotte nazionali per la Pan Am. A cavallo tra gli anni 1950 e 1960, e a met\u00e0 degli anni 1970, ci furono trattative per fondere la Pan Am con un vettore nazionale come American Airlines, Eastern Air Lines, Trans World Airlines o United Airlines. Poich\u00e9 le compagnie rivali convinsero il Congresso che la Pan Am avrebbe utilizzato il suo peso politico per monopolizzare il mercato aereo nazionale, la Civil Aeronautics Board neg\u00f2 diverse volte alla Pan Am il permesso di operare nel mercato nazionale, anche tramite l'acquisizione di un'altra compagnia. La Pan Am continu\u00f2 ad operare esclusivamente rotte internazionali, ad eccezione di quelle per le Hawaii o per l'Alaska. L'ultima volta che alla Pan Am era stato permesso di fondersi con un'altra compagnia prima della deregolamentazione del mercato dell'aviazione statunitense era il 1950, quando la American Overseas Airlines venne acquisita dalla American Airlines. Dopo la deregolamentazione del 1978, molte compagnie aeree nazionali americane iniziarono a competere con la Pan Am nel mercato internazionale.\nAcquisizione di National Airlines.\nPer ottenere le rotte nazionali, la Pan Am di Seawell aveva mostrato interesse in National Airlines. La Pan Am si ritrov\u00f2 in una gara al rialzo con la Texas International di Frank Lorenzo, che increment\u00f2 il costo della azioni della National. Alla Pan Am fu infine permesso di acquistare la National nel 1980, in quello che venne descritto come \"il colpo del decennio.\" L'acquisizione costata 437 milioni di dollari grav\u00f2 ulteriormente sul bilancio della Pan Am, gi\u00e0 a messo a dura prova dal pagamento dei Boeing 747 ordinati a met\u00e0 degli anni '60. Questa acquisizione non fece molto per migliorare la posizione della Pan Am nei confronti dei concorrenti low-cost pi\u00f9 versatili favoriti dal mercato deregolamentato, poich\u00e9 la struttura nord-sud delle rotte della National non aliment\u00f2 sufficientemente gli hub di New York e Los Angeles della Pan Am. Le due compagnie avevano flotte incompatibili (ad eccezione dei Boeing 727) e culture organizzative diverse (la National veniva considerata da alcuni dipendenti Pan Am come un vettore che, ad eccezione di poche dorsali, operava voli regionali di scarsa importanza), e l'integrazione venne gestita malamente dalla dirigenza della Pan Am, che, nel pareggiare le tabelle salariali della National con quelle della Pan Am, provoc\u00f2 un aumento del costo del lavoro. Nonostante le entrate aumentarono del 62% dal 1979 al 1980, il costi del carburante a causa della fusione aumentarono del 157%, e ulteriori \"spese miste\" aumentarono del 74%.\nCessione delle attivit\u00e0 non strategiche e tagli operativi.\nCon la prosecuzione del 1980 la situazione finanziaria della compagnia si aggrav\u00f2, e Seawell cominci\u00f2 a vendere i beni e le attivit\u00e0 non strategiche della Pan Am. La prima risorsa ad essere ceduta, ad agosto, fu la quota del 50% nella Falcon Jet Corporation. A novembre, la Pan Am cedette il Pan Am Building alla Metropolitan Life Insurance Company per 400 milioni di dollari. A settembre del 1981, la Pan Am cedette la sua catena di hotel InterContinental. Prima che la transazione venisse completata, Seawell fu sostituito da C. Edward Acker, fondatore ed ex presidente di Air Florida ed ex dirigente di Braniff International. La vendita degli alberghi e della quota della Falcon Jet frutt\u00f2 in totale 500 milioni di dollari.\nAcker continu\u00f2 nel solco del suo predecessore con tagli dell'operativo. Tra le misure principali, la soppressione del volo intorno al mondo a partire dal 31 ottobre 1982, quando la Pan Am smise di volare tra Delhi, Bangkok ed Hong Kong a causa della scarsa redditivit\u00e0 della rotta. Per aumentare l'offerta di posti a sedere in vista della stagione estiva 1983, la compagnia acquist\u00f2 tre Boeing 747-200B dalla Flying Tiger Line, che in cambio rilev\u00f2 quattro 747-100 cargo della Pan Am.\nRinnovamento della flotta.\nNonostante la situazione economica precaria della Pan Am, nell'estate del 1984 Acker effettu\u00f2 un ordine di nuovi aeromobili Airbus a fusoliera larga e stretta, diventando la seconda compagnia aerea americana ad acquistare velivoli Airbus dopo la Eastern Air Lines. Questi aerei moderni, superiori ai 727 e ai 747 che la Pan Am possedeva all'epoca sia dal punto di vista economico che da quello operativo, furono acquistati allo scopo di rendere la compagnia pi\u00f9 competitiva. I nuovi A300 cominciarono a sostituire i 727 sui servizi nazionali tedeschi e sulle rotte caraibiche gi\u00e0 alla fine dell'anno, mentre gli A310 sostituirono successivamente alcuni dei 747 sul rimpicciolito network transatlantico dopo aver ricevuto dalla FAA la certificazione ETOPS (che permette i voli transoceanici con i velivoli bimotore). La decisione della Pan Am di non prendere consegna degli A320 e di cedere l'ordine alla Braniff signific\u00f2 che la maggior parte delle tratte a corto raggio negli Stati Uniti e in Europa, e molte delle rotte nazionali tedesche vennero operate dagli obsoleti 727, fino alla chiusura della compagnia. Ci\u00f2 mise la Pan Am in una posizione di inferiorit\u00e0 nei confronti della compagnie rivali, che utilizzavano aerei moderni richiamando cos\u00ec pi\u00f9 passeggeri. A settembre del 1984 la Pan American World Airways cre\u00f2 una holding denominata \"Pan Am Corporation\" che assunse la propriet\u00e0 ed il controllo della compagnia aerea e della divisione servizi.\nVendita della divisione del Pacifico.\nVisto lo stato disastroso della compagnia, nell'aprile del 1985 Acker cedette l'intera divisione del Pacifico della Pan Am, comprendente il 25% delle rotte della compagnia e l'hub di Tokyo Narita, alla United Airlines per 750 milioni di dollari. Vennero trasferiti alla United anche i 747SP motorizzati Pratt &amp; Whitney JT9D, gli L-1011 motorizzati Rolls-Royce RB211 e i DC-10 motorizzati General Electric CF6 ereditati dalla National Airlines, permettendo alla Pan Am di risolvere i problemi di incompatibilit\u00e0 della flotta.\nCreazione di sistemi di feederaggio locali.\nAll'inizio degli anni 1980, la Pan Am incaricava diverse compagnie aeree regionali (Air Atlanta, Emerald Air, Empire Airlines, Presidential Airways e Republic Airlines) di operare voli di feederaggio sotto il marchio \"Pan Am Express\".\nL'acquisizione nel 1987 della compagnia di trasporto pendolari della Pennsylvania Ransome Airlines per 65 milioni di dollari aveva lo scopo di alimentare ulteriormente le rotte principali negli hub di New York, Los Angeles e Miami negli Stati Uniti, e di Berlino in Germania. La compagnia, che venne rinominata Pan Am Express, operava principalmente rotte da New York e Berlino. I voli su Miami vennero aggiunti nel 1990. Tuttavia, questi voli regionali alimentarono solo marginalmente le rotte internazionali della Pan Am, adesso concentrate solo sull'Atlantico.\nServizi navetta.\nNel tentativo di ottenere una fetta dei ricavi nel redditizio corridoio aereo Washington-New York-Boston, l'acquisizione della Ransome fu accompagnata dall'acquisizione per 100 milioni di dollari del servizio navetta della New York Air tra Boston, New York, e Washington D.C. Questa mossa aveva lo scopo di permettere alla Pan Am di offrire voli ad alta frequenza per i viaggiatori d'affari, contrapponendosi al servizio navetta da tempo redditizio della Eastern Air Lines. Il nuovo servizio \"Pan Am Shuttle\" inizi\u00f2 ad ottobre del 1986 dallo storico terminal degli idrovolanti dell'Aeroporto La Guardia recentemente ristrutturato. Anche questo progetto non riusc\u00ec a risolvere il problema della mancanza di un forte network di rotte di feederaggio nazionali.\nOstacoli finanziari, operativi e reputazionali.\nNel 1987, la Towers Financial Corporation di Steven Hoffenberg e Jeffrey Epstein tent\u00f2 di rilevare la Pan Am tramite un'azione di corporate raiding, senza tuttavia riuscirci.\nThomas G. Plaskett, in precedenza dirigente di American Airlines e Continental, sostitu\u00ec Acker come presidente a gennaio del 1988. Mentre il progetto di rinnovo degli aerei e di miglioramento delle statistiche di puntualit\u00e0 della compagnia stava iniziando a dare risultati positivi (il trimestre pi\u00f9 in utile di sempre per la Pan Am fu infatti il terzo trimestre del 1988), il 21 dicembre 1988 l'attentato al volo Pan Am 103 sui cieli di Lockerbie in Scozia caus\u00f2 270 vittime. La Pan Am, fronteggiata da un'azione legale di oltre 300 milioni di dollari da parte di oltre 100 famiglie delle vittime, richiese i registri di sei agenzie governative statunitensi, tra cui la CIA ed il Dipartimento di Stato. Nonostante i registri suggerirono che il governo fosse stato messo a conoscenza del pericolo di un attentato e non avesse trasmesso l'informazione alla compagnia, le famiglie sostennero che la Pan Am stava tentando addossare le responsabilit\u00e0 ad altri.\nInoltre nello stesso mese la FAA mult\u00f2 la Pan Am per 19 problemi di sicurezza su un totale di 236 rilevati in 29 compagnie aeree.\nMancata acquisizione di Northwest Airlines.\nA giugno del 1989 Plaskett present\u00f2 alla Northwest Airlines un'offerta di acquisto di 2,7 miliardi di dollari appoggiata da Bankers Trust, Morgan Guaranty Trust, Citicorp e Prudential-Bache. La fusione proposta era il tentativo finale della Pan Am di creare una forte rete nazionale in grado di alimentare adeguatamente i due hub principali rimasti a New York JFK e Miami. Aveva inoltre lo scopo di aiutare la compagnia a riottenere la fama di vettore globale ristabilendo un'adeguata presenza sui voli transpacifici. La fusione avrebbe dovuto permettere di risparmiare annualmente 240 milioni di dollari. Tuttavia, il finanziere miliardario Al Checchi batt\u00e9 la Pan Am presentando alla Northwest un'offerta superiore.\nRipercussioni della Guerra del Golfo del 1990-91.\nLa prima Guerra del Golfo scatenata dell'invasione irachena del Kuwait il 2 agosto 1990 caus\u00f2 un aumento dei costi del carburante che influenz\u00f2 l'economia globale. Questo provoc\u00f2 quindi una contrazione della domanda di trasporto aereo, facendo s\u00ec che rotte fino ad allora redditizie, tra cui quelle transatlantiche della Pan Am, andassero in forte perdita. Questi eventi imprevedibili furono un altro duro colpo per la Pan Am, che si stava ancora risollevando dal disastro di Lockerbie del 1988. Per rafforzare le proprie finanze, la Pan Am cedette la maggior parte delle sue rotte per Londra Heathrow, senza dubbio la sua pi\u00f9 importante destinazione internazionale, alla United Airlines. Alla Pan Am restarono cos\u00ec due voli giornalieri per Londra, da Detroit e Miami, che a partire della stagione invernale 1990/91 vennero spostati a Gatwick. Un'altra cessione fu la vendita delle rotte nazionali tedesche alla Lufthansa per 150 milioni di dollari, facendo arrivare cos\u00ec il totale degli asset ceduti a 1,2 miliardi di dollari. Queste misure furono accompagnate dal taglio di 2500 posti di lavori (l'8,6% della forza lavoro totale) annunciato a settembre del 1990.\nBancarotta.\nLa Pan Am fu costretta a dichiarare bancarotta l'8 gennaio 1991, avvalendosi della tutela giudiziaria garantita dal cosiddetto \"Chapter 11\". Delta Air Lines acquist\u00f2 i beni e le attivit\u00e0 redditizie rimanenti, tra cui le rotte transatlantiche rimanenti (ad eccezione di quelle da Miami a Parigi e Londra), il mini hub di Francoforte, il servizio \"Shuttle\", 45 aerei, e il Worldport all'aeroporto John F. Kennedy, per un totale di 416 milioni di dollari. Inoltre Delta iniett\u00f2 100 milioni di dollari di capitale nella compagnia divenendone cos\u00ec proprietaria al 45%, lasciando il restante 55% ai creditori. La nuova Pan Am rimpicciolita manteneva un hub principale a Miami e una rete di rotte per i Caraibi e l'America centrale e meridionale.\nAd ottobre del 1991, l'ex dirigente della Douglas Aircraft Russell Ray, Jr. venne assunto come nuovo presidente e CEO della Pan Am. Come parte del suo progetto di ristrutturazione aziendale, la compagnia trasfer\u00ec i suoi uffici dal Pan Am Building di New York a Miami in preparazione del rilancio della compagnia atteso per il 1\u00ba novembre. La nuova compagnia avrebbe operato con circa 60 aerei e 7500 dipendenti ed avrebbe dovuto fatturare approssimativamente 1,2 miliardi di dollari l'anno. Anche a seguito del rilancio, la Pan Am continu\u00f2 a subire gravi perdite. Il fatturato dei mesi di ottobre e novembre non rispett\u00f2 le aspettative del piano di riorganizzazione, e Delta dichiar\u00f2 che la Pan Am perdeva 3 milioni di dollari al giorno. Questo pregiudic\u00f2 la fiducia di Delta, degli investitori e dei passeggeri nella sostenibilit\u00e0 della nuova Pan Am.\nI dirigenti della Pan Am parlarono di perdite stimate tra i 100 e i 200 milioni di dollari, con la compagnia che avrebbe richiesto un investimento di 25 milioni di dollari solo per rimanere in attivit\u00e0 la settimana successiva. La sera del 3 dicembre il Comitato dei Creditori della Pan Am notific\u00f2 il giudice fallimentare Cornelius Blackshear che si era vicini a raggiungere un accordo con la TWA per un investimento di 15 milioni di dollari che avrebbe permesso alla compagnia di sopravvivere. Un accordo col proprietario della TWA Carl Icahn non venne per\u00f2 raggiunto. Il giorno successivo gli uffici della Pan Am aprirono alle 9:00, e dopo meno di un'ora, Ray fu obbligato a ritirare il piano di riorganizzazione della Pan Am e ad ordinare la sospensione immediata di tutte le attivit\u00e0.\nLa Pan Am cess\u00f2 tutte le operazioni il 4 dicembre 1991, dopo la decisione del CEO di Delta Ron Allen e di altri dirigenti di non procedere al pagamento finale di 25 milioni che la Pan Am avrebbe dovuto ricevere gli ultimi giorni di novembre. A causa di ci\u00f2, 7500 dipendenti della Pan Am persero il lavoro, migliaia dei quali lavoravano nella zona di New York ed erano in procinto di trasferirsi a Miami presso i nuovi uffici della compagnia all'Aeroporto Internazionale di Miami. Gli economisti stimarono in 9000 i posti di lavoro, tra cui molti di altre aziende che dipendevano dall'esistenza della Pan Am, che andarono persi nella zona di Miami dopo il fallimento della compagnia. L'ultimo volo di linea effettuato fu il Pan Am 436, che part\u00ec quel giorno alle 14 da Bridgetown diretto a Miami, operato dal 727-200 \"Clipper Goodwill\" con il Capitano Mark Pyle ai comandi.\nDelta fu citata in giudizio per pi\u00f9 di 2,5 miliardi di dollari il 9 dicembre dal Comitato dei Creditori della Pan Am. Poco dopo, anche un grande gruppo di ex dipendenti della Pan Am fece causa a Delta. A dicembre del 1994, un giudice federale si pronunci\u00f2 a favore di Delta, concludendo che non potesse essere ritenuta responsabile del crollo della Pan Am.\nLa Pan Am fu la terza delle grandi compagnie aeree americane a chiudere nel 1991, dopo Eastern Air Lines e Midway Airlines.\nDopo solo due mesi nel ruolo di CEO della Pan Am, Ray venne sostituito dal comitato dei creditori da Peter McHugh con il compito di supervisionare la liquidazione dei beni rimanenti alla compagnia. L'ultimo hub della Pan Am a Miami venne diviso negli anni successivi tra la United Airlines e la American Airlines. La TWA di Carl Icahn acquist\u00f2 la Pan Am Express per 13 milioni di dollari ad un'asta fallimentare, rinominandola Trans World Express. Il marchio Pan Am venne venduto a Charles Cobb, CEO di Cobb Partners ed in precedenza ambasciatore degli Stati Uniti in Islanda sotto il presidente George H.W. Bush e sottosegretario del Dipartimento del Commercio sotto il presidente Reagan. Cobb, insieme ad Hanna-Frost Partners, invest\u00ec in una nuova Pan American Airways fondata nel 1996 e guidata da Martin R. Shugrue Jr, un ex dirigente della Pan Am originaria con 20 anni di esperienza.\nNel suo libro, \"Pan Am: An Aviation Legend\", Barnaby Conrad III sostiene che il crollo della Pan Am fu dovuto ad una combinazione di cattiva gestione aziendale, all'indifferenza del governo di proteggere il suo principale vettore internazionale e ad una politica di regolamentazione viziata. Egli cita inoltre un'osservazione fatta dall'ex Vice Presidente per gli Affari Esteri della Pan Am, Stanley Gewirtz:\nA seguito delle disposizioni fallimentari, all'accademia di volo di Miami fu permesso di rimanere aperta. Fu rifondata come organo di addestramento indipendente nel 1992 con il nome attuale, Pan Am International Flight Academy. L'accademia inizi\u00f2 utilizzando i simulatori di volo e il centro di addestramento della defunta Pan Am. Nel 2006, la American Capital Strategies invest\u00ec 58 milioni di dollari nell'accademia. L'accademia, che a partire da ottobre 2014 \u00e8 posseduta dal gruppo della compagnia aerea giapponese All Nippon Airways, \u00e8 l'unica divisione rimasta operativa della Pan American World Airways.\nTraffico passeggeri (1951-1989).\nNell'agosto 1953 la Pan American effettuava voli di linea verso 106 aeroporti, nel maggio 1968 verso 122 aeroporti, a novembre 1978 verso 65 aeroporti (pi\u00f9 alcuni solo con voli cargo), a novembre 1985 verso 98 aeroporti, a novembre 1991 verso 46 aeroporti (pi\u00f9 15 serviti solo dai voli regionali Pan Am Express).\nRiutilizzo del nome.\nIl nome Pan Am \u00e8 stato riutilizzato sei volte dopo il 1991, ma tutte le aziende che lo hanno riutilizzato non hanno nessun legame con l'originaria Pan American World Airways se non il nome stesso.\nCompagnie aeree.\nI marchi e alcuni beni della Pan American World Airways vennero acquistati dalla Eclipse Holdings, Inc. nell'asta fallimentare del 2 e 3 dicembre 1993. I diritti di operare voli di linea furono venduti alla Pan American Airways il 29 dicembre, mentre la Eclipse mantenne i diritti dei voli charter tramite la sua sussidiaria Pan Am Charters Inc.\nLa prima reincarnazione della Pan Am fu in attivit\u00e0 tra il 1996 e il 1998, e fu focalizzata sui voli low-cost a lungo raggio tra gli Stati Uniti e i Caraibi, con il codice IATA \"PN\".\nLa seconda reincarnazione non fu collegata alla prima e fu un piccolo vettore regionale con sede a Portsmouth, New Hampshire, in attivit\u00e0 tra il 1998 e il 2004. Trov\u00f2 la sua nicchia effettuando solitamente voli da piccoli aeroporti nelle vicinanze di quelli maggiori, come il Pease International di Portsmouth e il Gary Municipal Airport nell'Indiana. Utilizz\u00f2 il codice IATA PA e il codice ICAO PAA.\nLa Boston-Maine Airways, una consociata della seconda reincarnazione, oper\u00f2 con il marchio \"Pan Am Clipper Connection\" tra il 2004 e febbraio 2008. Una compagnia aerea locale della Repubblica Dominicana, derivata dalla prima reincarnazione, oper\u00f2 fino al 23 marzo 2012 con il nome Pan Am Dominicana.\nA novembre 2010, la Pan American Airways Inc. fu rifondata per la quinta volta dalla World-Wide Consolidated Logistics Inc. Il vettore era basato all'Aeroporto Internazionale di Brownsville/South Padre Island in Texas. Il volo inaugurale part\u00ec per Monterrey il 12 novembre 2010. La compagnia dichiar\u00f2 che avrebbe inizialmente operato solo voli cargo, con l'intenzione di iniziare il servizio passeggeri entro il 2011. A causa di serie azioni legali che coinvolsero il CEO dell'azienda Robert L. Hedrick nel 2012, tra cui l'accusa di pedopornografia per la quale fu infine condannato, la perse l'appalto della FAA per eseguire voli cargo o passeggeri.\nFerrovie.\nNel 1998 la Guilford Transportation Industries acquist\u00f2 il nome e le propriet\u00e0 intellettuali della Pan American World Airways. La compagnia ferroviaria opera adesso con il nome Pan Am Railways.\nI record.\nAllo scoppio della guerra del Pacifico nel dicembre del 1941, il \"Pacific Clipper\" si trovava in rotta dalla Nuova Zelanda a San Francisco. Piuttosto che volare verso Honolulu rischiando di essere abbattuto dai caccia giapponesi, all'aereo fu ordinato di volare verso ovest per dirigersi verso New York. Partito l'8 dicembre 1941 da Auckland, il \"Pacific Clipper\" percorse oltre 50000\u00a0km attraverso luoghi esotici come Surabaya, Karachi, Bahrein, Khartoum e Leopoldville. L'aereo atterr\u00f2 alla base degli idrovolanti del LaGuardia alle 7:12 del 6 gennaio 1942, diventando il primo aereo commerciale a circumnavigare il globo.\nA met\u00e0 degli anni settanta, due voli Pan Am hanno tentato di stabilire o di infrangere i precedenti record per il giro del mondo. Il \"Liberty Bell Express\", un Boeing 747SP-21 chiamato \"Clipper Liberty Bell\", stabil\u00ec il record per un aereo commerciale sul giro intorno al mondo, precedentemente detenuto da un Boeing 707 della Flying Tiger Line, con un nuovo record di 46 ore e 50 secondi. Il volo decoll\u00f2 dal JFK di New York il 1\u00ba maggio del 1976, dove torn\u00f2 il 3 maggio. Il volo fece solo due scali durante il viaggio, uno a Nuova Delhi e l'altro a Tokyo, dove l'aereo ebbe un ritardo di due ore per colpa di uno sciopero dei lavoratori aeroportuali. Tuttavia, il volo batt\u00e9 il record della Flying Tiger di 16 ore e 24 minuti.\nNel 1977, al fine di commemorare il proprio cinquantenario, la compagnia ha organizz\u00f2 il volo 50, un volo intorno al mondo da San Francisco a San Francisco, passando sopra il Polo Nord e il Polo Sud, con tre scali a Londra Heathrow, Citt\u00e0 del Capo e Auckland. Il 747SP-21 del volo era lo stesso del precedente record, chiamato adesso \"Clipper New Horizons,\" che divent\u00f2 cos\u00ec l'unico aereo ad aver circumnavigato il globo sia lungo l'equatore sia lungo i poli\".\" Il volo dur\u00f2 54 ore, 7 minuti e 12 secondi, stabilendo sette nuovi record mondiali certificati dalla FAI. Il comandante Walter H. Mullikin era lo stesso che aveva pilotato il \"Clipper Liberty Bell\" nel precedente record di volo.\nIl Boeing 747SP \"N533PA\", velivolo dei record con numero di costruzione 273 consegnato il 5 marzo 1976, fu successivamente in possesso di United Airlines. \u00c8 stato messo in disarmo a fine 1995 presso l'Ardmore in Oklahoma e nel marzo del 1996, con vent'anni esatti di carriera, \u00e8 stato smantellato.\nLa flotta.\nFlotta nel 1990.\nI seguenti aerei facevano parte della flotta della Pan Am e di Pan Am Express a marzo del 1990, un anno e mezzo prima del fallimento della compagnia.\nIncidenti.\nGli aeromobili Pan Am sono stati coinvolti in 75 incidenti di rilievo e di altri eventi fatali. Il primo si \u00e8 verificato il 16 luglio 1932, quando un Ford Trimotor si \u00e8 schiantato in una montagna di Vitacura, Cile. Tutte le nove persone a bordo perirono.\nUno degli incidenti che ha coinvolto un aereo Pan Am ha portato la Federal Aviation Administration alla decisione di disporre l'installazione di dispositivi di sicurezza a bordo degli aerei: l'8 dicembre 1963 un Boeing 707, denominato \"Clipper Tradewind\" e operativo come Volo 214, proveniente da Baltimora per Philadelphia, l'ultima volta in cui \u00e8 stato visto stava precipitando avvolto dalle fiamme. \u00c8 stato stabilito che un fulmine aveva incendiato i vapori formatisi nel serbatoi di carburante. A seguito della catastrofe, su tutti gli aerei di linea furono installati dei dispositivi di dispersione delle scariche elettriche atmosferiche.\nUn altro Pan Am 747, il \"Clipper Victor\" (che \u00e8 stato il primo Boeing 747 usato per un volo di linea nel 1970) \u00e8 stato coinvolto nel disastro di Tenerife il 27 marzo 1977, il pi\u00f9 grave disastro aereo della storia. \"Clipper Victor\", che operava come volo charter da Los Angeles a New York e Las Palmas nelle Isole Canarie, si trovava in contropista rispetto a un altro 747 della KLM in decollo. Gli aerei si scontrarono causando la pi\u00f9 grande sciagura della storia aerea. Un totale di 583 persone rimasero uccise, 335 delle quali imbarcate nel 747 di Pan Am. L'incidente ha portato a riforme compresi i miglioramenti e le comunicazioni tra il personale di volo e il controllo a terra.\nPan Am \u00e8 stata vittima anche di un notevole numero di atti di terrorismo.\nIl 6 settembre del 1970 il Boeing 747, volo Pan Am 93 da Amsterdam a New York, \u00e8 stato uno dei quattro aerei coinvolto nel dirottamento conosciuto come \"Dawson's Field\" perpetrato dal Fronte Popolare per la Liberazione della Palestina. A causa della sua dimensione, i dirottatori deviarono il volo al Cairo, dove, dopo lo sbarco e l'evacuazione dei passeggeri, furono detonati gli esplosivi a bordo e l'aereo venne cos\u00ec distrutto. Il 17 dicembre 1973, delle bombe vennero piazzate da un gruppo palestinese a bordo del Volo 110 (effettuato dal 707 chiamato \"Clipper Celestial\") durante l'imbarco dei passeggeri a Roma. Il velivolo bruci\u00f2 e 30 persone morirono. A bordo del Volo 830, mentre sorvolava l'Oceano Pacifico l'11 agosto 1982 fu fatto detonare un ordigno che uccise un passeggero, prima di atterrare salvo a Honolulu.\nUn altro 747, il \"Clipper Empress of the Seas\" (imperatrice dei Mari), operando come Volo 73, fu assaltato durante lo scalo di Karachi, Pakistan, il 5 settembre 1986. I dirottatori non riuscirono a ripartire da Karachi, ma 20 persone vennero uccise durante l'incursione.\nInfine, forse il motivo per cui la Pan Am cominci\u00f2 la sua crisi, avvenne con l'attentato di Lockerbie (21 dicembre 1988) in Scozia, causato da una bomba nascosta dentro una radio portatile. L'esplosione port\u00f2 alla distruzione del velivolo (il Boeing 747 volo Pan Am 103) e alla morte di tutti gli occupanti. Morirono in totale 270 persone di 21 nazionalit\u00e0, inclusi 11 cittadini scozzesi residenti nei pressi del luogo dove precipit\u00f2 l'aereo, colpiti a terra dai detriti dello stesso. Alla fine delle indagini la Pan Am venne riconosciuta colpevole di non aver rispettato gli standard di sicurezza contro gli atti terroristici, emanato nel 1986 dopo l'attentato avvenuto sul volo 182 dell'Air India, avendo imbarcato un bagaglio senza che il possessore di esso fosse salito sull'aereo. La coincidenza vuole che anche l'aereo dell'Air India fosse un Boeing 747, che esplose in aria poco distante dalle coste Scozzesi.\nNella cultura di massa.\nLa Pan Am mantenne una posizione di primo piano nella cultura popolare degli anni della Guerra Fredda. Una famosa immagine mostra il Boeing 707 \"Clipper Defiance\" della Pan Am fare da sfondo all'arrivo dei Beatles all'aeroporto John F. Kennedy il 7 febbraio 1964.\nTra il 1964 e il 1968 il truffatore Frank Abagnale Jr. si spacci\u00f2 per un pilota della Pan Am, riuscendo a volare gratis grazie alla pratica del deadheading. Soggiorn\u00f2 agli alberghi della Pan Am, pagando i conti con assegni falsi, e successivamente inizi\u00f2 ad incassare soldi dalla compagnia falsificando gli assegni dello stipendio. Raccont\u00f2 di questo periodo nel libro \"Prova a Prendermi\" che divent\u00f2 un film nel 2002.\nLa scena iniziale del film Operazione San Gennaro (1966), riprende l'atterraggio di un volo Pan Am, dal quale esce la protagonista Maggie, interpretata da Senta Berger.\nLa compagnia che gestisce i viaggi spaziali nel film del 1968 \u201c\u201d di Stanley Kubrick \u00e8 la Pan Am, tramite una navetta \"Space Clipper\". La compagnia \u00e8 presente anche nel sequel \"2010\".\nNel film \"Lo scopone scientifico\" \u00e8 pi\u00f9 volte ripreso un 747 della Pan Am.\nLa compagnia e alcuni suoi aerei appaiono in diversi film di James Bond. In \"Licenza di uccidere\" e in \"Dalla Russia con Amore\" sono visibili alcuni Boeing 707, mentre un Boeing 747 ed il Worldport appaiono in \"Vivi e Lascia Morire\".\nLa Pan Am \u00e8 presente nel film \"Blade Runner\" del 1982 dove si possono notare dei tabelloni pubblicitari della compagnia. La stessa cosa viene mostrata anche nel sequel del 2017 \"Blade Runner 2049\".\nIn un episodio della quarta stagione della famosa serie televisiva la signora in giallo, la trama si svolge all'interno di un Boeing 747 della Pan Am.\nNel film del 1986 \"Il Burbero\", mentre la protagonista raggiunge in taxi l'aeroporto John F. Kennedy, \u00e8 visibile per qualche secondo il Worldport della Pan Am.\nNel film del 1991 \"Hook - Capitan Uncino\", Peter e la sua famiglia volano verso Londra su un 747 della Pan Am.\nIl film di Martin Scorsese del 2004 \"The Aviator\" \u00e8 in gran parte basato sul braccio di ferro tra Juan Trippe (interpretato da Alec Baldwin), presidente della Pan Am e il milliardario Howard Hughes (interpretato da Leonardo Di Caprio), proprietario della TWA per l'ottenimento delle rotte aeree internazionali, all'epoca un monopolio della Pan Am.\nNel 2011 la ABC realizz\u00f2 una serie televisiva basate sulle vicende di un equipaggio della Pan Am negli anni 1960. La serie cominci\u00f2 a settembre del 2011 e venne cancellata a maggio del 2012.\nNel 2016 \u00e8 uscito il film \"Neerja\", basato sulla storia di Neerja Bhanot, un'assistente di volo della Pan Am che perse la vita durante il dirottamento del volo 73."}
{"id": "759909", "revid": "1573940", "url": "https://it.wikipedia.org/wiki?curid=759909", "title": "Cephalophus weynsi", "text": "Il cefalofo di Weyns (Cephalophus weynsi ) \u00e8 un piccolo cefalofo originario dell'Africa centrale e orientale.\nTassonomia.\nAttualmente, gli studiosi riconoscono tre sottospecie di cefalofo di Weyns:\nDescrizione.\nIl cefalofo di Weyns raggiunge i 56\u00a0cm di altezza al garrese e pesa 16\u201320\u00a0kg. \u00c8 un cefalofo di medie dimensioni, con un lungo muso stretto e un mantello morbido e fine. I peli della parte dorsale del collo sono rivolti in avanti. La colorazione generale \u00e8 marrone uniforme o marrone-rossastra, con nessuna striscia sul dorso o maschera facciale. Generalmente manca la striscia dorsale, presente tuttavia in alcuni esemplari diffusi a sud del fiume Congo. Il breve ciuffo frontale \u00e8 rossastro, la fronte nera-rossastra, le guance marrone chiaro sopra e biancastre sotto e il muso marrone cioccolata. Le brevi orecchie rotonde sono marroni con i margini biancastri. La sottospecie \"C. w. lestradei\", originaria del Ruanda, presenta una colorazione marrone-grigiastra scura, screziata di rosso, e una larga striscia dorsale che va dalle spalle alla radice della coda. Le corna, presenti in entrambi i sessi, hanno forma conica e sono fortemente anulate e spesse alla base. Le femmine sono simili ai maschi, ma hanno corna pi\u00f9 piccole.\nDistribuzione e habitat.\nIl cefalofo di Weyns occupa un areale molto esteso, che occupa gran parte della Repubblica Democratica del Congo, compresa anche un'ampia zona a nord del fiume Congo, dall'Ubangui, a ovest, fino alle regioni occidentali di Uganda, Ruanda, Burundi e Tanzania (Monti Mahali e la zona di Gombe), a est. Si incontra anche nel Sudan del Sud (Monti Imatong e Dongotona) e nel Kenya occidentale (sul Monte Elgon, nelle foreste di Kakamega e sulla scarpata di Mau).\nNelle pianure della Repubblica Democratica del Congo, la specie \u00e8 ristretta alle vaste aree di foresta pluviale, e non si spinge mai nelle foreste a galleria o nelle isole forestali circondate da savana; tuttavia, nell'Africa orientale, sopravvive nelle poche chiazze isolate di foresta rimaste. Nella foresta dell'Ituri, il cefalofo di Weyns vive prevalentemente nelle foreste primarie e nelle foreste secondarie pi\u00f9 antiche. Vive anche nelle foreste di montagna, e sul Monte Elgon \u00e8 stato avvistato a pi\u00f9 di 3000 m.\nBiologia.\nSi ritiene che il cefalofo di Weyns sia prevalentemente diurno, ma le notizie riguardanti la sua biologia sono molto carenti.\nConservazione.\nLa principale minaccia per il cefalofo di Weyns \u00e8 costituita dalla caccia (effettuata quasi sempre con l'ausilio di reti), sebbene sia molto pi\u00f9 resiliente alla pressione venatoria di altre specie di cefalofo.\nNella foresta dell'Ituri, quello di Weyns \u00e8 il secondo cefalofo pi\u00f9 comune dopo quello azzurro (\"Philantomba monticola\"), con una densit\u00e0, dove non \u00e8 soggetto a pressione venatoria, di 15 capi per km\u00b2. La sua popolazione totale \u00e8 stata stimata sui 188.000 esemplari."}
{"id": "759910", "revid": "121107296", "url": "https://it.wikipedia.org/wiki?curid=759910", "title": "T\u00edzoc", "text": "Storia.\nLa maggior parte delle fonti cita il 1481 come l'anno in cui egli divenne imperatore, al posto del fratello pi\u00f9 vecchio Axayacatl. \nSi distinse per un grande fervore religioso e per le mire espansionistiche, che peraltro risultarono alquanto infruttuose. Era il primogenito del sovrano Moctezuma I, detto il grande, che regn\u00f2 dal 1440 al 1469. Fu rallentato e impedito nella sua campagna di conquista, a causa delle energie profuse nel sedare la ribellione dei Matlatzinca, che abitavano la valle di Toluca, e nella impegnativa amministrazione e rieducazione di alcuni popoli gi\u00e0 sottomessi che non accettavano di buon grado il dominio della \"Triplice Alleanza\" (Tenochtitlan, Texcoco, e Tlacopan), ovverosia quella che \u00e8 nota come l'ultima confederazione di stati indigeni della valle del Messico, diffusasi durante il periodo postclassico mesoamericano.\nQuesto periodo di non belligeranza, sollev\u00f2 alcune proteste, che furono sedate con una certa clemenza, rispetto ai metodi pi\u00f9 duri usati abitualmente dalla Triplice Alleanza.\nOpere.\nIl regno di T\u00edzoc fu relativamente breve, tuttavia cominci\u00f2 la ricostruzione della Grande Piramide di Tenochtitlan, completata dal fratello minore e suo successore Ahuitzotl nel 1487. L'opera fu realizzata per conseguire la protezione e la benevolenza delle divinit\u00e0.\nFece costruire anche un monolito conosciuto con il nome \"La pietra di T\u00edzoc\", per celebrare le conquiste effettuate nel territorio Azteco, Puebla e Guerrero.\nMor\u00ec nel 1486, e la sua morte rimane ancora oggi un mistero irrisolto.\nSecondo alcuni sarebbe stato avvelenato, mentre per altri la causa della morte sarebbe semplicemente una malattia.\n\u00c8 stato ipotizzato che un membro della famiglia reale, forse lo stesso Ahuitzotl possa essere stato responsabile del suo avvelenamento, a causa della sua presunta debolezza e vacuit\u00e0 caratteriale e politica."}
{"id": "759914", "revid": "1305772", "url": "https://it.wikipedia.org/wiki?curid=759914", "title": "Hearts of Iron II", "text": "Hearts of Iron II \u00e8 un videogioco di strategia per Windows sviluppato dalla Paradox Interactive e pubblicato dalla Strategy First.\nDistribuito il 4 gennaio 2005, \"Hearts of Iron II\" \u00e8 un videogioco strategico che tratta degli eventi della seconda guerra mondiale e degli anni immediatamente precedenti e successivi, seguito di \"Hearts of Iron\".\nMappa di gioco.\nLa mappa giocabile comprende tutte le terre emerse, ad eccezione dell'Antartide. Il giocatore pu\u00f2 prendere il controllo della quasi totalit\u00e0 delle nazioni esistenti tra il 1936 e il 1947 (mancano infatti nazioni troppo piccole per essere comprese nel gioco quali Andorra, Citt\u00e0 del Vaticano, Liechtenstein, Principato di Monaco e San Marino, dal territorio troppo esiguo per creare una loro provincia).\nFazioni.\nNel gioco sono precostituite tre grandi alleanze: l'Asse, gli Alleati e il Comintern.\nDa notare che questa classificazione raffigura le fazioni cos\u00ec come composte il 1\u00ba gennaio 1936. In seguito esse possono acquistare nuovi membri, in base alle simpatie ideologiche e all'andamento del conflitto (ad esempio gli Stati Uniti potranno unirsi agli Alleati o l'Italia all'Asse). Tuttavia solo a seguito di eventi eccezionali un membro di una delle tre alleanze potr\u00e0 abbandonare la propria ed entrare a far parte di una delle altre due. Oltre alle alleanze standard (cio\u00e8 quelle storiche), l'utente ne pu\u00f2 creare autonomamente delle altre con i Paesi non allineati.\nIl gioco finisce quando si eliminano entrambe le fazioni avversarie o quando termina il 1947.\nScenari.\n\u00c8 possibile iniziare il gioco in diversi momenti del periodo 1936-1947. Gli scenari pre-impostati nel gioco sono:\nInoltre vi sono alcuni scenari minori in cui \u00e8 possibile prendere il controllo di un numero molto pi\u00f9 ridotto di nazioni e in cui sono raffigurati solo conflitti limitati:\nIn questi scenari limitati ci sono inoltre vincoli temporali pi\u00f9 rigidi e non \u00e8 prevista la produzione di truppe (salvo che nella guerra civile spagnola e nella guerra platinea) n\u00e9 l'attivit\u00e0 diplomatica: la vittoria deve essere raggiunta solo mediante le forze gi\u00e0 presenti sul campo e a quelle ottenute grazie al verificarsi di particolari eventi. Non \u00e8 necessario l'annientamento totale dell'avversario, basta avere un certo numero di punti vittoria alla fine dello scenario.\nElementi di gioco.\nEventi storici.\nDurante il gioco hanno luogo alcuni eventi storici predeterminati. Nel luglio del 1936, ad esempio, scoppia la guerra civile spagnola, in cui si danno battaglia l'esercito lealista e quello ribelle; nel 1937 il Giappone pu\u00f2 decidere se sfruttare l'incidente del ponte di Marco Polo come \"casus belli\" contro la Cina; il primo settembre 1939 la Germania pu\u00f2 rivendicare Danzica e in caso di rifiuto polacco invadere la Polonia e dare inizio alle ostilit\u00e0 in Europa. La storia talvolta pu\u00f2 prendere corsi inaspettati: Hitler potrebbe decidere di onorare il patto di Monaco, Roosevelt potrebbe essere sconfitto alle elezioni da Alf M. Landon e i repubblicani, magari con l'aiuto di Francia e Regno Unito, che storicamente perseguirono una politica di sostanziale non-intervento, sconfiggere i loro nemici nazionalisti, costringendo cos\u00ec Franco alla resa e facendo trionfare la repubblica spagnola; oppure, a seconda del livello di dissenso, l'attentato a Hitler potrebbe avere successo, o ancora la guerra di Corea potrebbe scoppiare ben prima.\nLe situazioni venutesi cos\u00ec a creare potranno dunque differire notevolmente da quanto verificatosi storicamente.\nTecnologia.\nOgni nazione \u00e8 dotata di particolari industrie e personaggi dodati di particolari capacit\u00e0 (specializzazioni in elettronica, in meccanica, nel nucleare, nella componentistica e cos\u00ec via). Ad essi si possono assegnare determinati progetti tecnologici da sviluppare, progetti che serviranno sia a migliorare la capacit\u00e0 di combattimento o le capacit\u00e0 economiche della nazione scelta. Tali progetti si dividono in pi\u00f9 sezioni:\nL'ultima categoria contiene progetti speciali che possono essere sbloccati solo a seguito di determinate scoperte.\nUnit\u00e0 militari.\n\u00c8 possibile nel gioco produrre diverse unit\u00e0 militari (sia di terra, sia navali, sia aeronautiche) e le denominazioni sono tutte personalizzate per ogni nazione: in questo modo scegliendo la Germania si possono costruire Panzer e Stuka, mentre prendendo l'Inghilterra si avranno a disposizione Sherman e Spitfire. La differenza \u00e8 tuttavia limitata ai nomi dell'unit\u00e0: ai sensi di gioco le unit\u00e0 di pari livello hanno efficacia e caratteristiche equivalenti. Si possono produrre pi\u00f9 unit\u00e0 di terra:\nA ognuna di queste unit\u00e0 si pu\u00f2 aggiungere una brigata, che aggiunge abilit\u00e0 particolari all'unit\u00e0 in questione. Ad esempio, brigate di artiglieria conferiscono una maggiore potenza di fuoco alle unit\u00e0 (specie contro unit\u00e0 nemiche non corazzate); brigate antiaeree rendono l'unit\u00e0 meno vulnerabile all'aeronautica nemica; brigate di genieri permetteranno di ridurre le penalit\u00e0 comportate dall'attraversamento di corsi d'acqua.\nPer quanto riguarda le unit\u00e0 navali \u00e8 possibile costruire:\nPer utilizzare in modo efficace la portaerei \u00e8 necessario dotarla di brigate di caccia-bombardieri.\nPer quanto riguarda le unit\u00e0 aeree \u00e8 possibile costruire:\nDopo aver sviluppato le apposite tecnologie \u00e8 inoltre possibile costruire bombe razzo e missili balistici equipaggiabili con testate nucleari.\nRisorse.\nLe risorse base di ogni nazione sono:\nInoltre ogni nazione ha una capacit\u00e0 industriale, una capacit\u00e0 di trasporto e una forza lavoro. La produzione industriale rappresenta la capacit\u00e0 della nazione di produrre unit\u00e0 militari e beni di consumo per la popolazione e di rinnovare l'esercito. Ogni fabbrica della nazione d\u00e0 un punto di capacit\u00e0 industriale base, a cui vanno applicati diversi modificatori (livello di difficolt\u00e0, capacit\u00e0 dei ministri del settore e stato della tecnologia industriale) per ottenere il valore di capacit\u00e0 industriale modificato o effettivo, che \u00e8 il valore effettivo della capacit\u00e0 industriale della propria nazione. Ogni punto di capacit\u00e0 industriale effettivo richiede due unit\u00e0 di energia, un'unit\u00e0 di acciaio e uno o due unit\u00e0 di materiali rari al giorno: in caso di carenza di materie prime la produzione viene penalizzata.\nLa capacit\u00e0 di trasporto rappresenta le capacit\u00e0 logistiche disponibili per trasportare i rifornimenti necessari alle forze armate (ad esempio reti stradali, fluviali e ferroviarie) ed \u00e8 una funzione diretta della capacit\u00e0 industriale effettiva: ogni punto di capacit\u00e0 industriale effettivo fornisce un punto e mezzo di capacit\u00e0 di trasporto. L'effetto del dissenso interno e delle attivit\u00e0 partigiane (propaganda avversa, sabotaggio e guerriglia) sono rappresentate in modo astratto tramite una diminuzione relativa della capacit\u00e0 di trasporto disponibile. Quando l'apparato logistico militare di una nazione \u00e8 sovraccarico, ossia quando le risorse capacit\u00e0 di trasporto utilizzate superano quelle disponibili, le forze armate si trovano in grave difficolt\u00e0. Vengono rifornite in modo insufficiente alle loro necessit\u00e0, si muovono pi\u00f9 lentamente e risultano meno efficaci durante il combattimento. Ci\u00f2 tende a verificarsi quasi inevitabilmente, ad esempio, durante l'invasione tedesca dell'Unione Sovietica.\nLa forza lavoro \u00e8 invece la quantit\u00e0 di uomini disponibile per formare nuove unit\u00e0 militari e rinforzare quelle esistenti che hanno subito perdite. Lo sviluppo di tecnologie nel settore agrario consente una crescita pi\u00f9 rapida della forza lavoro.\nPunti vittoria.\nUn certo numero di province ha i cosiddetti punti vittoria: essi rappresentano l'importanza strategica della provincia con un numero generalmente variabile da uno (capitali di piccoli Stati o citt\u00e0 di poco conto) a cinquanta (Mosca e Berlino), anche se buona parte delle regioni, specie quelle desertiche o ininfluenti strategicamente, non ne assegnano. La vittoria finale \u00e8 dell'alleanza, non del singolo Paese, che ha pi\u00f9 punti vittoria.\nEspansioni del gioco.\n\"Doomsday\".\nNel gennaio 2006 \u00e8 stata pubblicata l'espansione \"stand-alone\" (ovvero che non necessita del gioco originale per funzionare) \"Hearts of Iron Doomsday\", che amplia alcuni caratteri del gioco e ne introduce di nuovi. In particolare in \"Doomsday\" \u00e8 possibile giocare fino al 1953, comprendendo quindi anche i primi anni della guerra fredda. Tra le altre novit\u00e0 implementate, figurano:\n\"Doomsday Armageddon\".\nNell'inverno 2007 \u00e8 stata pubblicata la mini-espansione \"Armageddon\" per il solo \"Hearts of Iron Doomsday\". La nuova espansione introduce alcune novit\u00e0 a lungo richieste dagli appassionati, quali:\nOltre a questo vengono aggiunti anche due nuovi scenari allostorici inizianti nel 1936 con meno Stati mediamente pi\u00f9 grandi e molto pi\u00f9 equilibrati.\nParticolarit\u00e0 del gioco e della comunit\u00e0.\nCome in tutti i giochi Paradox (in particolare \"Crusader King\", la serie di \"Europa Universalis\" e \"Victoria\"), \"Hearts of Iron II\" e le sue espansioni si avviano compilando buona parte del codice sorgente e la totalit\u00e0 dei database del gioco. Questo si traduce in una maggiore lentezza all'avvio rispetto a giochi simili, ma permette e semplifica una completa personalizzazione del gioco in moltissimi aspetti. Inoltre la comunit\u00e0 dei fan \u00e8 molto supportata da Paradox, tanto che molte modifiche entrate nelle nuove versioni dei giochi erano state precedentemente oggetto di alcuni mod. \nDifetti.\nUn piccolo difetto, comune sia a \"Hearts of Iron II\" sia alle espansioni, \u00e8 il fatto che la forza di un modello, per esempio di carro armato o aereo, \u00e8 pari a quella di tutte le altre dello stesso periodo. Per esempio, il caccia \"di base\" (anno storico 1937) sviluppato dalla Germania \u00e8 il Messerschmitt Bf-109, uno dei migliori aerei mai costruiti ai tempi. L'equivalente, per esempio, costruito dall'Italia \u00e8 il Fiat C.R.32, arretrato rispetto all'equivalente tedesco. Il difetto riscontrato dai fan \u00e8 stata l'equivalenza in molti di questi casi, della potenza di due modelli, che vengono presentati di pari potenza solo perch\u00e9 considerati contemporanei, quando nella realt\u00e0 il caccia Fiat precede il Bf-109 di due anni. Altro difetto \u00e8 l'ampiezza forse eccessiva di alcune province e la difficolt\u00e0 degli scenari ad essere adattati alla vera storia. In ultimo anche la diplomazia di \"Hearts of iron II\" presenta molti punti di deficienza: infatti, a differenza di altri giochi della Paradox, come ad esempio \"Victoria\", in \"Heart of Iron II\" l'intelligenza artificiale difficilmente arriva ad accordi diplomatici di pace con s\u00e9 stessa, cio\u00e8 tra due nazioni che il giocatore non sta interpretando. Nella stragrande maggioranza dei casi una guerra tra due nazioni gestite ambo due dall'intelligenza artificiale finisce solo ed esclusivamente nel momento in cui l'una annette l'altra. Viceversa l'intelligenza artificiale, se messa in difficolt\u00e0 dal giocatore, tende a offrire proposte di pace. Anche i patti di non belligeranza sembrano un'esclusiva del giocatore umano e non vengono proposti dall'intelligenza artificiale. Frequenti, naturali e ben gestiti sono invece gli accordi commerciali e lo scambio di risorse o tecnologie."}
{"id": "759915", "revid": "6923", "url": "https://it.wikipedia.org/wiki?curid=759915", "title": "Comedy Life", "text": "Comedy Life \u00e8 stato un canale satellitare italiano a pagamento distribuito da Mediaset per Stream TV. La rete \u00e8 stata diretta da Carlo Vetrugno, in precedenza gi\u00e0 direttore di Italia 1 (dal 14 settembre 1992 all'11 maggio 1997) e Rete 4 (dal 13 settembre 1995 al 20 luglio 1996).\nStoria.\nQuesto canale, prodotto da Mediadigit e diretto da Carlo Vetrugno, nasce il 1\u00ba aprile 2000 sulla piattaforma satellitare Stream TV in contemporanea con un altro canale Mediadigit, Duel TV.\nLa rete si rivolgeva a un target prevalentemente femminile, al contrario di Duel TV destinato agli uomini, e trasmetteva repliche di noti telefilm come \"Una mamma per amica\" o \"Beverly Hills\" o soap opera italiane, tra cui \"Vivere\", \"CentoVetrine\" e \"Beautiful\". Nel palinsesto trovavano spazio anche diversi film per la TV.\nIl canale viene spento nella notte tra il 30 e il 31 luglio 2003, non passando cos\u00ec sulla nuova piattaforma SKY Italia, che nasce proprio in quelle ore dalla fusione di Stream TV con Tele+, al contrario della gemella Duel TV che continuer\u00e0 a trasmettere fino al 1\u00ba gennaio 2006, come Happy Channel e MT Channel, altri canali del gruppo appartenenti a Tele+.\nAlcuni mesi dopo la chiusura di Comedy Life, Mediaset lancia Italia Teen Television, destinato a bambini e ragazzi.\nCinque anni dopo la chiusura del canale, il 19 gennaio 2008, un canale analogo nasce sul digitale terrestre tramite Mediaset Premium con il nome di Mya. Un altro canale dai contenuti simili, dichiaratamente indirizzata a un pubblico femminile, \u00e8 La5, rete completamente gratuita dell'offerta per il digitale terrestre di Mediaset."}
{"id": "759916", "revid": "1573940", "url": "https://it.wikipedia.org/wiki?curid=759916", "title": "Cephalophus leucogaster", "text": "Il cefalofo dal ventre bianco (Cephalophus leucogaster ) \u00e8 un cefalofo originario dell'Africa centrale.\nTassonomia.\nAttualmente, gli studiosi riconoscono due sottospecie di cefalofo dal ventre bianco:\nDescrizione.\nIl cefalofo dal ventre bianco raggiunge i 51 cm di altezza al garrese e pesa circa 18 kg. \u00c8 un cefalofo di medie dimensioni, con un muso lungo e sottile. La colorazione generale, la pi\u00f9 chiara tra tutte quelle delle specie del genere \"Cephalophus\", \u00e8 fulvo-sabbia, ma si fa pi\u00f9 grigiastra in vicinanza della striscia dorsale nera e pi\u00f9 rossastra su posteriore e cosce. Le regioni inferiori, dal mento al posteriore, sono bianche. Una sottile striscia dorsale nerastra si estende dal collo o dalle spalle fino alla base della coda. La coda, rossastra sulla parte superiore, ha l'estremit\u00e0 bianca e nera. Le zampe anteriori sono marrone-nerastro e sulla sommit\u00e0 del capo vi \u00e8 un ciuffo frontale arancio e nero. Sono presenti ghiandole inguinali. Le corna, presenti in entrambi i sessi, hanno forma conica e sono fortemente anulate e spesse alla base. Le femmine sono simili ai maschi, ma sono un po' pi\u00f9 grandi e hanno corna pi\u00f9 piccole.\nDistribuzione e habitat.\nIl cefalofo dal ventre bianco \u00e8 diffuso dal Camerun meridionale, a sud del fiume Sanaga, alla Repubblica Democratica del Congo nord-orientale, a nord del fiume Congo, attraverso Gabon, Guinea Equatoriale, Repubblica del Congo settentrionale e sud-occidentale ed estremit\u00e0 sud-occidentale della Repubblica Centrafricana. Alcuni avvistamenti non confermati sono avvenuti nella Provincia di Cabinda (Angola), nella Repubblica Democratica del Congo sud-orientale e in Uganda.\nPredilige le foreste equatoriali di pianura e le foreste dalla volta ben sviluppata; \u00e8 presente anche nelle foreste secondarie pi\u00f9 antiche, ma manca nelle foreste paludose, nelle foreste a galleria, nei mosaici di foresta e savana e nelle aree aperte. In alcune aree, come il Parco Nazionale di Nouabal\u00e9-Ndoki (Repubblica del Congo) e nella foresta di Ituri (Repubblica Democratica del Congo), sembra preferire le foreste di \"Gilbertiodendron\".\nBiologia.\nMalgrado questa specie sia piuttosto diffusa, l'impenetrabilit\u00e0 delle foreste dove vive finora ha impedito agli studiosi di studiarne a fondo il comportamento e le uniche notizie che abbiamo al riguardo sono molto frammentate.\nConservazione.\nIl cefalofo dal ventre bianco ha una densit\u00e0 di popolazione pi\u00f9 bassa se paragonata a quella di altri cefalofi di medie dimensioni, e in molte aree dove vive non \u00e8 comune o addirittura raro. La popolazione totale, tuttavia, \u00e8 stata stimata sui 287.000 esemplari. Come in quasi tutti gli altri cefalofi delle foreste equatoriali di pianura dell'Africa centrale, il numero dei capi \u00e8 generalmente stabile nelle aree lontane dagli insediamenti, ma altrove \u00e8 in diminuzione a causa della deforestazione e della caccia per il \"bushmeat\"."}
{"id": "759917", "revid": "1305772", "url": "https://it.wikipedia.org/wiki?curid=759917", "title": "Maira", "text": ""}
{"id": "759919", "revid": "46291", "url": "https://it.wikipedia.org/wiki?curid=759919", "title": "Diospyros ebenum", "text": "L'ebano di Ceylon (\"Diospyros ebenum\" ), talvolta chiamato con il termine pi\u00f9 generico di \"ebano asiatico\", \u00e8 un albero della famiglia delle Ebenacee.\nDescrizione.\nL'albero \u00e8 sempreverde, di medie dimensioni, a crescita lenta, ma pu\u00f2 raggiungere un'altezza di m 20-25. Le foglie hanno una lunghezza di cm 6-15 e cm 3-5\u00a0cm di larghezza. Il frutto \u00e8 una piccola bacca di cm 2 di diametro, simile ad un piccolo caco il quale \u00e8 un suo parente stretto.\nDistribuzione e habitat.\nNativo di zone aride e intermedie, l'ebano di Ceylon \u00e8 tipico dello Sri Lanka e lo si trova in una vasta fascia che va dall'India all'arcipelago malese.\nUsi.\nEssendo il legname di colore nero intenso, questo ebano \u00e8 impiegato per le produzioni pi\u00f9 disparate ed \u00e8 molto ricercato e costoso. Si usa per sculture, mobili, impiallacciature. \u00c8 largamente impiegato anche in ebanisteria e in liuteria."}
{"id": "759920", "revid": "21880", "url": "https://it.wikipedia.org/wiki?curid=759920", "title": "Foresta primaria", "text": ""}
{"id": "759924", "revid": "156618", "url": "https://it.wikipedia.org/wiki?curid=759924", "title": "Domnall I di Scozia", "text": ""}
{"id": "759927", "revid": "122754420", "url": "https://it.wikipedia.org/wiki?curid=759927", "title": "Neera (scrittrice)", "text": "Biografia.\nNacque in una famiglia borghese, figlia di Fermo, architetto di una certa fama, e di Maddalena Manusardi, che mor\u00ec quando Anna Maria aveva solo dieci anni. Conclusi gli studi elementari, rimase nella casa paterna fino alla morte del padre nel 1866, circostanza che le impose di trasferirsi a Caravaggio presso due zie nubili, vivendo in precarie condizioni economiche; nel 1871 spos\u00f2 il banchiere Emilio Radius, con il quale ebbe due figli, Adolfo, che divenne ingegnere, e Maria, che spos\u00f2 nel 1898 l'editore e giornalista Guido Martinelli.\nRaggiunta la tranquillit\u00e0 economica e ristabilitasi a Milano, vi frequent\u00f2 l'ambiente letterario, esordendo nel 1875 come scrittrice di novelle pubblicate in importanti riviste del tempo - il \"Pungolo\", \"L'illustrazione italiana\", \"Il Marzocco\", il \"Giornale delle Donne\" - viaggiando ed entrando in contatto con Verga e Capuana, esponenti della corrente letteraria del Verismo, alla quale ella stessa ader\u00ec. Nel 1890 fu tra i fondatori della rivista \"Vita intima\", che tuttavia cess\u00f2 le pubblicazioni l'anno dopo. Negli ultimi anni Neera fu probabilmente colpita da un tumore che le imped\u00ec di scrivere e la condusse alla morte nel 1918, tuttavia riusc\u00ec a dettare le sue memorie, \"Una giovinezza del secolo XIX\", pubblicate postume nel 1919.\nScrittrice prolifica e di successo, il tema dominante della sua narrativa \u00e8 l'analisi della condizione femminile \u2013 della quale ella accetta il ruolo socialmente subordinato \u2013 limitandosi a rivendicare le ragioni del cuore e della sensibilit\u00e0 femminile a fronte della mediocrit\u00e0 della realt\u00e0 quotidiana, nella quale le protagoniste dei suoi romanzi finiscono per ripiegare.\nLe \u00e8 stata dedicata una via di Milano.\nLe Autrici della Letteratura Italiana.\nAnna Maria Zuccari \u00e8 tra le scrittrici basilari della storia della letteratura italiana dell'Ottocento; \u00e8 quindi censita in \"Le Autrici della Letteratura Italiana\" "}
{"id": "759929", "revid": "174925", "url": "https://it.wikipedia.org/wiki?curid=759929", "title": "Tito (storia romana)", "text": ""}
{"id": "759931", "revid": "78273", "url": "https://it.wikipedia.org/wiki?curid=759931", "title": "Donald MacAlpin", "text": ""}
{"id": "759932", "revid": "53588", "url": "https://it.wikipedia.org/wiki?curid=759932", "title": "Denominazioni cristiane", "text": ""}
{"id": "759933", "revid": "10652", "url": "https://it.wikipedia.org/wiki?curid=759933", "title": "William Alphonso Murrill", "text": "Nacque a Pammel Farm, nei pressi di Lynchburg (Virginia), da Samuel L. Murrill e Virginia Woodroof, e crebbe in famiglia con tre fratelli e tre sorelle.\nAll'et\u00e0 di venti anni entr\u00f2 nel Virginia Agricultural and Mechanical College dove nel 1887 consegu\u00ec un B.S. (Bachelor's degree).\nPresso il Randolph-Macon College consegu\u00ec nel 1889 un B.S., nel 1890 un B.A. (Bachelor of Arts) e nel 1891 un M.A. (Master of Arts). \nNel 1897 ottenne un dottorato di ricerca alla Cornell University, operando sotto la supervisione di G.F. Atkinson, rinomato esperto di tassonomia dei Basidiomiceti. \nIl 1\u00b0 settembre dello stesso anno spos\u00f2 Edna Lee Lutrell dalla quale, due anni dopo, ebbe un figlio che mor\u00ec prematuramente. La morte del figlio contribu\u00ec a mettere in crisi il matrimonio che termin\u00f2 con il divorzio nel 1924.\nNel 1904 ebbe l'incarico di assistente curatore al New York Botanical Garden, dal 1909 al 1919 fu vicedirettore e dal 1919 al 1924 divenne curatore e supervisore della pubblica istruzione.\nNel 1909 inizi\u00f2 la pubblicazione della rivista \u201cMycologia\u201d, nata dalla fusione del \"Journal of Mycology \"(14 volumi; 1885-1908) e del \"Mycological Bulletin\" (7 volumi; 1903-1908), che diresse fino al 1924.\nSuccessivamente collabor\u00f2 con Universit\u00e0 della Florida a Gainesville dove riprese gli studi micologici fino alla sua morte nel 1957. \nPubblicazioni.\nMurrill pubblic\u00f2 510 lavori, inclusi documenti e note micologici e botanici, rapporti vari, recensioni, biografie e articoli sulla storia naturale.\nIn campo micologico si annoverano le seguenti pubblicazioni:\nSpecie descritte da Murrill.\nMurrill descrisse 1453 nuove specie e variet\u00e0 di Agaricales, Boletales e Polyporales. \nQuattro generi da lui descritti sono tuttora ritenuti validi: \"Marasmiellus\", \"Polymarasmius\", \"Suillellus\", and \"Volvariopsis\". "}
{"id": "759934", "revid": "28592", "url": "https://it.wikipedia.org/wiki?curid=759934", "title": "Vidiadhar S. Naipaul", "text": ""}
{"id": "759937", "revid": "1573940", "url": "https://it.wikipedia.org/wiki?curid=759937", "title": "Cephalophus silvicultor", "text": "Il cefalofo dal dorso giallo (Cephalophus silvicultor ) \u00e8 un cefalofo originario dell'Africa centrale e occidentale. Il nome afrikaans \"duiker\", attribuito a tutti i cefalofi, vuol dire \u00abtuffatore\u00bb, e si riferisce all'abitudine, propria di questi animali, di tuffarsi nel fitto della vegetazione per trovare riparo.\nTassonomia.\nAttualmente, gli studiosi riconoscono quattro sottospecie di cefalofo dal dorso giallo:\nDescrizione.\nCon 125\u2013190\u00a0cm di lunghezza e 45\u201380\u00a0kg di peso, quello dal dorso giallo \u00e8 il cefalofo di maggiori dimensioni. Oltre che per la taglia, si distingue dai suoi simili per la macchia di peli gialli posta sul posteriore, la quale contrasta nettamente con la colorazione marrone-nerastra del resto del corpo. La regione posteriore \u00e8 pi\u00f9 alta di quella anteriore, e la testa \u00e8 allungata e a forma di cuneo. Entrambi i sessi presentano brevi corna cilindriche, maggiormente scanalate alla base, e una cresta di lunghi peli di color castano uniforme posta tra di esse. Diversamente da quasi tutti gli altri cefalofi, quello dal dorso giallo non dimena o \u00absbandiera\u00bb costantemente la coda, che misura 11\u201320\u00a0cm.\nDistribuzione e habitat.\nIl cefalofo dal dorso giallo \u00e8 diffuso in un vasto areale che occupa l'Africa occidentale e centrale, dal Senegal allo Zambia, ma all'interno di quest'area \u00e8 piuttosto raro e localizzato.\nSi pu\u00f2 incontrare praticamente in tutti i tipi di foresta tropicale, comprese foreste di pianura e di montagna, i mosaici foresta-savana e le foreste rivierasche, cos\u00ec come in habitat pi\u00f9 aperti, come radure, savane, savane alberate e boscaglie, e perfino in foreste secondarie e piantagioni.\nBiologia.\nTutti i cefalofi sono di natura riservata, e questa caratteristica, unita al loro habitat, abbastanza inaccessibile, fa s\u00ec che si sappia ben poco delle abitudini del cefalofo dal dorso giallo. Si ritiene che conduca vita prevalentemente solitaria, o tutt'al pi\u00f9 che viva in coppie monogame, all'interno di territori ben definiti, e che sia attivo sia di giorno che di notte. Quando percepisce la presenza di una minaccia, ad esempio un predatore, si immobilizza immediatamente e rizza i peli della macchia gialla; probabilmente questa postura \u00e8 un chiaro segnale d'allarme visivo per i conspecifici, o un \u00absegnale d'invito\u00bb indirizzato al predatore, s\u00ec da fargli capire di essere stato localizzato e di trovarsi in svantaggio.\nIl cefalofo dal dorso giallo si nutre di una vasta gamma di vegetali, compresi frutti, foglie, germogli, semi, cortecce e gemme, e all'occasione anche di carogne. In cattivit\u00e0 un esemplare \u00e8 stato visto catturare, uccidere e divorare un piccione, mentre in natura vari individui sono stati visti mangiare lucertole e perfino testuggini. Si ritiene che la femmina dia alla luce un unico piccolo, dopo un periodo di gestazione di 115 giorni. Il piccolo rimane nascosto tra la vegetazione per una settimana o gi\u00f9 di l\u00ec, ma inizia a consumare cibo solido molto rapidamente, ed \u00e8 completamente svezzato a partire dalle quattro-sei settimane di et\u00e0. Il piccolo \u00e8 ricoperto da un mantello nero-brunastro uniforme, ma le corna e la caratteristica macchia gialla si sviluppano a partire dai sette mesi. In cattivit\u00e0 pu\u00f2 vivere pi\u00f9 di 10 anni.\nConservazione.\nLa distruzione delle foreste e la caccia incontrollata a scopo alimentare hanno avuto un grande impatto sulla popolazione di questo animale; attualmente \u00e8 scomparso dal Gambia e, forse, dal Ruanda, e le popolazioni rimaste stanno diminuendo sempre pi\u00f9 un po' ovunque, tranne che nelle poche aree protette dove sono al sicuro dal bracconaggio o dall'avanzata degli insediamenti umani. Se questa situazione si protrarr\u00e0 ancora, \u00e8 probabile che il cefalofo dal dorso giallo si trover\u00e0 ben presto a rischio di estinzione."}
{"id": "759938", "revid": "78273", "url": "https://it.wikipedia.org/wiki?curid=759938", "title": "Domnall mac Ailp\u00edn", "text": ""}
{"id": "759939", "revid": "63945", "url": "https://it.wikipedia.org/wiki?curid=759939", "title": "Nicol\u00f2 III d'Este", "text": ""}
{"id": "759940", "revid": "1784425", "url": "https://it.wikipedia.org/wiki?curid=759940", "title": "Gian Carlo Di Martino", "text": "Prima fase della sua vita.\nNato a Maracaibo il 12 luglio 1964, figlio di genitori italiani che arrivarono a Maracaibo nel 1957, i quali, con grandi sforzi, iniziarono a commerciare in Piazza Baralt.\nRealizz\u00f2 i suoi studi elementari e medi nel Collegio Rosmini a Maracaibo (Zulia)\nSi laure\u00f2 in scienze politiche e amministrative nell'Universit\u00e0 Rafael Urdaneta in Maracaibo nel periodo 1983-1988.\nSi \u00e8 laureato in Scienze Giuridiche, ed \u00e8 avvocato, nell'Universit\u00e0 Cattolica Andr\u00e9s Bello nel periodo 1988-1993 a Caracas\nsi \u00e8 specializzato in Relazioni Internazionali Contemporanee e Diplomatiche nel periodo 1993-94 ed inoltre ha realizzato studi di Scienze Penali e Criminologia.\nSindaco di Maracaibo.\nRisult\u00f2 eletto come Sindaco del Municipio di Maracaibo nell'anno 2000, grazie al duro lavoro che realizz\u00f2 dall'incarico che esercit\u00f2 precedentemente dove combatt\u00e9 mafia ed ogni tipo di delitti e si lanci\u00f2 come un eccellente candidato grazie al processo elettorale della Costituente Promossa dal Presidente Hugo Chavez dove arriv\u00f2 al 14\u00ba posto (se ne richiedevano 13 per lo Stato del Zulia) di 176 candidati inscritti nelle liste. Impose uno stile di governo che gli fece guadagnare elettori per poi vincere le elezioni a Maracaibo; quindi risult\u00f2 rieletto come Sindaco di Maracaibo nell'anno 2004 dal momento che il popolo valut\u00f2 una gestione umana, a tu per tu con la gente.\nDal 2000 \u00e8 il sindaco di Maracaibo, (capitale dello stato petrolifero del Zulia e seconda citt\u00e0 del Venezuela), ed \u00e8 stato rieletto nel 2004, per ricoprire la carica fino al 2008.\nHa ricoperto il ruolo di direttore del carcere nazionale di Maracaibo. \u00c8 stato anche professore dell'universit\u00e0 Dr. Rafael Belloso Chac\u00edn e dell'universit\u00e0 Rafael Urdaneta. Inoltre ha ricoperto il ruolo di direttore della \"Oficina Nacional de Identificaci\u00f3n y Direcci\u00f3n de Extranjer\u00eda\" (ONIDEX); direttore della sicurezza e dell'ordine pubblico del governo dello stato Zulia; segretario aggiunto di governo; commissario regionale antidroga; segretario privato del governatore; commissario per la ristrutturazione del corpo tecnico di polizia giudiziaria (PTJ) nel Zulia e per l'umanizzazione delle carceri di detenzione temporanea della P.T.J.\nA met\u00e0 dell'anno 2005, Gian Carlo Di Martino \u00e8 stato il primo personaggio politico di rilevanza che denunciasse pubblicamente la truffaldina \"estafa de La Vuelta\", una banca parallela dove si afferma che pi\u00f9 di 700 persone abbiano perso almeno 600 milioni di dollari , che avevano invertito con la promessa di interessi mensili superiori al 10 %, al 15% ed al 20%.\nNel 2007 promosse la Citt\u00e0 di Maracaibo come una delle sedi della Coppa America 2007, per il cui motivo si realizzarono importanti investimenti nel turismo e per l'ampliamento e ristrutturazione dello stadio Pachenco Romero di Maracaibo, ottenendo che le autorit\u00e0 del CONMEBOL selezionassero questa come sede della finalissima di questo evento, vincendo su citt\u00e0 come Matur\u00edn, M\u00e9rida, Ciudad Guayana e la stessa capitale Caracas, le quali citt\u00e0 contavano con l'appoggio delle rispettive Regioni.\nNel 2008, durante le elezioni primarie del PSUV, fu eletto con un 58,58% contro il 35% del suo avversario per diventare Presidente della Regione del Zulia. In seguito si dimise come capo del Responsabile della Campagna Simon Bolivar dello Stato Zulia per il Referendum della \"Enmienda Costitucional\".\nNel 2009 ha ricoperto l'incarico di Ministro Consigliere in Commissione presso l'Ambasciata della Repubblica Bolivariana del Venezuela a Roma.\nDal 12 aprile 2010 ha l'incarico di Console Generale della Repubblica Bolivariana del Venezuela in Milano."}
{"id": "759941", "revid": "1950523", "url": "https://it.wikipedia.org/wiki?curid=759941", "title": "Livello trofico", "text": "Per livello trofico si intende la posizione che un individuo facente parte di un gruppo occupa rispetto al livello trofico di base che \u00e8 rappresentato dagli autotrofi (produttori, come i vegetali). Pi\u00f9 esattamente in un \"livello trofico\" sono compresi tutti quegli organismi che ottengono energia dal Sole (o da altri tipi di fonti primarie) tramite lo stesso numero di passaggi; se ad esempio consideriamo una catena alimentare composta da graminacea--&gt;cavalletta--&gt;rana--&gt;rapace, la graminacea (autotrofo, che cio\u00e8 sfrutta direttamente l'energia solare o chemiosintetica come fonte per organicare le sostanze necessarie al proprio metabolismo) sar\u00e0 al 1\u00ba livello trofico, la cavalletta sar\u00e0 al secondo in quanto consumatore primario (ovvero organismo eterotrofo che si nutre di vegetali) e cos\u00ec via fino al rapace che occuper\u00e0 il 4\u00ba livello trofico. \nCon una semplificazione, si pu\u00f2 dire che il livello trofico \u00e8 il posto occupato da un individuo all'interno della catena alimentare in un dato ecosistema.\nBibliografia.\nMangiarotti G., \"Lineamenti di Biologia\", Torino, UTET, 1978."}
{"id": "759942", "revid": "43387470", "url": "https://it.wikipedia.org/wiki?curid=759942", "title": "Nucleo abitato", "text": ""}
{"id": "759945", "revid": "2014155", "url": "https://it.wikipedia.org/wiki?curid=759945", "title": "Donald I di Scozia", "text": "Biografia.\nRegno.\nDurante il suo regno concep\u00ec i \"Laws of Aedh\" un sistema di norme comprendenti anche una regolamentazione della tanistry, cio\u00e8 del sistema usato per la scelta dell'erede al trono. \nMorte.\nSuo successore divenne il nipote Costantino I di Scozia. Le circostanze della sua morte sono poco chiare, non \u00e8 chiaro se perse la vita nel corso di una battaglia presso Scone nel Perthshire o se mor\u00ec nel suo palazzo Kinn Belachoir. Fu sepolto a Iona."}
{"id": "759947", "revid": "1573940", "url": "https://it.wikipedia.org/wiki?curid=759947", "title": "Cephalophus zebra", "text": "Il cefalofo zebra (Cephalophus zebra ) \u00e8 un piccolo cefalofo originario delle foreste dell'Africa occidentale.\nDescrizione.\nChiamato cos\u00ec per le 12-15 bande nere che, come quelle della zebra, scendono gi\u00f9 lungo il dorso, il cefalofo zebra \u00e8 una piccola antilope dal corpo breve e tozzo; misura 85\u201390\u00a0cm di lunghezza e pesa 9\u201320\u00a0kg. Il colore del mantello varia dal giallo oro chiaro al marrone-rossastro, con le regioni inferiori color crema chiaro. Un'altra sua caratteristica distintiva \u00e8 la mancanza di un ciuffo sulla fronte, presente in quasi tutte le altre specie di cefalofo. Sia i maschi che le femmine possiedono brevi corna affusolate impiegate per difendere il territorio; sebbene le femmine siano generalmente pi\u00f9 grandi dei maschi, questi ultimi possiedono corna pi\u00f9 lunghe. I piccoli presentano una colorazione pi\u00f9 bluastra degli adulti e strisce pi\u00f9 ravvicinate tra loro. Il nome afrikaans \"duiker\", con cui vengono indicati i cefalofi, significa \u00abtuffatore\u00bb o \u00abantilope tuffatrice\u00bb, e si riferisce ai balzi che questi animali compiono nel sottobosco quando vengono disturbati.\nDistribuzione e habitat.\nIl cefalofo zebra \u00e8 particolarmente comune nella Liberia centro-orientale, sebbene viva anche in tutta la Sierra Leone e la Costa d'Avorio.\nSembra che questo animale dipenda strettamente dalle foreste primarie di pianura che crescono lungo le valli dei fiumi, ma si incontra anche nelle foreste secondarie e in regioni montuose.\nBiologia.\nIl cefalofo zebra vive sia da solo che in coppie riproduttive. I membri delle coppie si strofinano spesso le ghiandole odorifere a vicenda, apparentemente per rinforzare il legame di coppia e per comunicare la disponibilit\u00e0 sessuale. Ogni anno viene partorito un unico piccolo, dopo un periodo di gestazione di 221-229 giorni. I piccoli sviluppano la colorazione e le dimensioni degli adulti dopo circa sette-nove mesi, e i maschi raggiungono la maturit\u00e0 sessuale verso i due anni.\nLa dieta di questo cefalofo diurno consiste prevalentemente di frutti e di una vasta gamma di foglie, gemme, germogli ed erbe. Dal momento che spesso non \u00e8 in grado di raggiungere i frutti di cui si nutre direttamente dagli alberi, il piccolo cefalofo zebra approfitta di quelli che altri animali che si cibano sugli alberi lasciano cadere sul suolo della foresta.\nConservazione.\nSebbene altre specie di cefalofo siano divenute vulnerabili in seguito alla caccia intensiva, non sembra che questo fattore costituisca una significativa minaccia per la sopravvivenza del cefalofo zebra, probabilmente per il fatto che questa specie elusiva viene avvistata solo raramente dall'uomo. La principale minaccia per la sua esistenza, cos\u00ec come per quella di molte altre specie africane, \u00e8 la perdita dell'habitat dovuta alla deforestazione. Nel 1999 la popolazione del cefalofo zebra venne stimata sui 28.000 esemplari, ma da allora \u00e8 andata progressivamente declinando."}
{"id": "759948", "revid": "2166030", "url": "https://it.wikipedia.org/wiki?curid=759948", "title": "Visby", "text": "Visby (in tedesco \"Wisby\") \u00e8 la pi\u00f9 grande citt\u00e0 sull'isola di Gotland, in Svezia. Con ogni probabilit\u00e0 \u00e8 la citt\u00e0 medievale meglio conservata di tutta la nazione, e per questo motivo nel 1995 \u00e8 stata inserita nell'elenco dei Patrimoni dell'umanit\u00e0 dell'UNESCO.\nI monumenti pi\u00f9 famosi della citt\u00e0 sono rappresentati dalla sua cinta muraria, chiamata \"Ringmuren\", lunga 3,4 chilometri, e dalle rovine delle antiche chiese.\nIl nome della citt\u00e0, Visby, deriva dalla parola \"Vi\", che in norreno significa \"luogo sacrificale\". Alcuni la chiamano affettuosamente col nome di \"citt\u00e0 delle rose e delle rovine\".\nVisby \u00e8 la sede del governo della contea del Gotland.\nStoria.\nNon si conosce molto della storia antica di Visby, ma \u00e8 certo che intorno al 900 essa fosse un centro di commerci.\nNel corso del XII secolo venne eretta la Cattedrale di Visby, dedicata a Santa Maria e modificata nel XIII secolo. Nei secoli successivi vennero costruite molte altre chiese, mentre la citt\u00e0 fioriva grazie alla sua partecipazione alla Lega Anseatica.\nAgli inizi del XIII secolo si inizi\u00f2 a dotare Visby di una cinta muraria difensiva, ricostruita intorno al 1280 nella forma che vediamo ancor oggi (anche se alcune delle torri che la contraddistinguono non furono costruite fino al XV secolo). Le mura, quasi completamente intatte, sono alte 11 metri e lunghe 3,4 chilometri.\nNel 1361 l'isola di Gotland venne conquistata da Valdemaro Atterdag, rendendo Visby una citt\u00e0 danese. Nel 1391, 1394 e 1398 venne attaccata e saccheggiata dalla Fratellanza Vitaliana, un gruppo di pirati del Mar Baltico.\nNel 1411 Eric di Pomerania si fece costruire il castello di Visborg, una fortezza che si trova nei pressi della citt\u00e0, e vi si stabil\u00ec per dodici anni, periodo nel quale Visby divenne virtualmente un covo di pirati e il commercio si ferm\u00f2. Nel 1470 la citt\u00e0 fu infatti espulsa dalla Lega Anseatica.\nNel 1525 avvenne il fatto pi\u00f9 disastroso della storia della citt\u00e0: i mercanti di Visby erano in lite con Lubecca, il che ebbe come conseguenza che un gruppo di tedeschi cominci\u00f2 a bruciare tutte le chiese della citt\u00e0 svedese ad eccezione della cattedrale. Le rovine delle chiese sono state conservate fino ad oggi, il che contribuisce a dare uno charme unico alla moderna Visby.\nDopo 300 anni di occupazione danese, con il Trattato di Br\u00f6msebro del 1645 l'isola di Gotland torn\u00f2 sotto il controllo dell'impero svedese. Poco venne fatto per sviluppare l'economia dell'isola, compreso un timido tentativo del XVIII secolo che non port\u00f2 a grandi risultati. Solo agli inizi del XIX secolo Visby ricominci\u00f2 ad attrarre i commerci e un'industria portuale di una certa importanza.\nNella televisione.\nVisby \u00e8 la citt\u00e0 dove sono stati girati gli episodi di Pippi Calzelunghe: sull'isola di Gotland si trova infatti la casa Villa Villacolle."}
{"id": "759949", "revid": "701660", "url": "https://it.wikipedia.org/wiki?curid=759949", "title": "Puccio Sciancato", "text": " \nNon si hanno molte notizie storiche sulla sua vita: nel 1268 fu bandito da Firenze con la sua famiglia perch\u00e9 ghibellino, ma gi\u00e0 nel 1280 lo troviamo tornato in citt\u00e0, tra i firmatari dell'effimera pace del Cardinal Latino (1280).\nNon si conoscono nemmeno notizie circa la sua presunta attivit\u00e0 di ladro. In Dante egli viene citato con l'intero nome (il nomignolo \"Sciancato\" poteva forse riferirsi a un difetto fisico) ed \u00e8 l'unico a non subire un aggravamento della pena, senza subire metamorfosi particolari con i serpenti. Alcuni hanno voluto spiegare questa estraneit\u00e0 con il fatto che Puccio fosse un \"ladro semplice\", mentre gli altri citati sarebbero ladri con varie aggravanti (sacrilegio, peculato, plagio, associazione a delinquere...). Gli elementi che Dante per\u00f2 insinua nel poema (in quel canto la sua attenzione \u00e8 tutta dedicata sulle trasformazioni fisiche) e le scarsissime fonti storiche rendono impossibile una qualsiasi interpretazione certa del passo."}
{"id": "759950", "revid": "36426", "url": "https://it.wikipedia.org/wiki?curid=759950", "title": "Puccio dei Galigai", "text": ""}
{"id": "759952", "revid": "1305772", "url": "https://it.wikipedia.org/wiki?curid=759952", "title": "Giudei", "text": ""}
{"id": "759955", "revid": "765341", "url": "https://it.wikipedia.org/wiki?curid=759955", "title": "Globish", "text": "Termine nato dalla fusione delle parole \"\"globe\" (globo) e \"english\"\" (inglese), il globish, traducibile in italiano come globese (global\" + \"english, inglese globale), \u00e8 una versione semplificata dell'inglese che si prefigge di usare solo i termini e le frasi pi\u00f9 comuni e semplici della lingua. Esiste un dizionario globish ideato dal francese Jean-Paul Nerri\u00e8re, che ne ha tratto un marchio e ne detiene i diritti.\nStoria.\nL'ideatore, Nerriere, \u00e8 un ex dipendente della IBM, che ha concepito questa sorta di inglese \"leggero\" che la gente di tutto il mondo dovrebbe capire pi\u00f9 facilmente di quello esteso. Infatti, molti conoscono un inglese molto semplificato, spesso definito \"globish\". Nerriere ha avuto questa idea quando si trovava a un congresso assieme a altri colleghi di tutto il mondo che tra loro comunicavano col \"globish\": quando si sono presentati i due americani che dovevano tenere la conferenza (parlanti madrelingua) gli altri hanno capito semplicemente i loro nomi e per tutto il resto non sono riusciti ad intendersi.\nNerriere ha quindi deciso di scrivere un dizionario di sole 1.500 parole per far imparare un inglese basico ed essenziale al fine di far comprendere ai meno esperti anche i discorsi dei madrelingua.\nCritiche.\nCome per ogni lingua ausiliaria internazionale non mancano le critiche:"}
{"id": "759957", "revid": "124891323", "url": "https://it.wikipedia.org/wiki?curid=759957", "title": "Doris Lessing", "text": "Ha vinto il premio Nobel per la letteratura 2007 con la seguente motivazione: \u00abcantrice dell'esperienza femminile che con scetticismo, passione e potere visionario ha messo sotto esame una civilt\u00e0 divisa\u00bb.\nBiografia.\nIl padre, un ufficiale britannico reduce della prima guerra mondiale, dove aveva sofferto diverse amputazioni, aveva sposato la madre di Doris, un'infermiera, e si era trasferito in Persia, l'attuale Iran, dove lavorava come impiegato di banca. La sua famiglia si trasfer\u00ec nella colonia britannica della Rhodesia del Sud (l'odierno Zimbabwe) nel 1925, conducendo la difficile vita dei coltivatori di mais. Sfortunatamente i mille acri di bush africano non divennero sufficientemente fecondi, ostacolando il desiderio della madre di vivere il sogno vittoriano delle \"terre selvagge\".\nDoris Lessing frequent\u00f2 una scuola cattolica femminile, sebbene la sua famiglia non fosse cattolica. Anche come manifestazione del suo conflitto con la severit\u00e0 materna, lasci\u00f2 la scuola all'et\u00e0 di quindici anni, divenendo da quel momento autodidatta. Nonostante le difficolt\u00e0 e un'infanzia infelice, le sue opere sulla vita nell'Africa britannica sono piene di compassione sia per le infruttuose vite dei coloni venuti dal Regno Unito sia per le sfortune degli indigeni.\nSi \u00e8 sposata due volte (entrambe seguite dal divorzio) e ha avuto tre figli. Il secondo marito fu Gottfried Lessing, un emigrante tedesco. Il suo primo romanzo, \"L'erba canta\", fu pubblicato a Londra nel 1950 (anno del secondo divorzio), dopo il suo trasferimento in Europa, dove ha vissuto da allora. Nel 2001 fu premiata con il Premio Principe delle Asturie nella categoria Letteratura per le sue opere in difesa della libert\u00e0 e del Terzo mondo e il Premio Grinzane Cavour. Ha ricevuto inoltre il David Cohen British Literature Prize. Nel 2007 ha ricevuto il premio Nobel per la letteratura.\n\u00c8 deceduta a Londra il 17 novembre 2013 all'et\u00e0 di 94 anni.\nLe opere e lo stile narrativo.\nLe opere di Doris Lessing sono comunemente divise in tre periodi: il comunismo (1944-1956) quando scrive radicalmente su temi sociali, il tema psicologico (1956-1969) e il sufismo che viene esplorato nella serie di \"Canopus\". Dopo i temi sufi, Doris Lessing ha lavorato in tutte e tre le aree. Il suo romanzo \"Il taccuino d'oro\" (\"The Golden Notebook\") \u00e8 considerato un classico della letteratura femminista da molti studiosi, ma singolarmente non dall'autrice stessa.\nIl romanzo la fece entrare nella rosa dei possibili candidati al premio Nobel, ma i suoi successivi romanzi di fantascienza la screditarono, eliminandola dalla rosa dei possibili vincitori. Doris Lessing non amava l'idea di essere considerata un'autrice femminista. Quando una volta le chiesero perch\u00e9, rispose:\nQuando le chiesero quali dei suoi libri considerasse il pi\u00f9 importante, scelse la serie fantascientifica di \"Canopus in Argos\". Questi libri mostrano, attraverso molti punti di vista, come una societ\u00e0 avanzata possa combattere l'evoluzione forzata (cfr. anche il Ciclo delle Cinque Galassie di David Brin). La serie di Canopus \u00e8 basata in parte sul sufismo, cui l'autrice fu introdotta da Idries Shah. I suoi primi lavori sullo \"spazio interno\" come \"Memorie di una sopravvissuta\" sono anch'essi connessi a questo tema. Ha scritto anche numerosi racconti sui gatti, .\nOpere.\nOpere tradotte in italiano.\n\"L'erba canta\", editore Casini, traduzione Maria Stella Ferrari, 1952"}
{"id": "759958", "revid": "226458", "url": "https://it.wikipedia.org/wiki?curid=759958", "title": "Indici per il mercato del lavoro", "text": "Gli Indici per il mercato del lavoro sono strumenti attraverso i quali \u00e8 possibile comprendere l'andamento del mercato del lavoro ed individuare i principali parametri che influenzano l'occupazione. \nSolitamente gli indici vengono utilizzati come sostegno alla programmazione degli interventi sul mercato del lavoro e sono rappresentati da valori numerici, ricavati attraverso valutazioni matematiche, statistiche e sociologiche.\nUn esempio \u00e8 l'indice di flessibilit\u00e0, che misura la frequenza con la quale un universo di lavoratori cambia occupazione all'interno di un periodo di tempo prefissato. Tale indice \u00e8 dato dalla formula:\nformula_1\ndove 'Avviati' rappresenta il numero di lavoratori, all'interno dell'universo campione, che nel periodo di tempo prefissato hanno iniziato almeno un rapporto di lavoro, ed 'Avviamenti' rappresenta il numero totale di rapporti di lavoro occorsi, nello stesso periodo di tempo, all'intero universo di lavoratori. L'indice di flessibilit\u00e0 restituisce un valore percentuale che rappresenta la propensione dei lavoratori del campione a cambiare lavoro: tanto maggiore \u00e8 il numero di volte gli individui vengono avviati al lavoro nel periodo preso in considerazione, tanto maggiore \u00e8 l'indice di flessibilit\u00e0 e viceversa.\nUn altro esempio \u00e8 l'indice di occupazione di Giovanni Calcerano, che esprime la crescita (o il decremento) percentuale di occupati rispetto ad un anno 0 di riferimento. La formula \u00e8:\nformula_2\ndove O1 \u00e8 il numero di occupati standard nell'anno rispetto al quale vogliamo effettuare il calcolo e O0 \u00e8 il numero di occupati standard nell'anno 0 di riferimento. Per occupati standard, si intende il numero di lavoratori che, nel corso dell'anno, hanno lavorato almeno un giorno (con qualunque tipo di contratto), calcolati come frazione in rapporto al numero di giorni effettivamente lavorati. Ad esempio, una persona che ha lavorato in un anno 200 giorni, verr\u00e0 calcolato non come un lavoratore completo, bens\u00ec come una frazione di lavoratore, precisamente per il valore pari a 200/365=0,5479. La somma di tutte queste frazioni relative a tutti coloro i quali hanno lavorato in quell'anno rappresenta il valore di lavoratori standard. L'indice di occupazione di Giovanni Calcerano \u00e8 negativo se tra gli anni considerati si riscontra un decremento dell'occupazione, positivo se tra gli anni considerati si riscontra un incremento."}
{"id": "759959", "revid": "204012", "url": "https://it.wikipedia.org/wiki?curid=759959", "title": "Oiace", "text": ""}
{"id": "759963", "revid": "486946", "url": "https://it.wikipedia.org/wiki?curid=759963", "title": "Museo del patrimonio industriale alla fornace Galotti", "text": ""}
{"id": "759965", "revid": "73809", "url": "https://it.wikipedia.org/wiki?curid=759965", "title": "Gabbri", "text": ""}
{"id": "759968", "revid": "13648", "url": "https://it.wikipedia.org/wiki?curid=759968", "title": "Segmenti", "text": ""}
{"id": "759977", "revid": "4711", "url": "https://it.wikipedia.org/wiki?curid=759977", "title": "Alleato", "text": ""}
{"id": "759978", "revid": "508036", "url": "https://it.wikipedia.org/wiki?curid=759978", "title": "Hippotragus leucophaeus", "text": "L'antilope azzurra (Hippotragus leucophaeus Pallas, 1766) \u00e8 stata il primo grande mammifero scomparso in tempi storici.\nQuesto animale era strettamente imparentato con l'antilope roana e l'antilope nera, essendo tuttavia pi\u00f9 piccolo di entrambe.\nViveva principalmente nell'attuale provincia del Capo Occidentale, anche se durante l'ultima era glaciale il suo areale era maggiore. Era un brucatore selettivo, che sceglieva solo determinati tipi di erbe, e questa caratteristica gli risult\u00f2 fatale nella competizione con gli ovini ed i bovini importati dall'uomo intorno al 400 a.C.\nGli europei videro per la prima volta questo animale nel XVII secolo, quando la specie era gi\u00e0 in forte declino: nonostante la sua carne sia quasi immangiabile, quest'antilope venne cacciata avidamente dai boeri, che nel frattempo convertivano la savana in campi coltivati, riducendone l'habitat.\nLa specie si estinse intorno al 1800. Attualmente ne rimangono quattro esemplari impagliati (nei musei di Vienna, Parigi, Stoccolma e Leida), oltre che alcune paia di corna e varie ossa in altri musei.\n\u00c8 da notare che nessuno degli esemplari impagliati mostri anche un vago riflesso bluastro: il loro mantello \u00e8 fatto di peli striati di nero e di giallo."}
{"id": "759979", "revid": "1305772", "url": "https://it.wikipedia.org/wiki?curid=759979", "title": "A Real Dead One", "text": "A Real Dead One \u00e8 il terzo album dal vivo del gruppo musicale britannico Iron Maiden, pubblicato il 18 ottobre 1993 dalla EMI.\nIl disco.\nCome il precedente \"A Real Live One\", anche questo disco contiene brani registrati durante il tour promozionale per \"Fear of the Dark\" in nove localit\u00e0 differenti dell'Europa. Se \"A Real Live One\" presentava brani estratti dagli album compresi fra \"Somewhere in Time\" e \"Fear of the Dark\", \"A Real Dead One\" \u00e8 caratterizzato dalla presenza di brani appartenenti ai primi cinque album pubblicati dal gruppo (da \"Iron Maiden\" a \"Powerslave\").\nL'album contiene inoltre brani raramente eseguiti dal vivo, come la strumentale \"Transylvania\" o \"Where Eagles Dare\", mentre altri come \"Remember Tomorrow\" e \"Prowler\" rappresentano delle vere e proprie chicche, in quanto si trattano delle uniche registrazioni dal vivo ufficiali con Bruce Dickinson alla voce."}
{"id": "759981", "revid": "1906612", "url": "https://it.wikipedia.org/wiki?curid=759981", "title": "Jean Starobinski", "text": "Biografia.\nDi religione ebraica, studi\u00f2 letteratura classica all'Universit\u00e0 di Ginevra e, successivamente, anche medicina, conseguendo il titolo di dottorato in entrambe le discipline. Insegn\u00f2 letteratura francese alla Johns Hopkins University di Baltimora, a quella di Basilea oltre che a quella di Ginevra, dove tenne pure corsi di storia delle idee e di storia della medicina.\nI suoi libri, tradotti in una dozzina di lingue, sono stati di valido aiuto per la critica contemporanea, arricchendo di nuovi punti di vista su vasti temi il panorama critico letterario. Lo studioso si occup\u00f2 in numerose opere della creazione poetica nella poesia contemporanea e dei problemi dell'interpretazione: i suoi saggi sull'arte del XVII secolo sono ormai considerati dei classici.\nLa sua esperienza di medico specializzato in psichiatria lo spinse a studiare le cause della malinconia (in \"Trois Fureurs\", 1974); fu inoltre il primo a pubblicare, nel 1964, le ricerche di Ferdinand de Saussure sugli anagrammi.\nJean Starobinski fu membro dell'Acad\u00e9mie des sciences morales et politiques dell'Institut de France e di numerose altre accademie europee e statunitensi. Fu insignito della laurea honoris causa da numerose universit\u00e0 europee e statunitensi.\nNel 1984 vinse il Premio Balzan per la storia e critica delle letterature. Nel 1998 si aggiudic\u00f2 il Premio Grinzane Cavour e il Grand Prix national des lettres.\n\u00c8 scomparso a Morges, in Svizzera, il 4 marzo 2019, all'et\u00e0 di 98 anni."}
{"id": "759983", "revid": "114980866", "url": "https://it.wikipedia.org/wiki?curid=759983", "title": "Denominazionalismo", "text": "Il termine denominazione nell'ambito delle chiese cristiane \u00e8 comunemente usato nel linguaggio delle chiese evangeliche per indicare un'associazione di comunit\u00e0 cristiane locali legate da un comune retaggio storico e/o teologico.\nSi potrebbe per\u00f2 anche dire che una data comunit\u00e0 evangelica sia espressione locale di una particolare denominazione. Questo, per\u00f2, non \u00e8 sempre il caso, perch\u00e9 molte comunit\u00e0 evangeliche locali non sono legate ad organismi superiori, bench\u00e9 abbiano tratti riconoscibili equiparabili ad un particolare tipo di chiese. \u00c8 possibile che certe comunit\u00e0 cristiane locali \"per principio\" non intendano aderire ad alcun organismo superiore, sostenendo radicalmente il principio del congregazionalismo, cio\u00e8 dell'autonomia organizzativa di ciascuna comunit\u00e0 cristiana locale.\nIl termine denominazione in generale si riferisce a tutto ci\u00f2 che pu\u00f2 essere distinto dal nome che porta. Nel contesto religioso questa designazione si \u00e8 tradizionalmente applicata sia a movimenti all'interno del Protestantesimo, come il Battismo ed il Metodismo, ma anche ai numerosi rami indipendenti di tali movimenti che si sono sviluppati nel corso del tempo a causa della loro espansione geografica e delle controversie teologiche.\nCaratteristiche.\nCaratteristica della vera denominazione \u00e8 che essa non pretende di essere la sola legittima espressione della chiesa e questo la distingue dalle cosiddette s\u00e9tte cristiane. Una vera denominazione non impone ai suoi membri l'esclusivismo, ma li considera liberi di cooperare con altri cristiani di altre denominazioni in vari ministeri specializzati.\nBench\u00e9 questo sia vero, una denominazione pensa frequentemente di s\u00e9 stessa come l'espressione migliore della Chiesa cristiana, la pi\u00f9 fedele alle Sacre Scritture e all'attivit\u00e0 attuale dello Spirito Santo. Se non avesse creduto questo, almeno all'inizio, non vi sarebbe stata ragione di affrontare il trauma di separarsi (o di non aderire) ad una denominazione pi\u00f9 antica.\nUn retaggio denominazionale normalmente include aspetti particolari della dottrina, dell'esperienza cristiana o della sua organizzazione, ma pu\u00f2 anche includere la sua etnia, lingua, classe sociale o origine geografica. Di solito, per\u00f2, molte quando non tutte queste caratteristiche un tempo comuni, si sono evolute in diversit\u00e0 considerevoli specialmente nelle denominazioni pi\u00f9 vaste ed antiche. Questo risulta spesso in un vasto raggio di differenze all'interno di una stessa denominazione quanto ne esiste fra le denominazioni stesse, nonostante l'unit\u00e0 organizzativa.\nIn teoria il denominazionalismo si oppone a due altri modi di essere chiesa, cio\u00e8 il Cattolicesimo e il settarismo.\nLe chiese \"cattoliche\" (da un termine greco che significa \"l'intero\") vedono s\u00e9 stesse come organizzazioni che abbracciano tutti i cristiani del mondo. In Italia Chiesa cattolica \u00e8 usato di solito per indicare il nome proprio della pi\u00f9 estesa denominazione cristiana che comprende 23 Chiese sui iuris che riconoscono l'autorit\u00e0 suprema del papa di Roma; la definizione di \"cattoliche\" \u00e8 rivendicata inoltre da molte confessioni cristiane che non riconoscono il primato del vescovo di Roma: ad esempio le chiese della Comunione anglicana, il nome di alcune delle quali contiene espressamente l'attributo \"cattolica\". Tipico dell'ecclesiologia cattolica \u00e8 che le chiese di ciascun luogo sono governate legittimamente da vescovi la cui successione sia tracciabile agli Apostoli. Negli ultimi decenni, la maggior parte delle chiese ha riconosciuto una qualche legittimit\u00e0 ad altre chiese, e incoraggia i loro membri a cooperare con esse.\nIn teoria il denominazionalismo si oppone fortemente al settarismo. Ogni setta cristiana vede s\u00e9 stessa, infatti, come la sola espressione istituzionale dei seguaci di Cristo. A differenza delle chiese cattoliche, le s\u00e9tte non hanno mai abbracciato, nei tempi moderni, pi\u00f9 di una piccola percentuale di una qualsiasi popolazione. Le s\u00e9tte si contraddistinguono non solo per le loro pretese esclusiviste, ma anche dal loro disaccordo con la comprensione del IV secolo della dottrina della Trinit\u00e0 alla quale tradizionalmente aderiscono tutte le chiese cattoliche e protestanti. Alcune s\u00e9tte, per\u00f2, soprattutto quando trinitarie si sono evolute in denominazioni vere e proprie. D'altro canto, alcuni rami denominazionali che tanto concentrano le loro energie sulle loro credenze e pratiche distintive, acquisiscono ben presto tratti settari.\nStoria.\nIl denominazionalismo \u00e8 un fenomeno particolarmente recente. La distinzione teologica fra chiesa visibile e chiesa invisibile, fatta da John Wycliffe e Jan Hus, ed elaborata dai riformatori protestanti sottolinea la pratica e la difesa del denominazionalismo che emerge fra i puritani inglesi del XVII secolo, che concordavano sulla maggior parte delle cose ma non su come la Chiesa dovesse essere organizzata. I grandi risvegli religiosi del XVIII secolo, associati a John Wesley e George Whitefield incoraggiano molto questa pratica, specialmente in America, dove diventa dominante.\nProblemi.\nLa realt\u00e0 del denominazionalismo, bench\u00e9 sorga da chiese che dichiarano la Bibbia essere l'unica loro regola di fede e di condotta, difficilmente si concilia con questo principio. La Bibbia, infatti, non contempla che la Chiesa debba o possa essere suddivisa in denominazioni. \u00c8 vero il contrario, cio\u00e8 che tutti i cristiani - eccetto quelli soggetti ad azione disciplinare - siano in piena comunione con tutti gli altri. La tendenza \"denominazionale\" \u00e8 espressamente denunziata come sbagliata dallo stesso Nuovo Testamento. Si veda ad esempio 1 Corinzi 1:10-13 \"\"Ora, fratelli, vi esorto, nel nome del Signore nostro Ges\u00f9 Cristo, ad aver tutti un medesimo parlare e a non aver divisioni tra di voi, ma a stare perfettamente uniti nel medesimo modo di pensare e di sentire. Infatti, fratelli miei, mi \u00e8 stato riferito da quelli di casa Cloe che tra di voi ci sono contese. Voglio dire che ciascuno di voi dichiara: \u00abIo sono di Paolo\u00bb; \u00abio d'Apollo\u00bb; \u00abio di Cefa\u00bb; \u00abio di Cristo\u00bb. Cristo \u00e8 forse diviso? Paolo \u00e8 stato forse crocifisso per voi? O siete voi stati battezzati nel nome di Paolo?\".\"\nC'\u00e8 quindi un'ovvia discrepanza fra il carattere distintivo della denominazione e la sua caratteristica rivalit\u00e0 con altri, e come la Bibbia dipinge l'unit\u00e0 di tutti i cristiani, da assimilarsi a quella di Dio Padre con Dio Figlio, un'unit\u00e0 percepita non solo per fede, ma osservabile dal mondo. Vedi Giovanni 17:20-23 \"\"Non prego soltanto per questi, ma anche per quelli che credono in me per mezzo della loro parola: che siano tutti uno; e come tu, o Padre, sei in me e io sono in te, anch'essi siano in noi: affinch\u00e9 il mondo creda che tu mi hai mandato. Io ho dato loro la gloria che tu hai data a me, affinch\u00e9 siano uno come noi siamo uno; io in loro e tu in me; affinch\u00e9 siano perfetti nell'unit\u00e0, e affinch\u00e9 il mondo conosca che tu mi hai mandato, e che li ami come hai amato me\".\"\nA questi problemi alcuni rispondono esortando i veri cristiani ad opporsi al denominazionalismo e ad abbandonarle incontrandosi poi semplicemente come chiese di Cristo, chiese cristiane, chiese di Dio, discepoli, fratelli, chiese bibliche, chiese evangeliche, e simili nomi inclusivi. Questo, per\u00f2, non ha attratto molti cristiani, anzi, \u00e8 stato funzionale a creare nuove denominazioni e s\u00e9tte, nonostante la riluttanza del gruppo ad ammetterlo.\nUn'altra risposta \u00e8 stata quella, per la comunit\u00e0 cristiana locale, di rimanere indipendente, ma nell'impegnarsi in sforzi cooperativi con altre organizzazioni cristiane. Di fatto, diverse comunit\u00e0 cristiane che conservano legami istituzionali con una denominazione, si comportano come se non li avessero. La pratica dell'indipendenza della comunit\u00e0 locale \u00e8 stata promossa nel XX secolo dal sorgere di movimenti ed organizzazioni para-ecclesiali specializzati in un qualche ministero cristiano, missioni, scuole bibliche, case editrici, radio-televisioni, riviste e giornali cristiani ed altro, di tendenza, appunto, \"interdenominazionale\". Queste organizzazioni promuovono la cooperazione e mettono in evidenza i tratti comuni delle varie denominazioni,\nUn'altra risposta ancora al denominazionalismo \u00e8 il tentativo di promuovere un'unit\u00e0 pi\u00f9 visibile attraverso la pratica e le attivit\u00e0 dell'ecumenismo. Il movimento ecumenico, cos\u00ec, ha visto numerosi tentativi di fondere a vario livello diverse denominazioni, conservandone una sorta di autonomia formale in rispetto alle proprie origini storiche.\nNon vi \u00e8 indicazione oggi che le denominazioni scompaiano, nonostante molti tentativi di convergenza ed ecumenismo, ma nessuno sembra pi\u00f9 tanto oggi disposto a giustificarle biblicamente. La tendenza oggi sembra essere quella di un nuovo denominazionalismo, non pi\u00f9 basato su associazioni di comunit\u00e0 con un retaggio comune, e sullo sviluppo di ministeri para-ecclesiali.\nTermini derivati.\nDal termine \"denominazione\" sono stati coniati gli aggettivi \"adenominazionale\" (o \"non denominazionale) per descrivere una comunit\u00e0 cristiana locale indipendente da denominazioni di sorta (sebbene eventualmente in fraterno contatto e/o consultazione con esse). Una comunit\u00e0 \"adenominazionale\" di solito ha una confessione di fede essenziale che evita di menzionare dottrine controverse, non prendendovi posizione ed ammettendo al riguardo libert\u00e0 e dialogo. Spesso chiese evangeliche \"adenominazionali\" assumono come base di fede i principi dell'Alleanza Evangelica. L'aggettivo \"interdenominazionale\" si riferisce ad un'organizzazione cristiana in cui collaborano cristiani appartenenti a diverse denominazioni."}
{"id": "759984", "revid": "834", "url": "https://it.wikipedia.org/wiki?curid=759984", "title": "Dopo l'infinito", "text": "Dopo l'infinito \u00e8 il secondo album del gruppo neoprogressive toscano dei Nuova Era pubblicato nel 1989.\nIl disco.\nRegistrato su 16 tracce analogiche nel 1989, \u00e8 un concept album composto da due lunghe suite che trattano l'odissea di un astronauta disperso nello spazio. Il vinile originale \u00e8 piuttosto raro. Ristampato di recente in CD."}
{"id": "759990", "revid": "1610933", "url": "https://it.wikipedia.org/wiki?curid=759990", "title": "Friedrich Adolf Trendelenburg", "text": "Biografia.\nStudi\u00f2 nelle Universit\u00e0 di Kiel, Lipsia e Berlino; si occup\u00f2 soprattutto della filosofia di Platone e Aristotele, cercando, nel suo \"Platonis de ideis et numeris doctrina e Aristotele illustrata\" (1826) di ottenere una pi\u00f9 precisa conoscenza del platonismo attraverso la critica aristotelica. \nRifiutata l'offerta di una cattedra a Kiel, accett\u00f2 un impiego, dal 1826 al 1833, di precettore del figlio di un amico del ministro prussiano dell'Istruzione, Altenstein. Pubblicate nel 1833 il \"De Aristotelis catogoriis\" e un'edizione critica del \"De anima\" di Aristotele, quello stesso anno il ministro Altenstein lo nomin\u00f2 professore straordinario a Berlino, divenendo nel 1837 professore ordinario. Nel 1836 pubblic\u00f2 gli \"Elementa logices aristotelicae\" e nel 1842 le \"Erl\u00e4uterungen zu den Elementen der Aristotelischen Logik\"; nel 1847 divenne membro dell'Accademia prussiana delle scienze di cui fu segretario, nella classe delle scienze storiche, fino al 1871.\nInsegn\u00f2 per quasi 40 anni, esaminando anche i candidati insegnanti di filosofia e pedagogia in Prussia. Nel 1865 fu coinvolto in un'acrimoniosa controversia sull'interpretazione kantiana dello spazio con Kuno Fischer, che attacc\u00f2 nel suo \"Kuno Fischer e il suo Kant\" (1869), ottenendone una replica polemica nell\"'Anti-Trendelenburg\" (1870) del Fischer. \nIl figlio Friedrich fu un noto chirurgo.\nLa filosofia.\nLa filosofia del Trendelenburg \u00e8 condizionata dal suo studio di Platone e Aristotele, nei quali vede i fondatori dell'idealismo; la sua posizione \u00e8 quella di un moderno interprete aristotelico. Negando la possibilit\u00e0 di un metodo filosofico assoluto, come rivendicato da Hegel, l'opera del Trendelenburg \u00e8 volta alla dimostrazione della presenza dell'idea nella realt\u00e0. Il processo del pensiero \u00e8 analitico, dalle realt\u00e0 particolari all'universale nel quale esse hanno la loro spiegazione; anche se si intuisce il sistema del tutto dalle parti conosciute, il processo di ricostruzione rimarr\u00e0 tuttavia approssimato. Invece di un costante atteggiamento speculativo, sar\u00e0 nostro dovere rimanere fermi a ci\u00f2 che pu\u00f2 essere considerato il risultato acquisito di uno sviluppo storico. \nTrendelenburg trov\u00f2 l'espressione classica di tali risultati nel sistema platonico - aristotelico. Il problema filosofico viene cos\u00ec posto: come il pensiero e l'essere sono uniti nella conoscenza, come il pensiero giunge nell'essere e come l'essere entra nel pensiero? Procedendo secondo il principio secondo il quale il simile pu\u00f2 essere solo conosciuto dal simile, Trendelenburg ottiene una dottrina personale, da lui definita \"organische Weltanschauung\", concezione organica del mondo \u2013 per quanto basata su Aristotele. Introduce il concetto di \"movimento costruttivo\" che unifica essere e pensiero, nel senso che il mondo esterno \u00e8 oggetto a ogni istante di percezione e pensiero: quest'ultimo produce a priori le forme - il tempo, lo spazio e le categorie delle scienze naturali \u2013 ma le produce in concordanza con la realt\u00e0 e pertanto esse sono insieme soggettive e oggettive. In questo modo Trendelenburg tenta di risolvere il problema della conoscibilit\u00e0 della kantiana cosa in s\u00e9. \u00c8 vero che la materia non pu\u00f2 cos\u00ec essere completamente risolta nella conoscenza ma la parte irriducibile pu\u00f2 essere tratta, seguendo Aristotele, come astrazione a cui avvicinarsi indefinitamente. \nI fatti dell'esistenza non sono per\u00f2 spiegati compiutamente in modo meccanicistico. L'interpretazione decisiva dell'universo pu\u00f2 trovarsi soltanto nella superiore categoria del fine o causa finale. Qui Trendelenburg trova la linea divisoria tra i sistemi filosofici: da una parte quelli che non ammettono finalit\u00e0 ma cause efficienti, i quali entrano nel gruppo del democritismo; dall'altra la concezione organica o teleologica del mondo, che interpreta le parti con l'idea del tutto e vede nelle cause efficienti il veicolo dei fini ideali. Questa pu\u00f2 essere definita in generale un platonismo; un sistema come lo spinozismo, che sembra appartenere a un terzo gruppo, rientra in realt\u00e0 nel democritismo, ossia essenzialmente in una concezione materialistica. \nL'etica.\nL'ultimo aspetto, derivato dalle vicende della vita umana, attiene al mondo etico, che consiste in sostanza nella realizzazione dei fini. Il diritto naturale di Trendelenburg \u00e8 il completamento del suo sistema: poich\u00e9 il compito dell'uomo \u00e8 attuare l'idea della propria umanit\u00e0, non astrattamente come Kant, ma nel contesto dello Stato e della storia, il suo pensiero deve tendere a fini che la realizzino. Il diritto \u00e8 il mezzo col quale si realizza l'esigenza etica: condizione della vita morale, nasce dallo scopo etico. Lo Stato, l'organismo etico in cui l'individuo \u2013 uomo in potenza\u00a0\u2013 diviene uomo in atto, \u00e8 esso stesso l'uomo universale nella forma del popolo.\nCritica alla dialettica hegeliana.\nLa sua critica alla dialettica di Hegel \u00e8 ci\u00f2 che pi\u00f9 lo ha reso noto. Secondo alcuni sarebbe il pensatore che, puntando al \"motore\" dell'impianto hegeliano, pi\u00f9 ha intaccato il sistema del grande avversario (anche pi\u00f9 dei vari Kierkegaard, Shopenhauer e Herbart).\nLa sua critica muove dalla logica aristotelica, di cui egli \u00e8 grande studioso ed esperto; analizzando l'interazione logica tra azione e negazione introduce due modi di distinguere e contrapporre concetti: la contraddizione logica e opposizione reale. Contraddizione logica significa contraddire un concetto negandolo (per esempio: \"X\" nega \"non X\"); opposizione reale invece confronta tra loro due concetti giustapponendoli (per esempio: \"vero\" \u00e8 il contraltare di \"falso\"). Secondo Trendelenburg, Hegel avendo imperniato il suo sistema sul meccanismo \"tesi-antitesi-sintesi\" ha commesso il grave errore di non distinguere, ma anzi di fare confusione, tra \"contraddizione logica\" e \"opposizione reale\". Infatti secondo la dialettica hegeliana l'antitesi deve essere ricavata dalla tesi attraverso il puro pensiero, dunque con un'operazione del tutto formale, e dovrebbe perci\u00f2 configurarsi come contraddizione logica. Ma la contraddizione logica (non X) consiste nella semplice negazione del concetto iniziale (X), e non ha nessun contenuto specifico in pi\u00f9 rispetto a questo. Dato che Hegel presenta sia la tesi sia l'antitesi come concetti dotati di specifico contenuto, la relazione tra i due non pu\u00f2 essere quella, puramente formale, di negazione logica, bens\u00ec deve configurarsi come opposizione reale. Ci\u00f2 significa che la dialettica hegeliana non pu\u00f2 essere ricavata attraverso il ricorso esclusivo al pensiero puro, ma deve necessariamente fare appello al contenuto, alla realt\u00e0 concreta. La conclusione necessaria di tale argomento \u00e8 che nel cuore stesso del sistema hegeliano sono presenti elementi che costringono a uscire dall'idealismo, riconoscendo un ruolo all'esperienza e all'esistenza data.\nStudenti.\nFranz Brentano, Hermann Cohen, Wilhelm Dilthey, Ernst Laas, Friedrich Paulsen, Hans Vaihinger, Ludwig Feuerbach, Karl Marx, S\u00f8ren Kierkegaard, Georg Cantor, Karl Eugen D\u00fchring, Alois Riehl, Friedrich Ueberweg. Va segnalato tra l'altro un allievo italiano, il grecista Francesco Acri, poi professore a Bologna."}
{"id": "759991", "revid": "1305772", "url": "https://it.wikipedia.org/wiki?curid=759991", "title": "Live After Death (video)", "text": "Live After Death \u00e8 il secondo VHS del gruppo musicale britannico Iron Maiden, pubblicato il 23 ottobre 1985 dalla EMI.\nIl disco.\nContiene le performance dei concerti tenuti, durante il \"World Slavery Tour\", presso la \"Long Beach Arena\" il 14-15-16-17 marzo del 1985.\nIl 4 febbraio 2008 \u00e8 stato ripubblicato in formato doppio DVD, il cui secondo disco contiene la seconda parte del documentario \"The History of Iron Maiden\" (la prima era inclusa nel secondo disco del doppio DVD \"The Early Days\"), il precedente VHS \"Behind the Iron Courtain\", l'intero concerto tenuto al Rock in Rio nel 1985, alcuni filmati girati nel Texas, una galleria fotografica e due videoclip."}
{"id": "759992", "revid": "66316", "url": "https://it.wikipedia.org/wiki?curid=759992", "title": "Michael Crooms", "text": ""}
{"id": "760008", "revid": "81646", "url": "https://it.wikipedia.org/wiki?curid=760008", "title": "Combustibili nucleari", "text": ""}
{"id": "760010", "revid": "767487", "url": "https://it.wikipedia.org/wiki?curid=760010", "title": "Trattato di Br\u00f6msebro", "text": "Il trattato di Br\u00f6msebro (conosciuto anche col nome di pace di Br\u00f6msebro) venne firmato il 13 agosto 1645 tra la Svezia e la Danimarca-Norvegia per porre fine alla guerra di Torstenson, un conflitto locale scoppiato nel 1643 e che fa parte della pi\u00f9 ampia guerra dei trent'anni. I negoziati fra le due nazioni iniziarono nel febbraio dello stesso anno nel villaggio di Br\u00f6msebro, sul confine fra le province di Sm\u00e5land e di Blekinge. La forza militare svedese costrinse la Danimarca ad arrendersi alle richieste della Svezia, cedendo le province, allora norvegesi, di J\u00e4mtland, H\u00e4rjedalen e Idre &amp; S\u00e4rna, oltre che le isole di Gotland e Saaremaa (allora chiamata \u00d6sel), situate nel mar Baltico.\nLa Danimarca fu anche costretta a togliere le tasse che faceva pagare alle navi straniere che volevano entrare e uscire dal mar Baltico, passando nelle sue acque territoriali. A garanzia di questo accordo, la Svezia ricevette la provincia di Halland per un periodo di 30 anni.\nNel 1658 venne firmato il trattato di Roskilde, che inaspriva ulteriormente i termini patteggiati con il trattato di Br\u00f6msebro."}
{"id": "760011", "revid": "462297", "url": "https://it.wikipedia.org/wiki?curid=760011", "title": "Campomarino (Maruggio)", "text": "Campomarino di Maruggio (\"Campumar\u00ecnu\" in dialetto locale) \u00e8 l'unica frazione del comune di Maruggio e popolata quasi esclusivamente d'estate.\nGeografia fisica.\nTerritorio.\nIl centro, situato nel Salento, sorge lungo la costa jonico-salentina, sul versante orientale della provincia di Taranto.\nLa localit\u00e0 \u00e8 situata a circa 7 m s.l.m., in un territorio caratterizzato da vaste coltivazioni di uliveti e da vaste estensioni di macchia mediterranea, soprattutto sulle dune adiacenti al centro.\nStoria.\nIl centro \u00e8 sorto nel XX secolo nell'area in cui erano gi\u00e0 presenti la Torre Moline, una torre di avvistamento antisaracena del XV secolo, l'ex Palazzo Seminarile e anche un piccolo porticciolo modificato nel corso del XX secolo.\nPorto.\nIl porto di Campomarino \u00e8 l'unica struttura portuale che si trova sulla costa da Porto Cesareo a Taranto.\nSi pu\u00f2 dividere in due aree: il porto peschereccio, a sinistra, e il porto turistico, a destra, detto anche darsena Blue. Le due aree sono di uguale dimensione e sono divise da una grossa ala riservata a ristorante. Il porto turistico vanta un ampio piazzale, dove l'estate vengono svolti numerosi concerti e spettacoli, mentre accanto al porto peschereccio, vi \u00e8 un largo, dove si svolge un mercatino estivo. Tutto il porto \u00e8 protetto da un molo di sopraflutti di circa 350 m e da un molo di sottoflutti lungo 250 m.\nPiazzale Italia.\nIl Piazzale Italia, pi\u00f9 comunemente chiamato dagli abitanti del posto \"la Rotonda\" o \"la Piazzetta\", \u00e8 il centro pulsante di Campomarino. Venne costruito nel 1958, proprio dove sorge la Torre delle Moline, e in posizione centrale nella localit\u00e0. Nell'estate 2009 il piazzale \u00e8 stato modificato ed ora \u00e8 costituito con dei terrazzamenti con vista sul porto.\nSpiagge.\nLa costa maruggese \u00e8 rinomata per la bellezza del suo mare ed i suoi 9 km di costa molto variegati. Da ovest a est lungo tutta la costa del comune di Maruggio si incontrano il promontorio di Torre Ovo, la spiaggia di Acquadolce Cirenaica (anche detta \"Piri Piri\" per la presenza di un lido balneare con lo stesso nome). Qui sorgenti d'acqua dolce nel fondale marino donano all'acqua un particolare colore e una netta limpidezza. Pi\u00f9 a est la spiaggia di Capoccia Scorcialupi (anche detta della Madonnina, per la presenza di una cappella mariana), la spiaggia della Commenda, di cui una porzione prende il nome locale, poi diffusosi, di \"spiaggia \"D'Ayala\" (dalla nobile famiglia D'Ayala-Valva presente a Maruggio e anche nella storia dell'Ordine di Malta - vedi \"storia di Maruggio\": \u00e8 la meno accessibile del litorale ma la pi\u00f9 incontaminata), la spiaggia del \"vento\" (contrada Vento) e la spiaggia del \"porto\", nei pressi del porticciolo turistico; oltre questo si trovano ancora le spiagge dei \"pendolari\" (a est del porto), la spiaggia \"Giannarelli\" e infine si incontra Monaco Mirante, un susseguirsi di dune molto alte e scogliere che racchiudono piccole calette, fino ad arrivare a Torre Borraco in territorio di Manduria.\nSono spiagge e luoghi ad alto potenziale turistico, soprattutto grazie al fatto che il clima ne permette la fruizione da fine aprile a ottobre.\nQuesto tratto di costa \u00e8 stato inoltre sede di un notevole evento naturalistico, a seguito del quale \u00e8 stato soprannominato \u201cTerra delle tartarughe Caretta caretta\u201d.\u00a0 Nel 2011, 2014 e 2017 su queste spiagge sono stati infatti rinvenuti tre diversi siti di nidificazione di questa particolare specie di tartaruga. La vulnerabilit\u00e0 dei nidi, esposti ad eventi sfavorevoli come le mareggiate, ha richiesto l\u2019avvio di campagne di sensibilizzazione e l\u2019attivazione di protocolli di messa in sicurezza di questi siti . Questo ha portato ad importanti risultati nel 2017 quando su 99 uova originariamente trovate, sono nate 38 tartarughe. Con la presenza ormai costante di questa tartaruga marina, il litorale di Campomarino di Maruggio si arricchisce di un significativo elemento di biodiversit\u00e0 .\nEconomia.\nTurismo.\nLa frazione \u00e8 la principale fonte di economia del comune di Maruggio, dato che in essa \u00e8 molto sviluppato il turismo balneare per il suo mare limpido e pulito che viene detto \"mare dei sette colori\". Inoltre Campomarino \u00e8 importante anche in senso naturalistico: la frazione \u00e8 circondata da imponenti dune e proprio per questo \u00e8 nato il Parco delle Dune di Campomarino, anche allo scopo di preservare la presenza della macchia mediterranea caratterizzata dalla presenza di timo, rosmarino, ginepro.\nRiconoscimenti.\nIl litorale maruggese \u00e8 stato inserito nella Guida Blu di Legambiente, ottenendo 4 vele blu su 5 nel 2015.\nCampomarino inoltre, come tutto il litorale maruggese, ha avuto numerosi riconoscimenti in particolare da testate giornalistiche nazionali e associazioni di tutela dell'ambiente. Le spiagge infatti, per la limpidezza delle acque e per l'ambiente naturale ricco di dune e di macchia mediterranea ancora ben conservate, sono state inserite tra le 10 spiagge libere pi\u00f9 belle d'Italia (Corriere della Sera, anno 2012), tra le 17 spiagge pi\u00f9 belle d'Italia (concorso \"La pi\u00f9 bella sei tu\" di Legambiente, anno 2013) ed \u00e8 stata eletta come spiaggia pi\u00f9 bella del mondo dalla rivista Vanity Fair nel 2013."}
{"id": "760016", "revid": "287204", "url": "https://it.wikipedia.org/wiki?curid=760016", "title": "Hippotragus niger variani", "text": "L'antilope nera gigante \u00e8 una rara sottospecie di antilope nera endemica della regione compresa fra i fiumi Cuando e Luango, in Angola.\nSi pensava che la specie fosse ormai estinta in natura a causa della lunga guerra civile che ha martoriato il paese negli ultimi anni. Tuttavia per la prima volta dal 1982, Pedro Vaz Pinto, direttore luso-angolano della \"Fundazione Kissama\" e professore del Centro de Estudos e Investiga\u00e7\u00e3o Cient\u00edfica da Universidade Cat\u00f3lica de Angola (UCAN), nel 2006 ne ha fotografato un gruppo nel Parco de Cangandala, nella prov\u00edncia di Malange, un altopiano al centro del Paese.\nGli abitanti dell'Angola hanno un grande rispetto per quest'animale, che nella mitologia africana (come tutte le antilopi) simboleggia la vivacit\u00e0, la velocit\u00e0 e la bellezza: probabilmente \u00e8 questo il motivo principale per cui \u00e8 riuscito a sopravvivere nonostante la guerra civile.\nAspetto.\nMaschi e femmine sono molto simili fra loro fino al terzo anno d'et\u00e0, quando i maschi iniziano a diventare pi\u00f9 scuri e le loro corna a crescere in maniera spropositata.\nUn maschio adulto misura 116-150\u00a0cm al garrese e pesa anche 240\u00a0kg, mentre la femmina resta pi\u00f9 piccola. I maschi sono neri, mentre le femmine ed i giovani sono marrone-rossiccio: tuttavia, nelle popolazioni pi\u00f9 meridionali, le femmine sono bruno-nerastre. Sia i maschi che le femmine dopo i due mesi d'et\u00e0 presentano la faccia bianca, con tre strisce nere che vanno dagli occhi ai lati della bocca e dalla base delle corna al centro delle sopracciglia.\nEntrambi i sessi sono forniti di corna: nei maschi esse sono curvate a mezzaluna e raggiungono 165\u00a0cm di lunghezza, mentre nelle femmine restano quasi dritte e sono lunghe al massimo 1 metro.\nI maschi utilizzano le corna nei combattimenti, che raramente sono mortali, poich\u00e9 essi si limitano a spingersi l'un l'altro, testa a testa (un po' come dei tori), e non si infilzano mai volontariamente come i cervi.\nHabitat.\nLe antilopi nere giganti tendono a vivere vicino a fonti d'acqua, dove i germogli e le foglie sono pi\u00f9 succosi. Sono specializzate nel brucare le piante che crescono sui grandi termitai.\nSi nutrono soltanto delle erbe che raggiungono altezze fra i 4 ed i 14\u00a0cm, mangiandone solo le foglie ed evitando gli steli: questa dieta molto specifica ha probabilmente decretato il loro declino.\nCuriosit\u00e0.\nL'antilope nera gigante (in portoghese palanca negra) \u00e8 il simbolo della nazionale di calcio dell'Angola."}
{"id": "760017", "revid": "63945", "url": "https://it.wikipedia.org/wiki?curid=760017", "title": "Carlo X di Svezia", "text": ""}
{"id": "760021", "revid": "204012", "url": "https://it.wikipedia.org/wiki?curid=760021", "title": "Pefredo", "text": ""}
{"id": "760022", "revid": "767487", "url": "https://it.wikipedia.org/wiki?curid=760022", "title": "Jackson Browne", "text": "Le sue canzoni introspettive e piene di riferimenti letterari hanno fatto di lui uno dei pi\u00f9 influenti esponenti della musica West Coast degli anni settanta. Brillante cantautore, chitarrista e pianista, negli anni \u00e8 stato famoso anche per il suo impegno civile ed ambientalista. La sua poetica e il suo stile possono essere accostati a quelli di Neil Young e Nick Drake, mentre pi\u00f9 tardi sar\u00e0 influenzato anche da Bruce Springsteen.\nGli esordi e gli anni settanta.\nNato in Germania ma cresciuto a Los Angeles, cominci\u00f2 la carriera di autore verso la fine degli anni sessanta scrivendo tre canzoni per l'esordio solista di Nico (\"Chelsea Girl\") e poi per Eagles, Byrds, Tim Buckley e Nitty Gritty Dirt Band (di cui entra per poco in formazione nel 1966); grazie a questo si fece conoscere al pubblico del settore musicale. Subito inizia a fare coppia con il chitarrista David Lindley (gi\u00e0 nei Kaleidoscope), sua futura spalla per gli anni a venire.\nIl suo debutto risale al 1972 con l'album omonimo. \u00c8 tutt'altro che un disco acerbo in cui vanta la collaborazione con alcuni esponenti della musica californiana (tra cui Clarence White e David Crosby) e gli frutta gi\u00e0 i primi successi di classifica (\"Doctor My Eyes\" e \"Jamaica Say You Will\"). Successivamente parte per un tour con Joni Mitchell e gli Eagles.\nNel 1973 esce \"For Everyman\", contenente la sua personale versione di \"Take It Easy\" brano scritto per gli Eagles e da loro portato al successo, la sua versione di \"These Days\" (scritta per Tim Rush nel 1968) e la piccola hit \"Redneck Friend\". L'anno dopo pubblica \"Late for the Sky\", da molti critici ritenuto il suo lavoro migliore. Pieno di testi introversi, quasi indecifrabili, frutter\u00e0 i successi di \"Before the Deluge\" e \"Fountain of Sorrow\".\nNel 1975 sposa Phyllis Major (1946-1976), conosciuta nel 1971, modella e attrice nota per aver recitato nel film \"C'era una volta un commissario...\" di Georges Lautner. La donna muore, probabilmente suicida, a Hollywood l'anno successivo a causa di un'overdose di barbiturici. Quello stesso anno esce \"The Pretender\", con liriche fortemente influenzate dall'evento.\nNel 1977 esce l'album dal vivo (ma contenente solo pezzi inediti, come \"Rosie\" e \"You love the thunder\") \"Running on Empty\". Tratto dal suo tour americano, \u00e8 il suo maggior successo commerciale. La \"title-track\" dal sapore springsteeniano, una delle sue canzoni pi\u00f9 note, \u00e8 un manifesto della generazione post-sessantotto che \"corre nel vuoto\". Famosa anche \"Stay\", cover di una canzone di Maurice Williams and the Zodiacs del 1953 (incisa anche in italiano nel 1966 dall'Equipe 84), che diventer\u00e0 un classico delle chiusure dei suoi concerti, e \"The road\", cover di una canzone scritta da Danny O' Keefe nel 1972 (contenuta nel suo album Breezy stories) e particolarmente conosciuta in Italia nella traduzione effettuata da Lucio Dalla ed incisa da Ron, \"Una citt\u00e0 per cantare\". Nel 1979 \u00e8 cofondatore del MUSE, il movimento degli artisti uniti per l'energia pulita che in quell'anno organizza il grande concerto \"No Nukes\" con partecipazioni di musicisti come Crosby, Stills, Nash and Young, Bruce Springsteen e James Taylor.\nGli anni ottanta.\nNel nuovo decennio l'artista vira verso produzioni pi\u00f9 livellate, in linea con il periodo, perdendo anche forza nei testi che talvolta cedono il passo ad una politicizzazione troppo marcata oppure sono pi\u00f9 frivoli. \nQuesto nuovo corso \u00e8 evidente con \"Hold Out\" del 1980, che riesce nell'intento di raggiungere il primo posto nelle classifiche. Il singolo \"Disco Apocalypse\" (scritto nel 1976) \u00e8 la dimostrazione abbastanza eloquente di questa svolta, nonostante nel disco si possano ancora ritrovare canzoni significative come \"Hold On Hold Out\".\nNel tour del 1981 continua a portare avanti le sue idee pacifiste e antinucleari, tanto che nel 1982 viene arrestato in California mentre manifestava davanti ad una centrale nucleare.\nBrowne ritorna in classifica nel 1982 con il brano disimpegnato \"Somebody's Baby\" tratto dalla colonna sonora del film \"Fast Times at Ridgemont High\" (\"Fuori di testa\"). Nel 1983 esce \"Lawyers in Love\", con sonorit\u00e0 sempre pop e qualche ritorno al folk rock tradizionale, il brano omonimo \u00e8 una nuova hit.\nNel 1985 duetta con il sassofonista Clarence Clemons (sax tenore della E Street Band) con il singolo \"You're a Friend Of Mine\".\nTra il 1984 e 1985 viene coinvolto da Little Steven nel progetto pacifista di \"Sun City\", effettuando alcune visite in Nicaragua.\nDopo una pausa esce, nel 1986, \"Lives in the Balance\", caratterizzato da forti accuse al reaganismo, testi polemici e appassionati e la novit\u00e0 di sonorit\u00e0 esotiche grazie alla collaborazione con un gruppo di artisti sudamericani in alcune canzoni (\"Lawless Avenue\" e \"Lives in the Balance\").\nAlla fine del decennio esce \"World in Motion\", solitamente considerato minore nella sua discografia, in cui \u00e8 presente la cover di Little Steven \"I Am a Patriot\", Browne prosegue con gli argomenti politici e le esperienze personali.\nDagli anni novanta ad oggi.\nNegli ultimi anni Browne dirada le sue uscite discografiche, ma ritrova una verve che ricorda, almeno in parte, le composizioni del suo periodo migliore. Nel 1993 infatti, con \"I'm Alive\", si fa nuovamente apprezzare dalla critica, grazie soprattutto a pezzi come la title-track e \"Sky of Blue and Black\". L'album, con tratti malinconici, \u00e8 frutto di quattro anni di lavoro e ispirato dalla fine del suo rapporto sentimentale con l'attrice Daryl Hannah. sempre nel 1993 canta come cantante al fianco delle Indigo Girls in uno dei loro pi\u00f9 celebri pezzi, \"Galileo\".\nTre anni dopo esce \"Looking East\", meno riuscito del precedente ma comunque apprezzabile, in cui spicca il brano \"The Barricades of Heaven\". Per celebrare i 25 anni di carriera, nel 1997, esce la sua prima antologia \"\", contenente due brani inediti (\"The Rebel Jesus\" e \"The Next Voice You Hear\"). Nello stesso anno gli viene assegnato in Italia il premio Tenco. Nel 2002, esce l'atteso e deludente (nonostante l'impegno civile e politico che trapela) \"The Naked Ride Home\" Due anni dopo viene pubblicata una nuova compilation in due dischi \"The Very Best of Jackson Browne\". \nNel febbraio del 2004 Bruce Springsteen lo introduce nella Rock'n'roll Hall of Fame con il seguente discorso: \"our job here on earth, the way we regain our divinity, our sacredness \u2026 is by reconstructing love and creating love out of the broken pieces that we've been given\" (il nostro lavoro in questo mondo, il modo in cui riconquistiamo la nostra divinit\u00e0, la nostra sacralit\u00e0... \u00e8 quello di ricostruire l'amore creandolo dai pezzi rotti che ci sono stati donati).\nNel 2005 \u00e8 uscito il suo primo disco dal vivo vero e proprio in oltre trent'anni di carriera, \"Solo Acoustic, Vol. 1\", che si preannuncia come avvio di una serie di pubblicazioni dal vivo.\nL'ultimo album uscito \u00e8 \"Time the Conqueror\".\nNel 2014 l'etichetta Music Road pubblica un doppio CD tributo alla musica del cantautore intitolato \"Looking Into You\" al quale partecipano tra gli altri anche Bruce Springsteen, Don Henley e Ben Harper."}
{"id": "760029", "revid": "108678", "url": "https://it.wikipedia.org/wiki?curid=760029", "title": "Pace di Roskilde", "text": ""}
{"id": "760032", "revid": "1573940", "url": "https://it.wikipedia.org/wiki?curid=760032", "title": "Heteroptera", "text": "Gli eterotteri (Heteroptera ) sono un sottordine di insetti dell'ordine dei Rincoti, comprendente circa specie e diffuso in tutto il mondo. La denominazione comune di cimice si estende genericamente all'intero sottordine.\nMorfologia.\nGli Eterotteri hanno corpo con profilo oblungo, pi\u00f9 o meno slanciato, oppure tozzo, di forma ovoidale, spesso depresso in senso dorso-ventrale. Le livree possono essere poco appariscenti, con colori pi\u00f9 o meno uniformi, oppure presentare colori vivaci, spesso con caratteri aposematici.\nCapo.\nIl capo \u00e8 relativamente piccolo, relativamente mobile, ipognato o metagnato. \u00c8 provvisto di due ocelli oppure ne \u00e8 privo; gli occhi sono in genere presenti e piuttosto grandi, spesso sporgenti o peduncolati. Le antenne sono relativamente lunghe e filiformi, composte da 3-5 articoli, talvolta brevi e non visibili dall'alto. Si inseriscono su protuberanze del cranio. In alcuni eterotteri sono presenti sul capo organi sensoriali, detti tricobotri composti da una fossetta contenente una setola sensoriale.\nL'apparato boccale \u00e8 di tipo pungente-succhiante, con labbro superiore breve e di forma triangolare, mandibole e mascelle trasformate in stiletti atti a perforare e succhiare, labbro inferiore, detto \"rostro\", composto da 3-4 articoli e conformato a doccia per accogliere gli stiletti in fase di riposto. Ai lati dell'inserzione del rostro sono presenti due espansioni laminari di origine mascellare, dette \"bucculae\", che possono nascondere o meno il primo segmento del rostro alla vista laterale. La forma e lo sviluppo delle bucculae sono elementi di determinazione tassonomica.\nIl rostro si inserisce nella zona anteriore del capo nettamente separata dal protorace da una regione sclerotizzata detta \"gola\". Questo carattere distingue gli Eterotteri dagli Omotteri. Nelle forme zoofaghe \u00e8 generalmente breve, spesso ricurvo, in quelle fitofaghe \u00e8 piuttosto lungo e, in fase di riposo, si distende ventralmente disponendosi fra le coxe.\nTorace.\nIl torace mostra un pronoto abbastanza sviluppato, talvolta diviso in due parti, spesso di forma trapezoidale, allargandosi posteriormente. In diverse specie pu\u00f2 presentare espansioni laterali o processi di varia forma e sviluppo. Mesotorace e metatorace sono visibili solo in parte, nelle forme alate, limitatamente allo scutello. Questo \u00e8 in genere di forma triangolare e pu\u00f2 estendersi posteriormente fino a ricoprire parte dell'addome. In alcuni Pentatomoidei pu\u00f2 essere notevolmente sviluppato, fino a ricoprire interamente, o quasi, l'addome e le ali.\nNel metatorace \u00e8 localizzato lo sbocco della ghiandola odorifera (o delle ghiandole). In base al numero si distinguono due tipi:\nLo sbocco del dotto efferente della ghiandola \u00e8 costituito da un solco, detto \"ostiolo\", che si apre in una zona, detta \"area evaporante\", con il tegumento morfologicamente distinto da quella circostante: l'area evaporante, infatti, si presenta rugosa o granulosa, allo scopo di accelerare l'evaporazione del secreto. La forma dell'area evaporante \u00e8 un utile elemento di determinazione tassonomica. Negli stadi giovanili le ghiandole odorifere sono localizzate nell'addome e i loro efferenti si aprono in corrispondenza del bordo anteriore degli urotergiti IV-VI.\nNel sottordine sono presenti forme meiottere, anche attere, ma in genere le ali sono ben sviluppate e ricoprono interamente l'addome. Il carattere differenziale pi\u00f9 evidente, che d\u00e0 il nome al gruppo, \u00e8 la conformazione dell'ala anteriore, trasformata in emielitra, ossia con l'area prossimale sclerificata e quella distale membranosa. Raramente le ali anteriori sono interamente e leggermente sclerificate (tegmine) oppure interamente membranose.\nNelle emielitre tipiche, la regione prossimale sclerificata \u00e8 suddivisa da un solco in due aree, dette rispettivamente \"corio\" e \"clavo\". Il solco decorre approssimativamente parallelo al margine dello scutello, configurando in modo caratteristico la morfologia delle ali. Il corio (o \"corium\") si estende su gran parte della regione remigante e lungo il margine costale, il clavo (o \"clavus\") \u00e8 invece una ristretta area dislocata lungo il margine posteriore, adiacente allo scutello con le ali in riposo. In alcuni cimicomorfi (Miroidea e Anthocoridae), il corio differenzia, nella parte distale, un'area triangolare detta \"cuneo\", separata dal corio da una linea pi\u00f9 o meno marcata; l'area del corio parallela al margine costale \u00e8 detta \"embolio\". La parte distale delle emielitre, corrispondente alla met\u00e0 o pi\u00f9 piccola, \u00e8 membranosa e trasparente e viene detta \"membrana\". La membrana pu\u00f2 essere pi\u00f9 o meno ricca di nervature, il cui numero e sviluppo pu\u00f2 essere un utile elemento di determinazione tassonomica. Le ali posteriori sono interamente membranose.\nIn fase di riposo le emielitre sono ripiegate sull'addome e tenute orizzontali, ricoprendo le posteriori e l'intero addome. La disposizione fa in modo che le aree membranose siano sovrapposte, i clavi delle due emielitre sono fra loro contrapposti e inframmezzati dallo scutello e i cori disposti pi\u00f9 all'esterno. Pur essendo generalmente in grado di volare, gli Eterotteri non sono eccezionali volatori, ma diverse specie sono in grado di compiere migrazioni relativamente lunghe. Le ali dispongono di un apparato di collegamento abbastanza complesso: sul margine posteriore delle emielitre \u00e8 presente una coppia di rilievi in cui si incastra un ispessimento del margine costale dell'ala posteriore.\nLe zampe sono ben sviluppate e spesso presentano adattamenti morfofunzionali. In generale le zampe sono di tipo cursorio o deambulatorio. Quelle anteriori sono talvolta modificate nel tipo raptatorio (es. Nepoidea) nelle forme predatrici, oppure fossorio (es. Corissidi). Quelle medie e posteriori sono in genere trasformate in natatorie nelle forme prettamente acquatiche (Nepomorpha). Nei Gerromorpha sono spesso sottili e allungate e conformate in modo da consentire la locomozione sulla superficie dell'acqua. Nei Miridi, infine, quelle posteriori sono spesso di tipo saltatorio, con femori leggermente ingrossati. Nei Coreidi femori e tibie sono spesso appiattite e caratterizzate dalla presenza di processi di varia forma e sviluppo conferendo un aspetto bizzarro alla conformazione delle zampe posteriori. I tarsi sono in genere composti da tre segmenti, con pretarsi conformati in vario modo.\nAddome.\nL'addome \u00e8 generalmente depresso in senso dorso-ventrale e spesso presenta espansioni laterali appiattite, dette \"laterotergiti\" o \"paratergiti\", che sporgono dalle emielitre. \u00c8 composto da 9 uriti nel maschio e 10 nella femmina, ma l'ultimo \u00e8 molto ridotto. I cerci sono assenti. In alcune forme acquatiche (Nepidi), l'ultimo urite presenta due sifoni pi\u00f9 o meno lunghi, usati per attingere all'aria della superficie restando immersi, ma nella generalit\u00e0 degli Eterotteri le appendici addominali sono assenti.\nCome si \u00e8 detto in precedenza, sul margine anteriore degli uriti 4-5 o 4-6 delle forme giovanili si aprono i dotti escretori delle ghiandole odorifere. Nella parte ventrale dei Pentatomomorfi sono presenti tricobotri, il cui numero e la cui posizione costituiscono elementi di determinazione tassonomica.\nL'ovopositore \u00e8 presente in molte famiglie ed \u00e8 composto da tre paia di valve. L'apparato genitale maschile \u00e8 asimmetrico in alcuni Cimicoidea (Cimicidae e Anthocoridae), come asimmetrici pu\u00f2 essere la conformazione degli ultimi uriti dell'addome maschile.\nAnatomia.\nL'apparato digerente \u00e8 caratterizzato, come in tutti i Rincoti, dalla presenza della \"pompa faringeale\", ossia uno sviluppo particolare della tunica della faringe associato ad un sistema di muscoli dilatatori dorsali, atto ad esercitare la suzione degli alimenti liquidi. L'esofago \u00e8 breve, il mesentero \u00e8 suddiviso in quattro porzioni da strozzature e, nelle forme fitomize, sono presenti diverticoli ciechi contenenti batteri simbionti. Il proctodeo \u00e8 breve e ad esso sono associati 2 o 4 tubi malpighiani.\nL'apparato respiratorio degli eterotteri terrestri e semiacquatici \u00e8 generalmente provvisto di 10 paia di stigmi, di cui 2 paia sono toraciche e le altre disposte nella parte ventrale degli uriti I-VIII. Nelle forme acquatiche possono esserci modificazioni morfostrutturali che ne riducono il numero, ma quella pi\u00f9 evidente si riscontra nei Nepidi, con il prolungamento dell'ultimo paio in due processi caudali detti \"sifoni\".\nL'apparato secretore \u00e8 caratterizzato, nella maggior parte degli Eterotteri, dalla presenza delle citate ghiandole odorifere, che secernono una sostanza quasi sempre maleodorante, con effetto repellente. Nelle forme giovanili le ghiandole odorifere sono localizzate nell'addome e sboccano nella parte dorsale. Negli adulti sono invece disposte nel torace, presenti in numero di due o una, in quest'ultimo caso piuttosto sviluppata. I dotti efferenti, come si \u00e8 detto, possono avere un unico sbocco (tipo \"omphalium\") oppure due sbocchi latero-ventrali (tipo \"diastomico\").\nBiologia.\nGli Eterotteri sono in generale insetti paurometaboli e lo sviluppo postembrionale passa attraverso due stadi di neanide e tre di ninfa. Si riproducono per anfigonia e sono ovipari. Le uova sono disposte isolate, o pi\u00f9 spesso a gruppi, su vari supporti, in genere sulla superficie dei vegetali. Spesso sono parzialmente infisse nei tessuti vegetali oppure incollate con il secreto delle ghiandole colleteriche. Singolare \u00e8 la deposizione delle uova in alcuni eterotteri acquatici (es. Belostomatidi), che vengono incollate sul dorso dei maschi in modo che questi; lo scopo \u00e8 quello di far svolgere l'incubazione in modo ottimale alternando l'immersione all'emersione in superficie per regolare l'afflusso di ossigeno e la temperatura.\nL'alimentazione \u00e8 generalmente saprofaga, zoofaga o fitofaga. Non sono rare l'onnivoria e il cannibalismo, che in genere rappresentano importanti fattori di regolazione delle popolazioni. Le forme zoofaghe sono ematofaghe oppure predatrici. Gli ematofagi fanno capo alle famiglie dei Cimicidi, dei Polictenidi e dei Reduvidi (sottofamiglia Triatominae) e attaccano mammiferi e uccelli. Alcune specie sono associate all'Uomo.\nLe forme predatrici sono presenti in diverse famiglie e si nutrono, la maggior parte, a spese di piccoli artropodi, quali acari, tisanotteri, omotteri e uova di vari ordini. I predatori acquatici o acquaioli manifestano in generale una spiccata polifagia attaccando in generale vari invertebrati e, nel caso delle specie pi\u00f9 grandi, anche piccoli vertebrati (girini e avannotti). La predazione si associa spesso ad una spiccata aggressivit\u00e0, riscontrabile soprattutto fra i Reduvidi, i Nabidi e diversi eterotteri associati agli ambienti acquatici. Molte specie possono pungere anche l'Uomo quando vengono disturbate. Le specie predatrici di particolare interesse rientrano fra le famiglie dei Miridi, degli Antocoridi e degli Joppeicidi in quanto alcune sono impiegate in lotta biologica.\nGli eterotteri fitofagi di maggiore importanza fanno capo, in generale, alle famiglie dei Tingidi e dei Miridi e all'infraordine dei Pentatomomorfi. Rispetto agli Omotteri, la dannosit\u00e0 degli eterotteri \u00e8 di secondaria importanza, sotto l'aspetto economico, tuttavia molte specie possono rivelarsi occasionalmente o frequentemente dannose alle coltivazioni. I danni consistono prevalentemente in cali della produttivit\u00e0 delle piante, per sottrazione della linfa e per aborti fiorali, deprezzamento del prodotto per comparsa di aree decolorate o necrotiche pi\u00f9 o meno estese, trasmissione di sapori e odori sgradevoli. Alcune specie, fra i Pentatomomorfi, sono possibili vettori di virus. Gli organi attaccati sono, secondo le specie, generalmente fiori, semi, frutti, foglie e giovani germogli.\nFra gli altri regimi dietetici va citata la presenza di eterotteri micetofagi o sinfili.\nL'habitat presenta una notevole variet\u00e0 in relazione alle abitudini e all'alimentazione. Le specie terrestri, sia fitomize sia predatrici, vivono per lo pi\u00f9 sui vegetali, con una propensione pi\u00f9 o meno marcata per le forme arboree o per quelle erbacee. Altre specie vivono prevalentemente sul terreno o nelle lettiere forestali; in genere si tratta di specie saprofaghe oppure fitofagi che si alimentano a spese di semi caduti sul terreno o, infine, di predatori. Fra gli habitat terrestri si annoverano anche gli ambienti domestici per i Cimicomorfi ematofagi associati all'Uomo.\nAlcuni infraordini comprendono specie associate pi\u00f9 o meno strettamente ad ambienti acquatici oppure colonizzano ambienti in prossimit\u00e0 di specchi d'acqua di varia natura. Queste specie possono essere distinte in due grandi gruppi:\nSistematica.\nLa classificazione e l'inquadramento sistematico degli Eterotteri ha subito diverse modifiche. Originariamente erano inquadrati al livello di ordine con il nome di Hemiptera, poi esteso all'intero ordine che attualmente comprende anche gli Omotteri. La suddivisione interna su criteri morfologici, si \u00e8 basata in passato su alcuni elementi che fondamentalmente ne definivano l'habitat, ma questa suddivisione \u00e8 ormai superata ed \u00e8 citata per lo pi\u00f9 in alcuni vecchi testi di Entomologia applicata. La pi\u00f9 ricorrente, attualmente, individua sette infraordini, a loro volta comprendenti una o pi\u00f9 superfamiglie con oltre 70 famiglie. Non tutti gli autori concordano con la posizione sistematica di alcuni raggruppamenti, con divergenze che possono interessare l'inquadramento sistematico nell'ambito delle superfamiglie o delle famiglie e l'attribuzione del rango, a livello di famiglia o sottofamiglia. Tali divergenze sono dovute per lo pi\u00f9 a informazioni ancora non soddisfacenti sulle relazioni filogenetiche.\nLo schema completo adottato in questa sede, si struttura secondo il seguente albero:"}
{"id": "760033", "revid": "2056951", "url": "https://it.wikipedia.org/wiki?curid=760033", "title": "Coniugazione", "text": ""}
{"id": "760034", "revid": "1812835", "url": "https://it.wikipedia.org/wiki?curid=760034", "title": "Jerome Hines", "text": "Biografia.\nStudi\u00f2 matematica e chimica presso l'Universit\u00e0 della California, dove prese le prime lezioni di canto. Studi\u00f2 poi con Gennaro Curci a Los Angeles e Samuel Margolis a New York, debuttando nel 1941 alla San Francisco Opera come Monterone nel \"Rigoletto\".\nDopo una pausa dovuta al conflitto mondiale, durante il quale, dietro suggerimento del suo manager, cambi\u00f2 il cognome in Hines per eliminare le reminiscenze germaniche del suo originario, vinse il concorso \"Caruso\", che gli spalanc\u00f2 le porte del Metropolitan, dove esord\u00ec nel 1946 nel ruolo del Sergente nel \"Boris Goudunov\". Cant\u00f2 al Met per ben 41 stagioni e 869 recite fino al 1987, complessivamente in 45 ruoli e 39 titoli, fra i quali \"Attila\", \"Boris Godunov\", \"Nabucco\", \"La forza del destino\", \"Don Carlo\", \"Faust\", \"Mefistofele\", \"Aida\", \"Simon Boccanegra\", \"Il flauto magico\", \"Tristan und Isolde\".\nNel 1953 debutt\u00f2 in Europa a Glyndebourne, nell'ambito del Festival di Edimburgo, come Nick Shadow in \"The Rake's Progress\" di Igor' F\u00ebdorovi\u010d Stravinskij. Nel 1958 si esib\u00ec per la prima volta alla Scala come protagonista dell\"'Hercules\" di Georg Friedrich H\u00e4ndel. Dal 1958 al 1963 cant\u00f2 a Festspielhaus di Bayreuth, nei ruoli di Gurnemanz (\"Parsifal)\", Re Mark (\"Tristan und Isolde\") e Wotan (\"La valchiria\"). Nel 1961 fu Mefistofele al Teatro San Carlo di Napoli e nel 1962 Boris al Bol'\u0161oj di Mosca.\nToccato da una rinascita religiosa in senso cristiano, Hines compose un'opera sulla vita di Cristo intitolata \"I Am the Way\", che rappresent\u00f2 in molte parti del mondo, cantando anche il ruolo di Ges\u00f9 al Met nel 1968. Nel 1987 fond\u00f2 l'\"Opera-Music Theatre Institute of New Jersey\", dedicandosi all'insegnamento. Concluse la carriera alla \"Bel Canto Opera\" di Boston nel 2001, all'et\u00e0 di 79 anni, nel ruolo del Grande Inquisitore in \"Don Carlo\" .\nScrisse un libro di memorie, \"This is my story, this is my song\" (1969), e due testi sul canto: \"Great Singers on Great Singing\" (1982) e \"The four voices of man\" (1997). Nel 1952 aveva sposato il soprano Lucia Evangelista, dalla quale ebbe quattro figli. Viveva a South Orange nella Contea di Essex (New Jersey)."}
{"id": "760036", "revid": "1305772", "url": "https://it.wikipedia.org/wiki?curid=760036", "title": "Rodope", "text": ""}
{"id": "760039", "revid": "547034", "url": "https://it.wikipedia.org/wiki?curid=760039", "title": "Legge Tobler-Mussafia", "text": "La legge Tobler-Mussafia \u00e8 una legge linguistica che descrive i criteri di distribuzione dell'enclisi dei pronomi atoni nel volgare medievale. La legge \u00e8 cos\u00ec chiamata dal nome dei due studiosi (lo svizzero Adolf Tobler e il dalmata Adolfo Mussafia) che per primi scoprirono e descrissero il fenomeno (il primo nel francese, il secondo nell'italiano antico).\nLa legge descrive una particolare norma grammaticale del volgare medievale, gi\u00e0 presente in lingua d'o\u00efl e in altre lingue romanze: la frase non pu\u00f2 iniziare con un pronome atono e, di conseguenza, le particelle enclitiche (in particolare i pronomi), se non precedute da un elemento tonico, si uniscono come enclitiche al verbo a cui si riferiscono, come nei seguenti casi:\nSe il verbo \u00e8 ossitono, il pronome atono subisce un raddoppiamento fonosintattico.\nLo sviluppo successivo delle lingue romanze (salvo che nella lingua galiziana) ha portato in genere a un cambiamento nella struttura della frase, per cui il pronome atono solitamente precede il verbo che lo regge. La posizione enclitica permane comunque in casi particolari (ad esempio, in italiano, se il verbo \u00e8 all'imperativo affermativo: \"Togli\"mi \"una curiosit\u00e0\"; all'infinito: \"per toglier\"la; al gerundio: \"togliendo\"la; al participio: \"tolta\"la)."}
{"id": "760042", "revid": "59976", "url": "https://it.wikipedia.org/wiki?curid=760042", "title": "COS", "text": ""}
{"id": "760044", "revid": "298055", "url": "https://it.wikipedia.org/wiki?curid=760044", "title": "Altro Luogo", "text": ""}
{"id": "760058", "revid": "1855146", "url": "https://it.wikipedia.org/wiki?curid=760058", "title": "Sanco", "text": "Sanco o Semone (anche \"Sancus, Semo Sancus, Fidius Sancus\") \u00e8 una divinit\u00e0 arcaica romana protettrice dei giuramenti, di origine Sabina.\nOrigine.\nDi origine sabina (la provenienza sabina \u00e8 menzionata da Agostino d'Ippona all'interno del \"De Civitate Dei\", XVIII,19), fu associata a Giove \"Diespeter\" ed in seguito assimilata ad Eracle. Era considerato protettore dei giuramenti, e per questa ragione la sua radice etimologica si fa risalire al verbo \u00ab\"sancire\"\u00bb.\nAlcune parole (come \"santit\u00e0\" e \"sanzione\"-per il caso di mancanza di rispetto dei Patti) hanno la loro etimologia nel nome di questo dio.\nL'origine dell'attributo \"Semone\" \u00e8 stata spiegata dai vari autori come derivante da: (1) \"colui che presiede al tempo della semina e raccolto (dal verbo Serere, cf. il femminile semonia); (2) \"colui che \u00e8 oltre e superiore all'uomo\" (se-Homo); (3) \"semidio\" (semi).\nCulto.\nSanco era inoltre il Dio protettore dei voti nuziali, dell'ospitalit\u00e0, della legge, del commercio e dei contratti in particolare. Alcune forme di giuramento sono state utilizzate nel suo nome e nel suo onore al momento della firma dei contratti e di altri importanti atti civili. Nel 446 a.C. fu costruito un santuario a lui dedicato a Roma, sul Quirinale, di fronte al tempio di Quirino e nei pressi della porta da cui prendeva il nome, la \"Porta Sanqualis\". I sacerdoti chiamati bidentali, la cui esistenza \u00e8 attestata da iscrizioni, sono stati specificamente collegati con il suo culto, dal momento che il fulmine che cadde dal cielo durante il giorno era considerato come inviato da Dius Fidius, e una classe speciale di uccelli (sanquales) era sotto la sua protezione. Nel suo Santuario sul Quirinale, la cui fondazione veniva celebrata il 5 giugno, venivano mostrati il fuso e la conocchia di Tanaquil, la moglie di Tarquinio Prisco, che agli occhi delle matrone romane incarnava tutte le virt\u00f9 muliebri. \nDionigi di Alicarnasso (IV. 58) racconta che il \"Foedus Gabinum\", il trattato redatto da Tarquinio il Superbo in latino con caratteri greci su una pelle di bue per suggellare la pace tra Roma e Gabi, fu depositato nel tempio di Sanco, di cui egli traduceva il nome in \u0396\u03b5\u03cd\u03c2 \u03c0\u03af\u03c3\u03c4\u03bf\u03b9\u03c2. \nPoteva essere invocato solo sotto il cielo aperto, come testimonianza della natura di un Dio che operava alla \"luce del giorno\"; quindi un'apertura rotonda \u00e8 stata fatta nel tetto del suo tempio attraverso cui le preghiere avrebbero potuto ascendere al cielo. Se veniva invocato in una casa privata, coloro che avessero pronunciato il suo nome si dovevano alzare in piedi sotto l'apertura interna detta compluvium. Si ipotizza che le sfere bronzee situate nel suo tempio, cui fa cenno Tito Livio (VIII. 20.8), potessero avere qualche connessione con questo, anche se possono essere state semplicemente simboli del potere eterno di Roma. Inoltre al dio era dedicato un altare nell'Isola Tiberina all'interno di una cappella, l'iscrizione sulla quale ha portato gli scrittori cristiani (Giustino Martire, Tertulliano, Eusebio) a confonderlo con Simon Magus, e a dedurre che quest'ultimo fosse stato venerato a Roma come un Dio. Il culto di Semo Sanco comunque non ha mai posseduto un'importanza rilevante a Roma. Il plurale \"Semones\" \u00e8 stato usato di una classe di esseri soprannaturali, una sorta di divinit\u00e0 tutelare dello stato.\nSanco era collegato in diversi modi alla dea Salus. I loro santuari (Aedes) erano molto vicini l'uno all'altro su due colline adiacenti del Quirinale, i colli Mucialis e Salutaris rispettivamente. Alcuni studiosi sostengono anche che alcune iscrizioni a Sanco sono state trovate sul colle Salutaris. Inoltre, Salus \u00e8 la prima della serie di divinit\u00e0 menzionate da Macrobio come collegate nella loro sacralit\u00e0: Salus, Semonia, Seia, Segetia, Tutilina; tutte queste richiedevano il rispetto di un dies feriatus da parte della persona cui capitava di pronunciare il loro nome. Queste divinit\u00e0 erano legate agli antichi culti agrari della valle del circo massimo che tuttavia rimangono misteriosi.\nLa statua di Tanaquil posto nel Santuario di Sancus era famosa per avere nella sua cintura rimedi (chiamato \"praebia\") che la gente veniva a raccogliere.\nLa relazione tra \"Sancus Dius Fidius\" e Giove \u00e8 certa nel fatto che entrambi sono responsabili del giuramento, sono collegati con il cielo luminoso del giorno e possono scagliare fulmini. Questa sovrapposizione di caratteri funzionali ha generato confusione circa l'identit\u00e0 di Sancus Dius Fidius tra gli studiosi antichi e moderni, in quanto Dius Fidius \u00e8 stato talvolta considerato un altro teonimo di Giove. \nL'ipotesi di G. Wissowa che Semo Sancus sia il genio di Giove sarebbe invece da scartare in quanto anacronistica in quanto il concetto di un genio di una divinit\u00e0 \u00e8 attestato solo nel periodo imperiale.\nComunque l'autonomia di Sanco Semone da Giove e il fatto che Dius Fidius \u00e8 una denominazione alternativa di Sanco (e non di Giove) \u00e8 indicato dal nome del corrispondente Umbro dio Fisus Sancius che ripete le due parti costitutive di Sancus e Dius Fidius: l'umbro (e sabino) Fisus sta a Fidius, come il Sabino Clausus sta al latino Claudius. Il fatto che Sanco, come Giove, sia responsabile dell'osservanza dei giuramenti, delle leggi dell'ospitalit\u00e0 e della fedelt\u00e0 (Fides), lo rende una divinit\u00e0 legata alla sfera e ai valori della sovranit\u00e0, cio\u00e8 nella terminologia di Dumezil della \"prima funzione\".\nConfermano il parallelismo alcuni dettagli del culto di Fisus Sancius a Iguvium (Gubbio) e quelli di Fides a Roma come l'uso del \"mandracolo\", un pezzo di tessuto di lino che copre la mano destra dell'ufficiale, e della \"urfeta\" (orbita), tipo di piccolo disco di bronzo portato nella mano destra dall'offerente, e anche deposto nel tempio di Semo Sancus nel 329 aC Dopo una relazione di tradimento.\nAlcuni aspetti del rito del giuramento di Dius Fidius, come la procedura sotto il cielo aperto o il compluvium delle residenze private, cosiccome il fatto che il tempio di Sanco non avesse tetto, hanno suggerito al romanista Sacchi romanista l'idea che il giuramento a Sanco Dius Fidius ha preceduto quello a Giove (Iuppiter Lapis o Iuppiter Feretrius), e dovrebbe avere origine nei rituali preistorici, quando il tempio era all'aria aperta e definito da punti di riferimento naturali come ad es. Il pi\u00f9 alto albero vicino.\nIl supposto corrispondente umbro, Fisus Sancius, \u00e8 associato a Marte nel rituale del sacrificio alla Porta di Tesenaca come uno degli dei della triade minore e questo dimostra la sua connessione militare in Umbria. Ci\u00f2 potrebbe essere spiegato dalla natura militare del concetto di sanzione che implica l'uso della repressione. Anche il termine sanctus ha in diritto romano implicazioni militari: le mura della citt\u00e0 sono \"sanctae\" .\nCorrispondenza vedica.\nRoger D. Woodard ha interpretato Sanco come equivalente romano del dio vedico Indra, che deve contare sull'aiuto dei Maruti, secondo la sua visione corrispondente ai dodicesimi semones romani del carmen Arvale, nel suo compito di uccidere il drago Vritra liberando le acque. Egli rintraccia l'etimologia di Semo nella radice indoeuropea di IE *she(w) che rimanda ai significati di versare, fluire, cadere legati alla pioggia e alla semina.\nTeorie delle origini non sabine.\nCitiamo Theodor Mommsen, William Warde Fowler e Georges Dumezil tra quelli che rifiutano la teoria tradizionale che attribuisce un'origine sabina al culto romano di Semone Sanco Dius Fidius, in parte per motivi linguistici in quanto il teonimo \u00e8 latino e nessuna menzione o prova di un Semone sabino si trova vicino a Roma, mentre i Semones sono attestati in latino nel carmen Arvale. Secondo loro, Sanco sarebbe una divinit\u00e0 condivisa da tutti gli antichi popoli italici, sia Osco-Umbri che Latino-Falisci.\nPer quanto riguarda la religione etrusca, N. Thomas De Grummond ha suggerito di identificare Sancus nell'iscrizione Selvans Sanchuneta trovata su un cippo scoperto vicino a Bolsena, anche se altri studiosi collegano questo epiteto a un gentilicium familiare locale . La scritta \"Tec Sans\" trovato su statue di bronzo (uno di un ragazzo e quello dell'arringatore, diffusore pubblico) dalla zona di Cortona \u00e8 stato visto come una forma etrusca dello stesso nome"}
{"id": "760059", "revid": "1543377", "url": "https://it.wikipedia.org/wiki?curid=760059", "title": "Frusta letteraria", "text": "La Frusta letteraria fu un periodico quindicinale fondato a Venezia nel 1763, diretto e scritto quasi interamente dal letterato Giuseppe Baretti, sotto lo pseudonimo di Aristarco Scannabue.\nPubblicata tra il 1763 e il 1765, la rivista ottenne un grande successo, soprattutto per gli scatti polemici e i toni accesi con cui Baretti espresse le sue opinioni nei confronti di numerosi letterati, suoi contemporanei o del passato.\nStoria.\nDurante gli anni trascorsi in Inghilterra, Giuseppe Baretti aveva avuto modo di apprezzare la vivacit\u00e0 della stampa inglese. Tornato in Italia, aveva deciso di stabilirsi a Venezia e di fondare un periodico sul modello del \u00abTatler\u00bb e dello \u00abSpectator\u00bb.\nBaretti decise di firmare la rivista sotto lo pseudonimo di Aristarco Scannabue, personaggio di sua invenzione, a cui dedic\u00f2 una vivace descrizione nella parte introduttiva. La figura che costru\u00ec, quella di un ex soldato che aveva combattuto per anni in Oriente, era completamente opposta a quella del letterato accademico del Settecento. Baretti immagin\u00f2 che Scannabue, dopo essersi ritirato in un luogo di campagna, trascorresse il tempo a recensire, con forti stroncature, tutti i libri che erano pubblicati e che gli venivano prestati da don Pietro Zamberlucco, il parroco del luogo.\nIl primo numero della rivista usc\u00ec il 1\u00ba ottobre del 1763 a Venezia, ma con l'indicazione di Rovereto (cittadina situata al di fuori dei confini della Repubblica di Venezia). Lo scopo del fondatore era evitare di incorrere nei rigori della censura. Quanto al titolo, il nome \"Frusta\" simboleggiava i propositi del Baretti di frustare metaforicamente, attraverso critiche feroci, tutti coloro che venivano da lui considerati dei cattivi scrittori. Pi\u00f9 che recensioni e critiche, i suoi volevano essere un'utile scuola per tutti coloro che avevano l'intenzione di cimentarsi nel difficile mondo della scrittura. \nGrazie a un linguaggio pulito e scorrevole, e a un'ironia coinvolgente, Baretti seppe conquistare moltissimi lettori, ma non mancarono allo stesso tempo polemiche. All'inizio del 1765 la rivista giunse all'attenzione dei Riformatori, la magistratura incaricata di sorvegliare la conformit\u00e0 delle opere a stampa alle leggi della Repubblica veneta. Numerosi cittadini, risentiti per le critiche mosse dal Baretti nei confronti di Pietro Bembo (1470-1547), poeta amatissimo dai veneziani, chiesero ai Riformatori di bloccare la pubblicazione della rivista. La rivista non fu chiusa, ma sub\u00ec forti censure.\nBaretti, che in un primo momento sembrava voler abbandonare il progetto, decise di trasferirsi in un altro Stato. Ricominci\u00f2 a stampare il suo periodico ad Ancona, nello Stato Pontificio, a partire dal 1\u00ba aprile 1765. Da l\u00ec in poi tutti i restanti otto numeri della rivista, dal 19 aprile al 15 luglio del 1765, furono dedicati all'impetuosa critica contro padre Appiano Buonafede, che pochi mesi prima aveva pubblicato un'opera colma di rancore nei confronti del Baretti intitolata \"Novelle Menippee di Luciano Firenzuola contro una certa Frusta pseudoepigrafica di Aristarco Scannabue\"."}
{"id": "760065", "revid": "47767", "url": "https://it.wikipedia.org/wiki?curid=760065", "title": "Car\u00f9", "text": "Car\u00f9 \u00e8 una frazione del comune di Villa Minozzo, in provincia di Reggio Emilia; \u00e8 situata nella vallata del torrente Rio, affluente di destra del fiume Secchia. La frazione \u00e8 a sua volta \u00e8 suddivisa in localit\u00e0: Gacciolina, Segalaio, Braglie, Bora, Gacciola, Budriotto (altrimenti detta Casa Germano), Fontana Gatta, Porcile, e case sparse con denominazioni del casato.\nIl nome romano, \"Carolium\", deriva da \"carrobium\", che a sua volta proviene da \"quadrivium\", ovvero incrocio di quattro strade; queste erano la strada romana secondaria che univa la Garfagnana con Reggio Emilia e l'attuale La Spezia (statale 63) e la Pisa-Modena.\nIl primo insediamento sul territorio di Car\u00f9 del quale si ha notizia \u00e8 un ospedale sito in Campo Camelasio, citato in un diploma del 1102. Un secondo documento del 1106 fa riferimento ad un eremo ed annesso ospedale di San Venerio sul Monte Carolio. Car\u00f9 fu data in feudo come contea a Guido Brendoli nel 1616; nel 1700 apparteneva a Flavio Flavi di Urbino, e dal 1770 al 1786 alla famiglia Signoretti di Reggio Emilia. Alla fine del XVIII secolo contava 222 abitanti.\nLa chiesa del paese \u00e8 dedicata a San Michele ed \u00e8 citata per la prima volta nel 1350 e nelle visite pastorali del XV e XVI secolo. Il 13 settembre si celebra la festa di San Venerio."}
{"id": "760070", "revid": "21079", "url": "https://it.wikipedia.org/wiki?curid=760070", "title": "Spazio T2", "text": ""}
{"id": "760073", "revid": "1573940", "url": "https://it.wikipedia.org/wiki?curid=760073", "title": "Gazella cuvieri", "text": "La gazzella di Cuvier (Gazella cuvieri ), nota anche come \"edmi\", \u00e8 una gazzella diffusa in Algeria, Marocco e Tunisia. Dal momento che vive in habitat parzialmente boscosi, \u00e8 una delle gazzelle dal manto pi\u00f9 scuro. Talvolta, insieme ad altre due specie, la gazzella subgutturosa e la gazzella bianca, viene posta in un sottogenere a parte, \"Trachelocele\". In natura \u00e8 divenuta molto rara e ne rimangono solamente 2000 esemplari.\nDescrizione.\nLa gazzella di Cuvier misura 95\u2013105\u00a0cm di lunghezza, 60\u201380\u00a0cm di altezza al garrese e pesa 15\u201335\u00a0kg. Rispetto ad altre specie africane presenta una pelliccia pi\u00f9 fitta, abbastanza lunga e di colore tendente al grigio-brunastro. La fronte \u00e8 bruno-rossastra delimitata da due strisce bianco-crema, dalla fronte al naso; una macchia nasale sfumata e le strisce, dagli occhi al muso, sono nerastre. I fianchi sono pi\u00f9 chiari e sfumano in una banda laterale bruno scura che delimita nettamente il ventre candido; possiede arti pi\u00f9 chiari e giallastri e natiche orlate nettamente di nero. Le corna, lunghe 25\u201337\u00a0cm, hanno sezione ovale con 12-17 anelli; si incurvano all'indietro con punte rivolte in alto e all'interno.\nDistribuzione e habitat.\nLa gazzella di Cuvier vive sulla Catena dell'Atlante, nell'Africa nord-occidentale. Occupa vari tipi di terreno, sebbene prediliga colline e altopiani con suoli sabbiosi o sassosi. Si incontra anche nelle zone di foresta secondaria e nelle rigogliose foreste di pini. Durante le prime ore della mattinata e nelle ore serali, abbandona le montagne per andare a pascolare nelle praterie sottostanti. Nel pomeriggio, si ritira nuovamente nelle foreste montane, cercando un luogo abbastanza fresco in cui trascorrere la giornata.\nBiologia.\nLa gazzella di Cuvier tende a vivere, durante la stagione degli amori, in gruppi di circa 3-4 esemplari, ma generalmente non pi\u00f9 numerosi di 8 capi. I gruppi tendono a essere composti solo da un maschio e da due o tre femmine con due piccoli al massimo. Durante la stagione degli amori, i maschi dominanti cacciano via dal gruppo i maschi pi\u00f9 giovani, che si radunano insieme a costituire gruppi di scapoli. Le femmine, successivamente, abbandonano il gruppo per andare a partorire altrove. Dopo il parto, esse si ricongiungono al branco, cos\u00ec come i giovani scapoli, e il gruppo rimane cos\u00ec unito fino alla stagione degli amori successiva.\nLa principale arma di difesa di questi animali sono i loro riflessi. Quando avvertono una presenza estranea, emettono un segnale d'allarme alzando e abbassando la coda e saltellando sul posto con tutte e quattro le zampe sollevate, all'unisono. \u00c8 da ricordare, comunque, che quella di Cuvier \u00e8 una delle gazzelle pi\u00f9 veloci: pu\u00f2 infatti raggiungere gli 80\u00a0km/h, mantenendo questa velocit\u00e0 per lunghe distanze.\nLe gazzelle di Cuvier si accoppiano in inverno e partoriscono agli inizi della primavera, dopo un periodo di gestazione di circa 160 giorni. Prima di partorire, la madre si separa dal branco e in seguito, dopo la nascita, nasconde il piccolo nel fitto sottobosco, lontano dalla mandria, visitandolo ogni tanto per allattarlo. Questo avviene durante il primo mese di vita, fin quando il piccolo non \u00e8 in grado di nutrirsi di vegetali, sebbene necessiti ancora del latte della madre.\nLa gazzella di Cuvier \u00e8 una delle poche gazzelle che hanno frequentemente parti gemellari (40,5%): quando il piccolo \u00e8 uno solo, alla nascita pesa in media 2,99\u00a0kg, mentre quando il parto \u00e8 gemellare, entrambi i piccoli pesano circa 2,85\u00a0kg. Dieci giorni dopo aver partorito, le femmine possono accoppiarsi di nuovo, s\u00ec da poter partorire, entro un solo anno, due nuove generazioni. Le femmine divengono sessualmente mature prima delle 27 settimane di vita e possono partorire per la prima volta prima di aver compiuto 70 settimane di et\u00e0.\nLa dieta della gazzella di Cuvier comprende solamente foglie, erba e altri vegetali. Ogni giorno questi animali ingeriscono grandi quantit\u00e0 di fogliame, per poi andare alla ricerca di un luogo fresco per finire di masticare il bolo, la massa di cibo semidigerito rigurgitata dallo stomaco per essere masticata una seconda volta per un'ulteriore digestione.\nConservazione.\nMotivo principale del declino della gazzella di Cuvier \u00e8 stata la caccia incontrollata per ricavare pelli, carne e trofei. Gi\u00e0 negli anni '30 era gi\u00e0 considerata una delle gazzelle pi\u00f9 rare del mondo, ma venne dichiarata specie protetta solamente negli anni '60. Perfino ora che la caccia \u00e8 proibita, le popolazioni di questo animale stentano ad aumentare di numero, a causa degli agricoltori locali che ne distruggono l'habitat per farne terra da pascolo e della competizione con pecore e capre domestiche.\nUn tempo considerata estinta in natura, si ritiene che di questa specie ne rimangano meno di 2000 esemplari, sparsi in piccoli gruppetti sulla Catena dell'Atlante. La maggior parte degli esemplari vive nelle aree protette della Tunisia, ma in Marocco e Algeria molti di questi animali devono ancora competere per il cibo con il bestiame domestico. Uno dei pi\u00f9 importanti rifugi per questa specie \u00e8 il Parco nazionale di Djebel Chambi, dove vive la popolazione tunisina pi\u00f9 numerosa."}
{"id": "760074", "revid": "155634", "url": "https://it.wikipedia.org/wiki?curid=760074", "title": "Nicole Gius", "text": "Biografia.\nStagioni 1996-2000.\nOriginaria di Stelvio, Nicole Gius era un'atleta dal fisico minuto e specialista delle gare tecniche. Esord\u00ec nel Circo bianco il 10 dicembre 1995 disputando una gara FIS a Piancavallo, in Italia, dove giunse 15\u00aa in slalom speciale; nelle medesime localit\u00e0 e specialit\u00e0 debutt\u00f2 in Coppa Europa il 7 dicembre 1997, classificandosi 33\u00aa.\nIl 15 dicembre 1997 ottenne a Sankt Sebastian in slalom gigante il suo primo podio in Coppa Europa (3\u00aa) e il 6 gennaio 1998 a Bormio, in Italia, partecip\u00f2 per la prima volta a una gara di Coppa del Mondo, uno slalom gigante, non riuscendo a qualificarsi per la seconda manche; partecip\u00f2 nello stesso anno ai Mondiali juniores di Meg\u00e8ve, in Francia, ottenendo come miglior risultato il 6\u00ba posto nello slalom gigante, piazzamento ripetuto \u2013 ma in slalom speciale \u2013 nelle successive rassegne iridate giovanili del 1999 e del 2000. In quel periodo esord\u00ec anche ai Campionati mondiali: a Vail/Beaver Creek 1999 fu 22\u00aa nello slalom speciale e non concluse lo slalom gigante.\nStagioni 2001-2009.\nAi Mondiali di Sankt Anton am Arlberg 2001 fu 26\u00aa nello slalom speciale, mentre l'anno dopo esord\u00ec ai Giochi olimpici invernali: a si classific\u00f2 19\u00aa nello slalom gigante e 10\u00aa nello slalom speciale. Conquist\u00f2 il primo podio in Coppa del Mondo il 29 dicembre 2002, quando fu 3\u00aa sul tracciato austriaco di Semmering piazzandosi dietro alla fuoriclasse croata Janica Kosteli\u0107 e alla francese Christel Pascal. Nella stessa stagione ai Mondiali di Sankt Moritz fu 23\u00aa nello slalom speciale.\nNel 2005 venne convocata per i Mondiali di Bormio/Santa Caterina Valfurva, dove giunse 22\u00aa nello slalom gigante e 14\u00aa nello slalom speciale; ai successivi Mondiali di \u00c5re 2007 concluse 20\u00aa nello slalom gigante e 12\u00aa nello slalom speciale. Il 4 gennaio 2009 conquist\u00f2 l'ultimo podio in Coppa del Mondo classificandosi 2\u00aa nello slalom speciale di Zagabria Sljeme, in Croazia, dietro alla tedesca Maria Riesch. Nella stessa stagione, ai Mondiali di Val-d'Is\u00e8re, concluse 5\u00aa nello slalom speciale e non complet\u00f2 lo slalom gigante.\nStagioni 2010-2013.\nIl 19 dicembre 2009 ottenne a Pozza di Fassa in slalom speciale il suo ultimo podio in Coppa Europa (2\u00aa) e ai successivi XXI Giochi olimpici invernali di , sua ultima presenza olimpica, si classific\u00f2 20\u00aa nello slalom gigante e 8\u00aa nello slalom speciale), mentre nella stagione successiva prese il via per l'ultima volta a una rassegna iridata: a Garmisch-Partenkirchen 2011 fu 20\u00aa nello slalom speciale.\nPrese per l'ultima volta il via in Coppa del Mondo nello slalom speciale di Zagabria Sljeme del 4 gennaio 2013, che non complet\u00f2, e si ritir\u00f2 dalle competizioni al termine di quella stessa stagione 2012-2013; la sua ultima gara fu lo slalom gigante dei Campionati italiani 2013, il 20 marzo a Pozza di Fassa, che non port\u00f2 a termine."}
{"id": "760075", "revid": "1442080", "url": "https://it.wikipedia.org/wiki?curid=760075", "title": "Videogiochi per Nintendo DS", "text": "La seguente lista elenca i principali videogiochi pubblicati su console Nintendo DS."}
{"id": "760081", "revid": "767487", "url": "https://it.wikipedia.org/wiki?curid=760081", "title": "Taigete", "text": "Taigete () \u00e8 un personaggio della mitologia greca ed una delle Pleiadi, figlie di Atlante e di Pleione.\nMitologia.\nTaigete cerc\u00f2 di sfuggire a Zeus, che voleva concupirla, invocando Artemide che la trasform\u00f2 in cerbiatta. Tornata alla forma umana Taigete consacr\u00f2 alla dea cacciatrice la Cerva di Cerinea.\nSecondo altri miti Zeus riusc\u00ec ugualmente ad unirsi a lei e da loro venne generato Lacedemone.\nNel IV libro delle Georgiche, Virgilio cita Taigete, in riferimento ai due momenti propizi nel corso dell'anno per raccogliere il miele:\"Bis gravidos cogunt fetus, duo tempora messis:/ Taygete simul os terrist ostendit honestum/ Plias et Oceani spretos pede reppulit amnis,/ aut eadem sidus fugiens ubi Piscis aquosi/ tristior hibernas caelo descendit in undas. (\"Due volte si raccolgono i ricchi prodotti delle api, due sono le messi:/ non appena Taigete la Pleiade mostra alla terra il suo bel volto/ e sprezzante col piede respinge le acque di Oceano/ e quando fuggendo dall'umida stella dei Pesci/ assai triste discende dal cielo tra le onde invernali). La costellazione delle Pleiadi sorge tra la fine di aprile e l'inizio di maggio, e tramonta tra ottobre e novembre. Questi sono i due periodi migliori, secondo il poeta mantovano, per la raccolta dei mieli. "}
{"id": "760084", "revid": "834", "url": "https://it.wikipedia.org/wiki?curid=760084", "title": "Vivai", "text": ""}
{"id": "760086", "revid": "204012", "url": "https://it.wikipedia.org/wiki?curid=760086", "title": "Tallo (mitologia)", "text": ""}
{"id": "760090", "revid": "287204", "url": "https://it.wikipedia.org/wiki?curid=760090", "title": "Giovanni Paleologo (Despota)", "text": "Figlio di Andronico Paleologo e Teodora Paleologa, fu fratello dell'imperatore bizantino Michele VIII Paleologo (1259-1282), visse nel XIII secolo.\nBiografia.\nNel 1259 fu nominato sebastocratore dal fratello Michele VIII Paleologo.\nNei primi mesi del 1259 Michele mand\u00f2 un grande esercito per liberare la Grecia dal giogo latino, la spedizione era comandata da Giovanni e Alessio Strategopulo, che era un generale bizantino con il titolo di Gran Domestico. Poco dopo diede ordine di attaccare i nemici, quasi tutti latini. I due eserciti erano schierati davanti a Pelagonia: per buona sorte dei bizantini l'esercito nemico di fatto si autodistrusse poich\u00e9 era formato da due alleanze importanti: Impero latino e Despotato d'Epiro. Il Despota Michele II Ducas e il figlio Giovanni Ducas pensavano (sbagliando) che, appena si fossero scontrati coi bizantini, i latini sarebbero fuggiti in modo che l'esercito del despotato potesse essere massacrato. Giovanni il bastardo, anch'egli figlio di Michele Ducas, pass\u00f2 dalla parte dei bizantini, perch\u00e9 Villehardouin lo svillaneggiava ricordando come fosse nato da una relazione extraconiugale. Quando inizi\u00f2 la battaglia Giovanni Paleologo e Alessio Strategopulo si ritrovarono a combattere soli contro la cavalleria di Manfredi e di Villehardouin, la cavalleria fu in un istante massacrata dagli arcieri cumani dello schieramento bizantino. In breve Manfredi si arrese, mente Villehardouin fugg\u00ec, verso un pagliaio nei pressi di Castoria, ma fu ritrovato, e riconosciuto per i suoi denti sporgenti, e quindi catturato.\nDopo la grande vittoria della battaglia di Pelagonia l'esercito bizantino si divise in due parti: Giovanni Paleologo and\u00f2 alla conquista della Tessaglia, mentre Alessio Strategopulo marci\u00f2 verso il Despotato d'Epiro, per espugnarne la capitale, Arta. Giovanni poi affid\u00f2 i territori conquistati ad Alessio Strategopulo. Nel 1260 gli fu dato il titolo di despota.\nNel 1275, Giovanni Paleologo, per ordine del fratello, Michele VIII Paleologo, attacc\u00f2 Giovanni il bastardo in Tessaglia, che sconfisse nella battaglia di Neopatria.\nDopo questi fatti Giovanni pass\u00f2 il resto della sua vita nella corte Imperiale bizantina, e a volte partecipava a qualche campagna militare.\nBibliografia.\nJohn Julius Norwich, Bisanzio, Milano, Mondadori, 2000."}
{"id": "760093", "revid": "121998355", "url": "https://it.wikipedia.org/wiki?curid=760093", "title": "Madoqua kirkii", "text": "Il dik-dik di Kirk \u00e8 una piccola antilope diffusa nell'Africa orientale e meridionale.\nMisura circa 70\u00a0cm di lunghezza e pesa intorno ai 7\u00a0kg. Il mantello \u00e8 di color grigio, bruno o dorato, con i peli striati di nero. il ventre \u00e8 giallastro. Gli occhi sono molto grandi e cerchiati di bianco, cos\u00ec come le orecchie. Il naso \u00e8 allungato a mo' di proboscide. Le corna, a forma di spiedo e prerogativa dei maschi, sono seminascoste da una cresta sulla fronte.\nMangia qualsiasi tipo di erba, foglie e germogli.\nI dik-dik vivono in coppie stabili in cui i coniugi passano pi\u00f9 del 50% insieme, anche se il maschio non si occupa dei cuccioli.\nIl legame \u00e8 ancora pi\u00f9 forte durante i periodi di estro, quando i maschi seguono la femmina, marcando la sua urina e le sue feci, avvertendo eventuali maschi solitari che la sua femmina \u00e8 gi\u00e0 impegnata.\nA differenza di molte specie di antilopi non monogame, le femmine di dik-dik sono fedeli al loro compagno e non cercano altri maschi al di fuori della coppia."}
{"id": "760097", "revid": "36426", "url": "https://it.wikipedia.org/wiki?curid=760097", "title": "Francesco Cavalcanti", "text": ""}
{"id": "760103", "revid": "307923", "url": "https://it.wikipedia.org/wiki?curid=760103", "title": "Cianfa Donati", "text": "Biografia.\nNel 1282 Cianfa Donati fu consigliere del Capitano del popolo ed \u00e8 citato anche in un documento del 1283. Nel 1289 era gi\u00e0 indicato come morto.\nNel Canto XXV Dante fa chiamare a tre anime di ladri fiorentini Cianfa, mentre si chiedono dove sia finito. A rigor di logica egli viene indicato nel lucertolone che presto arriva e si fonde con Agnello Brunelleschi. Essendo Dante pienamente occupato a descrivere la metamorfosi per tutto il Canto, non viene data nessuna notizia biografica n\u00e9 sul peccato del dannato.\nAlcuni commentatori antichi lo indicarono come ladro di bestiame e esperto di furti con scasso nelle botteghe. Non esistono documenti comprovanti questo, ma \u00e8 comunque un dato di fatto che la numerosa famiglia dei Donati venisse detta dei \"Malefami\" (Giovanni Villani, \"Cronaca\" VIII, 39).\nLa presenza di ben cinque ladri fiorentini all'Inferno far\u00e0 scrivere a Dante la famosa invettiva contro Firenze che inizia con \"Godi Fiorenza\" (Inf. XXVI, v. 1)."}
{"id": "760119", "revid": "93556", "url": "https://it.wikipedia.org/wiki?curid=760119", "title": "Madoqua piacentinii", "text": "Il dik-dik argentato \u00e8 una piccola specie di antilope diffusa nella regione del corno d'Africa, concentrata perlopi\u00f2 nella zona costiera della Somalia.\nMisura circa 50\u00a0cm di lunghezza e pesa fino a 3\u00a0kg. Il mantello \u00e8 bruno rossiccio nel quarto anteriore e sul collo e grigio argentato nel quarto posteriore e sulla groppa. La parte superiore della testa \u00e8 color grigio argento, la parte inferiore bruno-rossiccio. Le orecchie e le zampe presentano peli striati di nero.\nSi pensa che la popolazione di questi animali sia in declino a causa della caccia, della diminuzione dell'habitat e della guerra civile in Somalia."}
{"id": "760120", "revid": "123690002", "url": "https://it.wikipedia.org/wiki?curid=760120", "title": "Sergej Nikolaevi\u010d Bulgakov", "text": "Prete ortodosso, amico di Pavel Aleksandrovi\u010d Florenskij, genio multiforme e possente, si segnal\u00f2 per la sua capacit\u00e0 di armonizzare un'acuta intelligenza e una grande capacit\u00e0 speculativa con una profonda vita spirituale e un tratto rispettoso e attento.\nBiografia e opere.\nInfanzia e giovent\u00f9: 1871-1895.\nSergej Bulgakov nacque a Livny, nel governatorato russo di Or\u00ebl. Suo padre era un prete, \"protoierej\" Nikolaj, rettore della chiesa di un cimitero; preti o diaconi erano stati per sei generazioni anche i suoi antenati, \"\u00abquegli uomini della famiglia Bulgakov che, una volta convertiti dall'islamismo, si mantennero sempre fermi nella fede\u00bb\".\nLa vita di quegli anni non fu delle pi\u00f9 facili, anche se Bulgakov ne avrebbe conservato un ricordo sereno: dei sette fratelli di Sergej, soltanto due sopravvissero fino alla maturit\u00e0.\n\"\u00abL'alcolismo, che avrebbe falciato la vita di un fratello di Sergej Nikolaevic, non era estraneo neanche al padre, che pure egli descrive come uomo timido, scrupoloso, severo, mentre della madre sottolinea vivacit\u00e0, fantasia, ambizione\u00bb\".\nSergej ebbe una prima educazione di carattere tradizionale: a dieci anni, nel 1881, entr\u00f2 nella scuola ecclesiastica primaria di Livny, con l'intenzione di seguire il padre nella via del ministero ecclesiastico; pass\u00f2 nel 1884 al Seminario di Or\u00ebl. Ben presto, per\u00f2, si fece strada in lui una profonda crisi di fede, che lo port\u00f2 a lasciare il Seminario: ottenne dal padre il permesso di trasferirsi nella citt\u00e0 di Elec per terminare gli studi liceali.\nMa ormai, venuto a contatto con le nuove correnti culturali, con l'intelligencija russa del suo tempo, aveva perso del tutto la fede e abbracciato il marxismo.\nNonostante la sua propensione per la filosofia e le lettere, si iscrisse alla Facolt\u00e0 di Giurisprudenza dell'Universit\u00e0 di Mosca, si dedic\u00f2 soprattutto alle scienze sociali e si specializz\u00f2 in Economia politica, condividendo anche in questo con molti giovani esponenti dell'intelligencija l'intento di essere utile, servire l'umanit\u00e0, il progresso, il pensiero scientifico.\nTermin\u00f2 gli studi accademici nel 1894, superando anche l'esame di libera docenza. Dai primi anni di studio a Livny fino all'Universit\u00e0, si era distinto per la sua intelligenza vivace e acuta, che lo collocava ben al di sopra della media dei suoi coetanei.\nIntellettuale in Europa: 1895-1901.\nNel 1896 Bulgakov pubblic\u00f2 la sua prima opera, \"Il posto del mercato nella produzione capitalistica\".\nSposatosi nel 1898 con Elena Ivanovna Tokmakova (da cui avr\u00e0 la sua prima figlia, Maria nello stesso anno 1898), trascorse gli anni tra il 1898 e il 1900 all'estero, grazie ad una borsa di studio: gli era stato affidato un lavoro di ricerca da portare avanti nelle biblioteche di Berlino, Londra e Parigi; durante questo periodo passato nelle grandi capitali europee ebbe modo di legarsi in amicizia con Karl Kautsky, Karl Liebknecht e Rosa Luxemburg, e di prendere contatti con altre personalit\u00e0 di spicco del socialismo del tempo. Sono gli anni della grande fiducia di Bulgakov nell'ideale marxista, ma anche dei suoi primi incontri con la natura e con l'arte. Un ruolo peculiare nel suo percorso interiore fu giocato dall'incontro con la Madonna Sistina di Raffaello Sanzio, ammirata per la prima volta a Dresda nel 1898.\nTerminata la sua ricerca scientifica, i cui risultati confluirono nei due volumi di \"Capitalismo e Agricoltura\", nel 1901 ritorn\u00f2 in Russia, dove per\u00f2 non riusc\u00ec ad ottenere il dottorato, ma soltanto il grado di \"magister\"; ciononostante gli fu assegnata la cattedra di Economia Politica al Politecnico di Kiev.\nKiev: 1901-1906.\nGli anni della sua permanenza all'estero videro crescere in lui, proprio in un contesto di condivisione entusiastica della causa socialista, la perplessit\u00e0 a proposito della validit\u00e0 scientifica del marxismo stesso.\nL'iniziale entusiasmo cedette cos\u00ec il posto dapprima ad una specie di cupa rassegnazione, ad un nichilismo filosofico sul quale esercit\u00f2 un certo influsso anche la lettura delle opere di Turgenev. I cinque anni di Kiev segnarono cos\u00ec per Bulgakov il passaggio \"\u00abdal marxismo all'Idealismo\u00bb\"; raccogliendo un successo eccezionale presso gli studenti in seguito ad una sua conferenza sull'opera filosofico-religiosa di Dostoevskij, era divenuto punto di riferimento culturale per un gran numero di giovani studenti.\nMosca: 1906-1918.\nQuesti sono anni di intensa attivit\u00e0 accademica ma soprattutto ecclesiale, per Bulgakov: infatti, condotto da una forte esperienza spirituale, rientr\u00f2 nella Chiesa, dedicandosi anche all'insegnamento teologico ai laici, tenendo conferenze e scrivendo libri e saggi.\nFu anche deputato alla seconda Duma (20 febbraio \u2013 3 giugno 1907); eletto come rappresentante del governatorato di Or\u00ebl, ader\u00ec ai programmi dei partiti socialisti democratici (si definisce \u201csocialista cristiano\u201d). Al centro della sua preoccupazione, oltre ai problemi della riforma ecclesiastica, c'era la violenza terroristica e quella della repressione. Intervenne anche contro la pena di morte.\nIntorno al 1908 va collocato il pieno rientro di Bulgakov nella Chiesa, con un periodo di ritiro in un eremo della foresta, la confessione, la partecipazione alla Divina Liturgia con la Comunione. Nell'anno seguente perse il suo secondo figlio maschio, Iva\u0161ecka (nato nel 1905; il primo, F\u00ebdor, era nato nel 1901), ma seppe affrontare questa tragedia familiare all'interno della nuova esperienza di fede. Un altro figlio, Sergej, sarebbe nato nel 1911.\nSi colloca in questi anni la messa a punto di un progetto di filosofia cristiana: l'elaborazione della Sofiologia come risultato del contatto tra la proposta cristiana ortodossa e i diversi problemi metafisici. Bulgakov espresse per la prima volta il suo pensiero sulla Sapienza di Dio nella \"Filosofia dell'Economia\" (1912). In questo testo, l'economia \u00e8 intesa in un senso ampio, come sinonimo di ogni \"attivit\u00e0 creatrice\" dell'uomo, a livello conoscitivo, estetico, pratico, di ogni attivit\u00e0, cio\u00e8, attraverso cui l'uomo trasforma il mondo in cui \u00e8 inserito.\nIn quegli anni, per\u00f2, sicuramente legata al suo rientro nella Chiesa e al suo rifiuto dell'atteggiamento rivoluzionario, si fece strada in lui una certa simpatia per le posizioni nazionaliste e conservatrici: si accosta a gruppi di impronta tradizionalista, che tuttavia con il loro incoerente attaccamento al passato non seppero soddisfarlo. \u00c8 comunque innegabile che ci sia stato un periodo in cui Bulgakov abbia simpatizzato per le posizioni politiche della destra nazionalista (forse condividendone anche l'antisemitismo): egli accolse l'ingresso della Russia nella Prima guerra mondiale con entusiasmo marcatamente slavofilo, sperando che la sconfitta dell'Impero tedesco avrebbe portato con s\u00e9 anche il crollo della cultura tedesca, e trov\u00f2 l'oggetto di un amore quasi irrazionale nella figura dello zar, di cui visse la deposizione e l'uccisione come una tragedia.\nLa Rivoluzione d'Ottobre segn\u00f2 il crollo del vecchio impero russo, e la Chiesa ortodossa perse il suo potente protettore e i vantaggi di cui godeva. Ma propria questa inedita situazione di disagio e persino di persecuzione vede il risvegliarsi in molti di un nuovo entusiasmo e della volont\u00e0 di dedicarsi alla testimonianza cristiana: Bulgakov stesso partecip\u00f2 come membro laico al Concilio panrusso per il rinnovamento della Chiesa ortodossa (1917), che tendeva a costituirsi come \"comunit\u00e0 indipendente\" dallo Stato. Fu in questo clima di riforma dell'Ortodossia russa (venne anche restaurato il Patriarcato, visto che dal 1721 la Chiesa ortodossa russa era governata dal Santo Sinodo e il controllata da un procuratore dello Stato) che Bulgakov matur\u00f2 la decisione di assumere il ministero ecclesiale; divenne collaboratore del nuovo patriarca Tichon di Mosca e venne ordinato prete l'11 giugno 1918.\nCrimea: 1918-1922.\nNel contesto caotico e violento della Rivoluzione bolscevica, Bulgakov, quando venne ordinato prete e divenne membro del supremo consiglio ecclesiastico, perse la sua cattedra all'Universit\u00e0 di Mosca e si trov\u00f2 costretto a ritirarsi in Crimea, nella propriet\u00e0 della suocera.\nCostretto ad abbandonare l'ambiente accademico (era riuscito ad insegnare all'Universit\u00e0 di Sinferopoli fino al 1921), pass\u00f2 il suo tempo per lo pi\u00f9 scrivendo; \u00e8 a questo periodo che si deve far risalire la stesura di opere pubblicate in seguito: \"La tragedia della Filosofia\", e \"La filosofia del nome\", un tentativo di costruire una gnoseologia e una teoria del linguaggio fondate sulla fede cristiana.\nPraga: 1923-1925.\nNel 1923 le autorit\u00e0 politiche cacciarono dall'Unione Sovietica padre Sergej con la moglie, la figlia e uno dei due figli. Perdendo cos\u00ec tutto ci\u00f2 che possedeva, egli si rec\u00f2 dapprima a Istanbul, e poi a Praga, che all'epoca era il centro dell'emigrazione politica russa. La citt\u00e0 boema era, all'epoca, un centro molto vivace per la cultura russa in esilio, che qui avviava nuove iniziative e attivit\u00e0, con un entusiasmo forse un po' utopista, ma comunque sincero. Bulgakov tenne alcune lezioni alla Facolt\u00e0 russa di Teologia e di Diritto canonico, ma soprattutto si dedic\u00f2 alla produzione teologica. Il periodo di Praga, tuttavia, non sarebbe durato molto: nel 1925 il metropolita Eulogio, vescovo designato dal patriarcato di Mosca per la guida della Chiesa russa in Europa, decise di organizzare a Parigi una Scuola Superiore di Teologia, l\"'Istituto di Teologia Ortodossa San Sergio\", e ne chiam\u00f2 alla guida proprio padre Sergej, che in quello stesso anno si stabil\u00ec definitivamente a Parigi e venne eletto decano a vita dell'Istituto.\nParigi: 1925-1944.\nBulgakov a Parigi fu professore di teologia dogmatica all'Istituto di Teologia, padre spirituale, animatore del movimento ecumenico (fu spesso impegnato nel dialogo con rappresentanti della Chiesa Anglicana, ma partecip\u00f2 anche attivamente alle conferenze di Losanna del 1927 \u2013 dove illustr\u00f2 ai delegati protestanti la posizione della Madre di Dio nella Chiesa Ortodossa \u2013 e di Oxford e Edimburgo del 1937).\nIn questi anni videro la luce le sue opere principali; nella selva dei titoli di testi singoli, di articoli, di dispense scolastiche, basta ricordare la trilogia sulla Sapienza di Dio nella creazione: \"L'amico dello sposo\" (1927, su san Giovanni Battista), \"La scala di Giacobbe\" (1929, sugli angeli) e \"Il roveto ardente\" (1927, sulla Madre di Dio), e la \"trilogia maggiore sulla Divino-umanit\u00e0\": \"L'Agnello di Dio\" (1927, su Ges\u00f9 Cristo), \"Il Paraclito\" (1936, sullo Spirito Santo) e \"La sposa dell'Agnello\" (1945, su Chiesa, storia, sacramenti ed escatologia).\nMa proprio questi anni di vivace produzione teologica furono anche gli anni delle prove pi\u00f9 pesanti per Bulgakov, accusato di essersi allontanato, nella sua teologia, dall'ortodossia. Gi\u00e0 nel 1924, quando Bulgakov era ancora a Praga, il metropolita Anton Chrapovickij di Kiev scrisse un articolo su un giornale russo pubblicato a Belgrado nel quale accusava Florenskij e Bulgakov di introdurre una quarta persona nella Trinit\u00e0: la \"Sapienza\", forza cosmica e mediatrice tra Dio e il mondo.\nSi mise in moto tutta una serie di polemiche, che sarebbe stato difficile placare: altri ecclesiastici espressero il loro malcontento, e il Sinodo di Karlovcy del marzo 1927 si lamentava per l'insegnamento modernista che veniva impartito nello Studio di San Sergio.\nLe polemiche e le accuse continuarono in un clima avvelenato, fino a quando, nel settembre-ottobre 1935, il Patriarcato di Mosca e il Sinodo di Karlovcy, indipendentemente l'uno dall'altro, condannarono la dottrina di Bulgakov come eretica, in particolare per il fatto che introduceva elementi gnostici nel Cristianesimo.\nFurono soprattutto esponenti di movimenti russi monarchici che accusarono pesantemente Bulgakov e l'Istituto San Sergio.\nBulgakov rispose alle accuse lamentando il fatto che gli autori della condanna non conoscevano che vagamente le sue opere teologiche, avendone esaminati soltanto degli estratti letti al di fuori del loro contesto.\nLa Chiesa ortodossa russa non si \u00e8 ancora espressa in modo risolutivo a proposito della questione, che tra l'altro sembra gi\u00e0 essersi molto attenuata dopo la morte dello stesso Bulgakov.\nNel 1939 si ammal\u00f2 di cancro alla gola e dovette subire l'asportazione delle corde vocali; ciononostante non si diede ancora per vinto: impar\u00f2 a parlare senza voce, fino al punto di tenere ancora alcune conferenze.\nMor\u00ec il 12 luglio 1944, proprio al termine della compilazione di un suo commentario all'Apocalisse che sarebbe stato pubblicato postumo.\nBulgakov e il marxismo.\nUscito dal seminario, Bulgakov venne a contatto con le correnti culturali dell'\"intelligencija\" russa del suo tempo, e perse del tutto la fede; \"\u00abinsoddisfatto della dottrina formalistica impartita in seminario, egli abbracci\u00f2 la \"religione\" pressoch\u00e9 obbligatoria per l'intelligencija del suo tempo: il marxismo, che rivestiva i tratti di un idealismo sociale \"scientificamente\" fondato\u00bb\".\nEra abbastanza comune il fatto che i figli dei preti ortodossi \u2013 come del resto accadeva per i figli dei pastori protestanti dal XVIII al XX secolo \u2013 si allontanassero dai loro padri (sia \"carnali\" sia spirituali) per diventare giovani rivoluzionari (lo stesso Stalin era stato in seminario negli anni 1893-1899), \"\u00abdelusi dall'ambiguit\u00e0 con cui i loro padri, identificando tranquillamente il governo degli zar e dei metropoliti con il \u201cgoverno di Dio\u201d, conducevano i popoli della cristianit\u00e0 sui campi di battaglia della prima guerra mondiale in un'atmosfera di prediche e di incenso\u00bb\".\nNonostante la sua propensione per la filosofia e le lettere, si iscrisse alla Facolt\u00e0 di Giurisprudenza dell'Universit\u00e0 di Mosca, si dedic\u00f2 soprattutto alle scienze sociali e si specializz\u00f2 in Economia politica, condividendo anche in questo con molti giovani del suo tempo l'intento di \"\u00abessere utile, servire l'umanit\u00e0, il progresso, il pensiero scientifico\u00bb\". Il marxismo appariva a Bulgakov, come d'altra parte a gran parte della giovent\u00f9 russa, come una morale scientifica, un servizio verso il popolo e un porsi a servizio dei suoi fratelli pi\u00f9 umili.\nColpisce la relativa rapidit\u00e0 con cui Bulgakov, dopo aver abbracciato il marxismo negli anni dell'Universit\u00e0, giudic\u00f2 poi il pensiero marxista estremamente debole dal punto di vista teoretico. Gi\u00e0 alcuni passaggi della sua tesi di dottorato lasciano trasparire l'insoddisfazione di Bulgakov per la visione marxista della storia:\nQuesto cambiamento di giudizio a proposito del pensiero di Karl Marx suscit\u00f2 anche le ire di Lenin, che pure in precedenza aveva manifestato la sua stima per Bulgakov.\nLa prima reazione di Bulgakov fu quella di tentare di \u00abverificare Marx con Kant, e non viceversa\u00bb. Se il criticismo kantiano, riletto dagli esponenti del neokantismo di fine Ottocento (Wilhelm Schuppe, Paul Natorp, Wilhelm Windelband), appariva agli occhi di Bulgakov come una regola di pensabilit\u00e0 scientifica e rigorosa, il suo tentativo era quello di dare alla sociologia e alla prassi politico-sociale marxista una base teoretica valida. Ma fu proprio la filosofia di Kant a permettergli di ritrovare e fondare filosoficamente quella che era una sua profonda convinzione, messa tra parentesi durante il periodo della sua crisi religiosa: lo spirito umano come un che di irriducibile alla storia, un dato previo rispetto al dinamismo sociale, anzi la condizione trascendentale di possibilit\u00e0 di ogni agire storico.\nIl tentativo di \u201cverificare Marx con Kant\u201d non diede il frutto sperato, e nel giro di qualche anno Bulgakov si spost\u00f2 su posizioni idealiste di tipo schellinghiano.\nIl 17 ottobre 1905, uno dei giorni in cui ebbero culmine i moti rivoluzionari e i pogrom, rappresenta anche la data precisa della rinuncia di Bulgakov alla rivoluzione come soluzione dei problemi sociali; ciononostante, durante il 1906 e nel 1907 inoltrato, Bulgakov sperava con qualche ottimismo che un movimento cristiano socialista sarebbe emerso dalla rivoluzione del 1905. \"\u00abEgli credeva che la grande maggioranza dei russi avrebbe aderito ad una forza cristiana che lottasse per un'illuminata riforma sociale ed economica. Pareva persino possibile che l'intellettualit\u00e0 rivoluzionaria potesse essere indotta a esercitare il suo eroismo in una direzione non nichilista, ma positiva, se avesse ammesso che la sua ricerca nasceva da una esigenza religiosa\u00bb\".\nBulgakov e l'arte: la \"Madonna Sistina\".\nIl percorso intellettuale di Bulgakov fu costellato da alcuni \"incontri\" particolarmente significativi, che il teologo avrebbe saputo poi rievocare e contemplare in visione prospettica, dal punto di vista di chi riconosce nella propria vita un intervento superiore che misteriosamente ne ha guidato gli avvenimenti.\nSe \u00e8 pur vero che non possono essere tralasciati un primo incontro con la grandiosit\u00e0 della natura, durante un viaggio in treno nel sud della Russia (primavera 1894), e un altro, di segno negativo, con la folla eccitata e violenta durante una manifestazione politica poi degenerata in saccheggio e \"pogrom\" (ottobre 1905), senza dubbio il primo posto per importanza tra questi incontri tutti particolari va lasciato a quello con la Madonna Sistina di Raffaello.\nLa Sacra conversazione di Raffaello Sanzio, molto pi\u00f9 conosciuta come \"Madonna Sistina\" perch\u00e9 fu dipinta per la chiesa di San Sisto a Piacenza, \u00e8 una pala d'altare che risale agli anni 1513 1514, quando il pittore si trovava nel pieno della sua attivit\u00e0 a Roma. In quel periodo Raffaello realizzava numerosi ritratti, che si andavano arricchendo sempre pi\u00f9 dello studio della personalit\u00e0 dei soggetti raffigurati, della capacit\u00e0 di trasmettere nella tela la loro carica emotiva e del tentativo di coinvolgere lo spettatore quasi in un rapporto \u201ca tu per tu\u201d con il personaggio. Ebbene, queste caratteristiche si ritrovano anche nella Madonna Sistina.\nLa descrizione delle reazioni interiori di Bulgakov di fronte all'opera di Raffaello \u00e8 in qualche modo emblematica del procedere e dell'evolversi del suo pensiero e del suo atteggiamento nei confronti della fede cristiana.\nIl primo incontro con la Madonna Sistina, Bulgakov lo ebbe nel 1898, anno di inizio della sua permanenza all'estero come ricercatore. A Dresda, ebbe modo di entrare, come un qualsiasi turista, nella Gem\u00e4ldegalerie Alte Meister dello Zwingermuseum. E qui il suo sguardo incontra quello della Vergine: \nIn un'opera dello stesso anno, \"Economia e diritto\", l'ultimo scritto a difesa del marxismo, Bulgakov cita la Madonna Sistina come esempio di fatto storico irriducibile ad una spiegazione economicista, ad una legge storica generale. Pu\u00f2 darsi addirittura che Bulgakov gi\u00e0 conoscesse e condividesse almeno in parte le idee sostenute da Solov\u2019\u00ebv in un suo articolo apparso su \u201cVoprosy Filosofii e Psichologii\u201d nel 1896, in cui era contestata una lettura materialista e meccanicista di Baruch Spinoza. Comunque, conclude Pier Cesare Bori, \"\u00ablo Zwinger \u00e8 il luogo del primo risolversi [del conflitto causalit\u00e0 meccanica marxista e provvidenzialit\u00e0 sapienziale]. Da questo momento Bulgakov muove su una linea che lo porta all'idealismo, e poco importa attraverso quali precisi percorsi, perch\u00e9 il passo decisivo \u00e8 qui: qui c'\u00e8 gi\u00e0 tutto\u00bb\".\nNel 1924, durante il suo esilio, Bulgakov ebbe modo di recarsi nuovamente allo Zwinger di Dresda, ma questo nuovo incontro con la Madonna di Raffaello si rivel\u00f2 per lui una grande delusione: egli ormai si trovava in un atteggiamento spirituale ben diverso da quello di pi\u00f9 di vent'anni prima, e con il mutamento dell'esperienza spirituale aveva portato con s\u00e9 anche un diverso approccio con l'arte. Bulgakov si rendeva conto che quel quadro non era un'icona, che non vi era rappresentata la \"Madre di Dio\", ma soltanto una affascinante ragazza. Bulgakov era cambiato, aveva preso coscienza del profondo divario che esiste tra l'arte religiosa occidentale (posteriore al XIII secolo e in particolare a Giotto) e l'icona bizantina: per questo non riusciva pi\u00f9 ad incontrare, nella pala di Raffaello, quella rivelazione della Sapienza che venticinque anni prima lo aveva segnato cos\u00ec profondamente.\nL'incontro con il pensiero di Solov'\u00ebv e la \u201cfilosofia cristiana\u201d.\nBulgakov aveva dedicato un saggio, intitolato \"Il contributo della filosofia di Vladimir Solov\u2019\u00ebv alla coscienza contemporanea\", proprio a questo autore, morto nel 1900, di cui oggi si riconosce la profonda impronta lasciata allo sviluppo della filosofia, della letteratura e della poesia russa del XX secolo.\nPer comprendere la struttura del pensiero di Solov'\u00ebv e la sua influenza su Bulgakov, non si possono trascurare due \u201ccoordinate\u201d fondamentali: \nNasce cos\u00ec, dal convergere della sua riflessione razionale e soprattutto delle sue esperienze mistiche, la dottrina di Solov'\u00ebv sulla Divina Sapienza, presenza e rivelazione di Dio nelle creature, unit\u00e0 divina del creato secondo il tempo e lo spazio.\nNel suo passaggio \u201cdal Marxismo all'Idealismo\u201d, Bulgakov si collega al pensiero di Solov'\u00ebv, chiarendo cos\u00ec l'impostazione prevalentemente metafisica, e non etica (come in Lev Tolstoj), del proprio pensiero.\nBulgakov, inoltre, condivise con Solov'\u00ebv il tentativo di elaborare una filosofia cristiana, tentativo che per lui \u00e8 ancor pi\u00f9 finalizzato a dare una strumentazione gnoseologica, critica, metafisica e lessicale, alla teologia cristiana. Questo obiettivo era profondamente sentito dai teologi russi, soprattutto da quei teologi laici che gi\u00e0 nel XIX secolo cercavano di recuperare l'originalit\u00e0 della teologia ortodossa (che per esprimersi faceva ricorso sempre pi\u00f9 alle categorie della manualistica occidentale): tra questi basti citare Aleksej Stepanovi\u010d Chomjakov (1804-1860) e il suo tentativo di \u201crimettere in piedi\u201d la fede cristiana-ortodossa dotandola di un linguaggio proprio.\nL'assunzione della filosofia di Solov'\u00ebv da parte di Bulgakov non fu comunque acritica: Bulgakov lamentava la lacunosit\u00e0, l'incompletezza di quel sistema, che mancava, per esempio, di un piano di intervento sociale e politico. Ebbe a scrivere:\nBulgakov era cos\u00ec passato ad una nuova fase del suo cammino intellettuale, quella che poi lo avrebbe condotto alla riscoperta della fede cristiana e alla teologia: passava dall'idealismo alla fede senza pi\u00f9 rinnegare quest'ultimo sistema filosofico, anzi mantenendolo come base metafisica ed epistemologica per il pensiero teologico.\nVi \u00e8 chi rinviene un debito di Bulgakov nei confronti del sistema hegeliano, molto pi\u00f9 di quanto egli stesso affermasse, dato che Bulgakov preferiva richiamarsi pi\u00f9 volentieri ad un generico \u201cIdealismo\u201d. Egli avrebbe condiviso con Hegel (soprattutto con lo Hegel degli scritti religiosi giovanili, del periodo di Berna e Francoforte) il punto di partenza della ricerca filosofica: il desiderio di dare una spiegazione del rapporto tra Creatore e creatura. Come il giovane Hegel nei suoi scritti teologici tentava di conciliare il finito con l'infinito e superare la religione del Dio lontano, cos\u00ec Bulgakov si preoccupa della mediazione che deve esistere tra Dio e il mondo, tra la natura e la soprannatura, l'immanenza e la trascendenza. Secondo Bulgakov la \u201cSofia\u201d rende possibile e realizza questa indispensabile mediazione.\nUn altro autore da cui non si pu\u00f2 prescindere per comprendere la \u201cfilosofia cristiana\u201d di Bulgakov \u00e8 F.W. Schelling, soprattutto nella sua fase \u201cteosofica\u201d (1805-1811, secondo la periodizzazione proposta da Giovanni Reale) e nella fase della \u201cfilosofia positiva\u201d (dal 1815 in avanti). Le analogie tra l'ultimo Schelling e Bulgakov sono davvero notevoli: senza dubbio il secondo fu debitore del primo.\nOpere.\nOpere di S.N. Bulgakov in lingua italiana\nAltri contributi di Bulgakov sono raccolti nelle antologie: \nDue altri estratti da \"Filosofia del nome\" (Parigi, Ymca-Press, 1953) in \u00abFilosofia e Teologia\u00bb, VI, 1992, pp.\u00a0258\u2013265: \"Linguaggio e pensiero\" e \"La consacrazione dell'icona e suo significato\"."}
{"id": "760129", "revid": "287204", "url": "https://it.wikipedia.org/wiki?curid=760129", "title": "Marta Burgay", "text": "Ricercatrice presso l'Osservatorio astronomico di Cagliari, nel 2005, insieme con i colleghi Andrea Possenti e Nichi d'Amico, ha rivelato l'esistenza della prima pulsar doppia. Ha fatto parte del team che ha scoperto per la prima volta la sorgente di un FRB.\nBiografia.\nNel 1995 ha conseguito il diploma di maturit\u00e0 classica ad Aosta, nel 2000 si \u00e8 laureata con lode in Astronomia presso l'Universit\u00e0 degli studi di Bologna, dove nel 2004 ha conseguito la qualifica di dottore. Pochi mesi dopo diventa ricercatrice presso l'Osservatorio Astronomico di Cagliari.\nFa parte del gruppo internazionale \"PulSE\" (\"Pulsar Science in Europe\"), insignito del \"premio Descartes\" 2005 \"Excellence in scientific collaborative research\".\nHa firmato articoli su riviste scientifiche tra cui \"Nature\" e \"Science\" (\"A Double-Pulsar System - A rare Laboratory for Relativistic Gravity and Plasma Physics\")\nLa scoperta.\nHa scoperto la PSR J0737-3039 (nella costellazione della Poppa distante circa 2000 anni luce dal sistema solare), una doppia pulsar, ovvero due stelle di neutroni molto piccole con appena qualche chilometro di diametro. Le loro caratteristiche principali sono la densit\u00e0 e la loro pulsazione. Queste due \"pulsar\" sono molto vicine e orbitano una intorno all'altra in sole 2,4 ore.\nTale scoperta non \u00e8 stata immediata: in un primo momento si pensava che la pulsar individuata ruotasse intorno ad una stella di neutroni \"normale\". Questo primo rilevamento \u00e8 stato segnalato dalla rivista \"Nature\" per le implicazioni nel campo delle verifiche sperimentali della teoria della relativit\u00e0 generale. Solo in un secondo momento, la stessa squadra di persone, nel corso di osservazioni pi\u00f9 dettagliate, si \u00e8 resa conto di aver individuato il primo sistema doppio di pulsar in cui le due stelle erano gravitazionalmente legate tra di loro."}
{"id": "760133", "revid": "1529788", "url": "https://it.wikipedia.org/wiki?curid=760133", "title": "Pier da Medicina", "text": "Dante lo incontra nell'Inferno tra i seminatori di discordia (XXVIII, vv. 64-90) e lo descrive orrendamente mutilato da tagli sul volto (del naso, di un orecchio) e con un buco nella gola che quando parlava faceva uscire schizzi rossi di sangue. Dopo aver malinconicamente pregato Dante di ricordarsi di lui se passa nella pianura emiliana, dove appunto si trova Medicina, egli fa una raccomandazione a due personaggi di Fano (Guido del Cassero ed Angiolello da Carignano), predicendo la loro morte violenta per mano del tiranno Malatestino I Malatesta, poi afferra per la bocca il dannato accanto a s\u00e9 e mostra con dispregio a Dante come egli abbia tagliata la lingua (Curione).\nGli antichi commentatori dicono, sulla scorta del passo dantesco, che semin\u00f2 discordia a Bologna, o tra Bologna e Firenze, e fu forse tra i signori di Medicina, che venivano chiamati \"cattani\". Il commentatore antico Benvenuto da Imola, forse pi\u00f9 affidabile perch\u00e9 di quelle zone, dice che Piero si era arricchito con l'arte di seminare discordie, e Dante lo avrebbe conosciuto quando sarebbe stato ospite della corte dei Cattani di Medicina."}
{"id": "760140", "revid": "486946", "url": "https://it.wikipedia.org/wiki?curid=760140", "title": "Sole 24 ore", "text": ""}
{"id": "760150", "revid": "729019", "url": "https://it.wikipedia.org/wiki?curid=760150", "title": "Mercab\u00f2", "text": "Il Castello di Mercab\u00f2 o Marcab\u00f2 o Marcam\u00f2 fu una fortezza costruita dai veneziani tra il 1258 e il 1260 per difendere il loro traffici sul Po di Primaro.\nServiva anche a presidiare la Torre di Primaro. I guelfi di Romagna, capeggiati dai Da Polenta, signori di Ravenna, lo attaccarono il 24 settembre 1309 e lo distrussero. Nell'impresa si distinse il giovanissimo Guido Novello, futuro protettore ed ospite di Dante Alighieri.\nIl toponimo \"Marcab\u00f2\" sopravvisse ad indicare una zona semi-paludosa, oggi bonificata, compresa tra l'antico alveo del Lamone e l'antico corso del Primaro.\nNella letteratura.\n\u00c8 citato nell\"'Inferno\" (XXVIII, 75) in una perifrasi che indica la Pianura Padana:\nSiccome Dante lo cita come ancora in piedi, \u00e8 diventato uno dei riferimenti utili a datare la stesura dell\"Inferno\", non oltre il 1309 quindi."}
{"id": "760153", "revid": "36426", "url": "https://it.wikipedia.org/wiki?curid=760153", "title": "Marcab\u00f2", "text": ""}
{"id": "760154", "revid": "36426", "url": "https://it.wikipedia.org/wiki?curid=760154", "title": "Marcam\u00f2", "text": ""}
{"id": "760155", "revid": "1543377", "url": "https://it.wikipedia.org/wiki?curid=760155", "title": "Trattato di Roskilde", "text": "Il trattato di Roskilde venne firmato il 26 febbraio 1658 nella citt\u00e0 danese di Roskilde dopo che, in seguito alla devastante sconfitta della Guerra danese-svedese (1657-1658), Federico III di Danimarca-Norvegia fu costretto a cedere quasi la met\u00e0 dei suoi territori a Carlo X di Svezia per poter salvare il resto. Le durissime condizioni del trattato comprendevano:\nAntefatto.\nDurante la Prima Guerra del Nord, l'11 febbraio 1658 Carlo X di Svezia pass\u00f2 lo Jutland congelato e occup\u00f2 l'isola danese di Zelanda. Dopo la stesura di un trattato preliminare il 18 febbraio, il trattato di Roskilde venne firmato il 26 febbraio 1658.\nLa Svezia invase anche la regione norvegese di Romsdal, ma gli agricoltori di quella provincia opposero una vigorosa resistenza al pagamento delle tasse e al reclutamento militare a favore degli svedesi, cos\u00ec che il governo fu costretto a mandare un'intera compagnia di soldati affiancati da 50 cavalieri per ripristinare l'ordine. L'occupazione, comunque, non ebbe successo.\nEpilogo.\nIl re svedese non era soddisfatto della sua clamorosa vittoria e in un Consiglio regio tenutosi il 7 luglio a Gottorp decise di spazzare via l'avversario dalla carta geografica d'Europa. Senza alcuna dichiarazione di guerra e senza rispettare alcun trattato internazionale, egli ordin\u00f2 al suo esercito di attaccare la Danimarca-Norvegia una seconda volta. Ne segu\u00ec un attacco alla capitale Copenaghen, i cui abitanti si difesero con successo grazie anche all'aiuto ricevuto dagli olandesi, che onorarono un trattato del 1649 secondo il quale si impegnavano a difendere la Danimarca da qualunque attacco non provocato; la flotta olandese sconfisse quella svedese nella Battaglia dell'Oresund e liber\u00f2 la capitale danese. In seguito a questa sconfitta e al fatto che le sue truppe erano rimaste isolate, alcune a Landskrona e altre sulle isole danesi, circondate dalle forze superiori danesi e olandesi guidate dal vice ammiraglio Michiel de Ruyter, nel 1659 Carlo decise di ritirarsi.\nNel frattempo le forze norvegesi riuscirono ad espellere gli occupanti svedesi da Tr\u00f8ndelag. Bench\u00e9 le forze svedesi fossero state all'inizio le benvenute, o comunque non fosse stata opposta resistenza, gli svedesi costrinsero 2.000 uomini e giovani di 15 anni o poco pi\u00f9 ad unirsi all'esercito che avrebbe dovuto combattere contro la Polonia e il Brandeburgo. Per evitare una sollevazione su larga scala contro gli svedesi, Carlo X ritenne saggio tenere lontana la maggior parte degli uomini. Solo un terzo degli uomini fece ritorno in patria, e una parte venne costretta ad insediarsi nella provincia svedese di Estonia, cercando cos\u00ec di governare con pi\u00f9 facilit\u00e0 il Tr\u00f8ndelag.\nQuesta coscrizione forzata si somm\u00f2 al fatto che molti uomini di quella regione erano gi\u00e0 nell'esercito dano-norvegese e risult\u00f2 in uno svuotamento di fatto della componente maschile della regione. Il risultato fu devastante: non c'era pi\u00f9 sufficiente forza lavoro per coltivare i campi e la carestia si diffuse rapidamente in ogni angolo del Tr\u00f8ndelag. Alcuni storici locali parlano di vero e proprio genocidio.\nAlla fine, nel 1660 venne firmato il trattato di Copenaghen, che restituiva il Tr\u00f8ndelag alla Norvegia e l'isola di Bornholm alla Danimarca. L'isola di Anholt, al largo delle coste dell'Halland, non venne tecnicamente ceduta e rimase quindi un possedimento della Danimarca-Norvegia.\nI pochi mesi di esperienza sotto il governo svedese risultarono essere cos\u00ec amari che rafforzarono l'unit\u00e0 e il patriottismo dano-norvegese, con la conseguenza che per almeno 80 anni le resistenze alle invasioni della Svezia furono molto pi\u00f9 forti che in passato.\nMediante il nono articolo del trattato, con cui veniva ceduta la provincia di Sk\u00e5ne alla Svezia, gli abitanti ottennero l'assicurazione che non sarebbero stati toccati i vecchi privilegi, le leggi e i costumi. Nonostante ci\u00f2, ben presto inizi\u00f2 un'opera di svedificazione, a volte brutale. Alcuni abitanti della regione si riferiscono ancora oggi a quell'articolo del trattato per chiedere una forma di indipendenza regionale dal governo centrale."}
{"id": "760156", "revid": "409613", "url": "https://it.wikipedia.org/wiki?curid=760156", "title": "Taglio oro libro", "text": "Il taglio oro libro \u00e8 una particolare tecnica di applicazione su carta, a freddo, di oro vero, sotto forma di foglia in laminazione chiamata foglia oro (solitamente in oro zecchino da 22kr o fino a 23kr3/4). Si utilizza anche 1/4 di argento per legare il metallo.\nProcedimento di lavorazione.\nLa pepita viene martellata a mano, da un battiloro esperto (in Italia \u00e8 famosa la Giusto Manetti Battiloro), sino a divenire una sottilissima foglia oro di pochi micron, quasi impalpabile al tatto. La foglia \u00e8 applicata sulla parte del taglio, bordo o spessore di grammatura sulle pagine di libri (precedentemente preparate con colle animali).\nLa foglia viene lucidata con pietra agata, per migliorarne l'aspetto e per preservarne la conservazione nel tempo, evitando la penetrazione della polvere.\nQuesta tecnica viene utilizzata maggiormente per pubblicazioni religiose, volumi prestigiosi o per carte o documenti speciali.\nCertificato di garanzia.\nIl taglio oro genuino deve essere sempre seguito da certificato di garanzia del produttore della foglia oro, che ne specifichi il grado di purezza espresso in carati e la qualit\u00e0 della foglia.\nDeve inoltre essere specificato se la foglia \u00e8 stata trattata chimicamente (con l'applicazione di lacche o spray trasparenti): in questo caso, con un po' di umidit\u00e0, l'oro tender\u00e0 ad assumere una patina verdastra, a seguito di processi di ossidazione.\nIl taglio oro, o taglio dorato, se non accompagnato da garanzia in originale, viene considerato semplicemente labbratura, visto che ormai nel 99,9% dei casi si tratta di imitazione di foglia oro o argento eseguita a trasferimento termico (stampa a caldo) da tipografi, stampatori o produttori nel campo delle arti grafiche.\nPer confrontare se \u00e8 un processo di laminazione e senza rovinare il prodotto con acidi, basta usare un multimetro per visionare se c'\u00e8 conducibilit\u00e0 della corrente, in caso contrario non \u00e8 una laminatura."}
{"id": "760157", "revid": "1573940", "url": "https://it.wikipedia.org/wiki?curid=760157", "title": "Dromia personata", "text": "La dromia (Dromia personata ()) \u00e8 un granchio appartenente alla famiglia Dromiidae noto anche come granchio facchino o granchio dormiglione.\nHabitat.\nLo si pu\u00f2 incontrare in grotte o in fondali rocciosi, questa specie si pu\u00f2 incontrare fino a 150 m di profondit\u00e0. Raramente si spinge verso i litorali.\nBiologia.\nComportamento.\nHa l'abitudine di trasportare sul dorso una spugna che lo nasconde parzialmente e cresce con lui, ma ad una velocit\u00e0 inferiore; dopo alcune mute, infatti, il granchio la rimpiazza con un pezzo pi\u00f9 ampio tagliato su misura dal substrato per mezzo delle sue chele. \u00c8 prevalentemente notturno.\nAlimentazione.\n\u00c8 una specie quasi onnivora si nutre di alghe fresche, piccoli echinodermi, attinie e detriti organici di ogni genere.\nAcquariofilia.\n\u00c8 molto sconsigliato tenere questo granchio in un acquario in quanto tende a distruggere spugne e stelle marine per nascondersi sotto di esse."}
{"id": "760160", "revid": "599013", "url": "https://it.wikipedia.org/wiki?curid=760160", "title": "J\u00e9r\u00f4me Mo\u00efso", "text": "Carriera.\nScelto al primo giro, col numero undici nel draft NBA del 2000 dai Boston Celtics, dopo aver disputato due anni ad UCLA, nella NCAA, con ottimi risultati.\nNegli anni successivi, sempre con franchigie NBA, veste le canotte dei Celtics, Hornets, Raptors, Cavaliers e Nets fino alla stagione 2004-05.\nNell'estate 2006 \u00e8 chiamato con un contratto a termine dalla Lottomatica Roma, con cui disputa anche alcune gare di Eurolega, ma non venendo, a scadenza contrattuale, confermato. Nel dicembre 2006 firma per la Fortitudo Bologna un contratto che lo lega fino al termine della stagione.\nDal 1997 al 2003 ha fatto parte della nazionale francese di pallacanestro.\nIl 17 gennaio 2014 si ritira dal professionismo."}
{"id": "760162", "revid": "767487", "url": "https://it.wikipedia.org/wiki?curid=760162", "title": "Orange Goblin", "text": "Gli Orange Goblin, chiamati inizialmente \"Our Haunted Kingdom\", sono un gruppo musicale stoner metal britannico, formatosi a Londra nel 1995.\nI primi tre album del gruppo sono di genere stoner, mentre a partire dall'album \"Coup de Grace\" il suono \u00e8 diventato heavy metal."}
{"id": "760166", "revid": "287204", "url": "https://it.wikipedia.org/wiki?curid=760166", "title": "Jerome Moiso", "text": ""}
{"id": "760171", "revid": "486946", "url": "https://it.wikipedia.org/wiki?curid=760171", "title": "Csango", "text": ""}
{"id": "760172", "revid": "648716", "url": "https://it.wikipedia.org/wiki?curid=760172", "title": "Trattato di Taastrup", "text": "Il trattato di Taastrup (chiamato anche pace di H\u00f8je Taastrup) fu un accordo preliminare firmato l'11 febbraio 1658 fra il re di Svezia Carlo X e il re di Danimarca Federico III.\nIl trattato venne firmato nella chiesa di H\u00f8je Taastrup, da cui il suo nome. Ai negoziati parteciparono personalit\u00e0 come il conte Corfitz Ulfeldt.\nL'accordo venne finalizzato mediante il trattato di Roskilde. La copia originale del trattato di Taastrup \u00e8 oggi conservata al Museo nazionale di Copenaghen."}
{"id": "760180", "revid": "113525236", "url": "https://it.wikipedia.org/wiki?curid=760180", "title": "Giacomo Carrara", "text": "Biografia.\nIl conte Giacomo Carrara fu iniziato agli studi presso un collegio della zona gestito da religiosi, dove pot\u00e9 cominciare a dedicarsi allo studio dell'arte. &lt;br&gt;Approfond\u00ec le proprie conoscenze e, grazie al notevole patrimonio famigliare ereditato dal padre, cominci\u00f2 ad acquistare quadri, sculture ed altri oggetti d'arte, tanto da divenire un famoso collezionista nella bergamasca.\nRiusc\u00ec ad accumulare un patrimonio artistico talmente ingente che ben presto si trov\u00f2 nella condizione di non trovare pi\u00f9 spazio all'interno delle sue case di Bergamo.\nFu cos\u00ec che decise allora di costruire un edificio neoclassico, ai piedi di citt\u00e0 alta, dove creare una Pinacoteca ed una Scuola d'arte, al fine di poter insegnare l'arte ai giovani talenti della zona.\nAlla sua morte, avvenuta il 20 aprile 1796, anche a causa del fatto che non aveva eredi (il suo unico figlio era morto in tenera et\u00e0), il suo ingente patrimonio artistico ed economico venne affidato ad una fondazione che ne garantisse il futuro. Questa fondazione, che avrebbe dato luogo all'attuale Accademia Carrara e di cui facevano parte, tra gli altri, la vedova di Giacomo, Marianna Passi, e Don Girolamo Adelasio, continu\u00f2, con acquisizioni e lasciti, a gestire sia il grande patrimonio artistico che la scuola d'arte, dalla quale uscirono le numerose personalit\u00e0 che diedero lustro sia alla scuola stessa che alla citt\u00e0 di Bergamo.\nSoltanto nel XX secolo l'Accademia, che porta il suo nome, pass\u00f2 sotto il controllo del Comune di Bergamo."}
{"id": "760183", "revid": "116173433", "url": "https://it.wikipedia.org/wiki?curid=760183", "title": "Surdo", "text": "Il surdo \u00e8 un grosso tamburo di legno o di metallo con la pelle su entrambi i lati, usato in molti generi di musica brasiliana, come Ax\u00e9, samba-reggae o samba, dove suona le parti basse della sezione di percussioni.\nLe dimensioni del surdo normalmente variano tra i 40 cm (16 pollici) ed i 65 cm (26 pollici) di diametro, ma alcuni possono essere anche di 73 cm (29 pollici). A Rio de Janeiro, i surdi sono generalmente alti 60 cm (24 pollici). I surdi usati nel nordest del Brasile sono comunemente meno alti, ossia 50 cm (20 pollici) di profondit\u00e0. I surdi possono essere di legno, acciaio zincato o alluminio. Le pelli possono essere di pelle di capra o di plastica. Una batteria di Rio usa normalmente surdi con pelle di capra (per avere un tono ricco) e corpo di alluminio (per un peso inferiore). I surdi vengono portati con cinta a tracolla o in vita, orientati approssimativamente in orizzontale. La parte inferiore non viene suonata.\nPu\u00f2 essere suonato con i mallet in una mano e le dita e il palmo dell'altra mano.\n\u00c8 stato anche utilizzato da Peter Gabriel in \"\", colonna sonora del film \"La generazione rubata, e nel brano Biko contenuto nel suo terzo album solista; in tale occasione \u00e8 stato suonato da Phil Collins.\""}
{"id": "760185", "revid": "599013", "url": "https://it.wikipedia.org/wiki?curid=760185", "title": "Massimiano (disambigua)", "text": ""}
{"id": "760186", "revid": "110157", "url": "https://it.wikipedia.org/wiki?curid=760186", "title": "Guglielmo il Maresciallo - L'avventura del cavaliere", "text": "L'avventura del cavaliere - Guglielmo il Maresciallo \u00e8 un saggio storico scritto da Georges Duby nel 1984 che ha come tema la vita di Guglielmo il Maresciallo, cavaliere del Medioevo inglese che di non eccelse origini era arrivato a diventare il maestro di due re: Enrico II d'Inghilterra, Luigi VIII di Francia.\nContenuto.\nIl libro inizia da quando il Maresciallo si trova sul punto di morte. Poi tramite un flashback l'autore fa ricominciare la storia dall'infanzia del protagonista."}
{"id": "760188", "revid": "2181523", "url": "https://it.wikipedia.org/wiki?curid=760188", "title": "Giuseppe Palomba", "text": "Nipote del poeta e librettista Antonio Palomba, fu attivo a Napoli, dove forse era nato, tra il 1765 e il 1825. Scrisse oltre 300 libretti che furono messi in musica dai maggiori operisti dell'epoca. Anche se come vena poetica era inferiore allo zio Antonio, egli godette comunque di un'elevata notoriet\u00e0 nella sua epoca."}
{"id": "760190", "revid": "486946", "url": "https://it.wikipedia.org/wiki?curid=760190", "title": "Chenipan", "text": ""}
{"id": "760191", "revid": "486946", "url": "https://it.wikipedia.org/wiki?curid=760191", "title": "Chrysacier", "text": ""}
{"id": "760192", "revid": "486946", "url": "https://it.wikipedia.org/wiki?curid=760192", "title": "Papilusion", "text": ""}
{"id": "760194", "revid": "486946", "url": "https://it.wikipedia.org/wiki?curid=760194", "title": "Aspicot", "text": ""}
{"id": "760195", "revid": "486946", "url": "https://it.wikipedia.org/wiki?curid=760195", "title": "Coconfort", "text": ""}
{"id": "760197", "revid": "767487", "url": "https://it.wikipedia.org/wiki?curid=760197", "title": "Antonio Palomba", "text": "Poco si conosce della sua vita. Fu attivo come poeta e notaio principalmente nella citt\u00e0 natale, a Firenze, Bologna e all'estero. Nel 1749 fu anche maestro di cembalo al Teatro della Pace a Napoli. Mor\u00ec nel 1769 a causa di un'epidemia.\nLibrettista fecondo e di facile vena, fu dedito esclusivamente al teatro musicale comico e i suoi libretti, alcuni in napoletano, furono musicati dai maggiori esponenti della scuola musicale napoletana."}
{"id": "760198", "revid": "486946", "url": "https://it.wikipedia.org/wiki?curid=760198", "title": "Roucool", "text": ""}
{"id": "760199", "revid": "486946", "url": "https://it.wikipedia.org/wiki?curid=760199", "title": "Roucoups", "text": ""}
{"id": "760200", "revid": "486946", "url": "https://it.wikipedia.org/wiki?curid=760200", "title": "Roucarnage", "text": ""}
{"id": "760201", "revid": "180559", "url": "https://it.wikipedia.org/wiki?curid=760201", "title": "Cubanito 20.02", "text": "Cubanito 20.02 \u00e8 un gruppo cubano di reggaeton, formato da:"}
{"id": "760206", "revid": "2153012", "url": "https://it.wikipedia.org/wiki?curid=760206", "title": "Daddy Yankee", "text": " \u00c8 uno degli artisti del XXI secolo pi\u00f9 influenti del suo genere, .\nBiografia.\nRam\u00f3n \u00e8 nato a R\u00edo Piedras, il pi\u00f9 grande distretto di San Juan, ed \u00e8 cresciuto a Villa Kennedy, dove si \u00e8 interessato alla musica sin dalla giovane et\u00e0 e ha iniziato a scrivere musica a tredici anni. Durante la sua giovent\u00f9 Ram\u00f3n era anche appassionato di baseball e sognava di diventare un giocatore della Major League Baseball. Per sua sfortuna, non \u00e8 stato in grado di proseguire la sua carriera in questo sport a causa di un colpo di pistola subito alla gamba, che tuttora gli impedisce di camminare correttamente.\nSi \u00e8 cos\u00ec concentrato sulla sua altra passione: la musica, diventando rapper di un nuovo genere musicale che si stava diffondendo a Porto Rico, il reggaeton. Dopo aver ricevuto lezioni da molti artisti del genere, ha iniziato una carriera indipendente, cominciando a registrare le sue prime canzoni. Successivamente ha iniziato a produrre anche altri album indipendenti. Il suo primo disco \u00e8 stato \"No Mercy\", pubblicato nel 1995. Ha poi formato un duo con Nicky Jam, chiamato Los Cangris ma che per motivi personali hanno sciolto. Ha continuato la sua carriera pubblicando gli album \"El cartel\" ed \"El cartel II\". Questi lo hanno reso uno dei pionieri del genere reggaeton.\nNel 2002 \u00e8 diventato il primo album di Ayala a ottenere successo internazionale, anche negli Stati Uniti. \"Barrio Fino\" \u00e8 stato pubblicato nel 2004 e ha ricevuto numerosi riconoscimenti, incluso un Premio Lo Nuestro ed \u00e8 stato incluso nel \"Latin Billboard\". Oltre a ci\u00f2 \u00e8 stato anche nominato per il \"Latin Grammy\" e gli \"MTV Video Music Awards\". Il disco ha riscosso successo in Stati Uniti, America Latina, Europa e Giappone. Nel 2007 \u00e8 arrivato il turno di \"El cartel: The Big Boss\", nominato l'album pi\u00f9 venduto di genere musicale latino nel medesimo anno. Yankee ha pubblicizzato il disco tramite un tour internazionale iniziato negli USA e continuato nell'America Latina, con un record di spettatori in Ecuador e Bolivia.\nAl di fuori del mondo della musica, Ayala \u00e8 noto anche come attore e produttore. Nel corso della sua carriera ha parlato poco della sua vita personale, chiarendo per\u00f2 l'importanza della moglie e dei figli nei suoi confronti. Ha avuto, infatti, la sua prima figlia all'et\u00e0 di diciassette anni; sostiene di mantenere con i suoi figli un rapporto di genitore-amico e si \u00e8 sposato con la compagna dell'epoca nonch\u00e9 la sua attuale moglie.\nNel videogioco \"Grand Theft Auto IV\", Daddy Yankee presta la sua voce alla stazione di San Juan Sounds dove si esibisce come DJ della radio reggaeton; appare anche la canzone \"Impacto\".\nIl 28 aprile 2016, Daddy Yankee ha ricevuto l'Industry Leader Award ai Latin Billboard Awards 2016.\nDopo una lunga faida con Don Omar per dieci anni per il titolo \"King of Reggaeton\", Daddy Yankee e Don Omar hanno annunciato all'inizio del 2016 in una conferenza stampa che si esibiranno insieme sul palco in una serie di concerti dal titolo \"The Kingdom World Tour\". L'annuncio del tour ha lasciato molti fan increduli perch\u00e9 ha venduto in pochi minuti in grandi citt\u00e0 come Las Vegas, Orlando, Los Angeles, New York. I concerti erano strutturati come un incontro di boxe, in cui i due artisti erano in grado di scambiarsi visite musicali, e i fan hanno votato per il loro vincitore in ogni citt\u00e0 tramite un'applicazione progettata per l'evento. \"Due re, un trono\", ha detto il fondatore della Pina Records, Rafael Pina, che ha avuto una relazione consolidata con entrambi gli artisti e che ha anche avuto l'idea del tour. Parlando del tour e della sua rivalit\u00e0 con Daddy Yankee, Don Omar ha detto: \"Lasciatemi chiarire: non sono il suo migliore amico, e non \u00e8 il mio migliore amico, ma ci rispettiamo l'un l'altro. Essere il migliore \u00e8 quello che ci ha spinti ad essere migliori'.\nNel 2017, Daddy Yankee, in collaborazione con il cantante pop latino Luis Fonsi, ha pubblicato il singolo \"Despacito\" che \u00e8 diventata la prima canzone in lingua spagnola a raggiungere il numero 1 della Billboard Hot 100 dalla canzone \"Macarena\" nel 1996 e un successo mondiale. Il video ufficiale di \"Despacito\" \u00e8 stato visto un miliardo di volte su YouTube il 20 aprile 2017, dopo 97 giorni, diventando il secondo video pi\u00f9 veloce del sito a raggiungere il risultato, dietro \"Hello\" di Adele. Il suo successo ha portato Daddy Yankee a diventare l'artista pi\u00f9 visto al mondo nel servizio di \"streaming\" Spotify a giugno 2017, essendo il primo artista latino a farlo.\nNel 2017, Daddy Yankee ha donato $ 100.000 alla Banca alimentare di Porto Rico dopo il danno causato dall'uragano Maria. Il denaro ha fornito cibo a circa 9000 famiglie sull'isola.\nDa ottobre 2017. Barrio Fino e Barrio Fino su Directo sono stati il settimo e tredicesimo album latino pi\u00f9 venduto negli Stati Uniti. Durante la sua carriera, 63 canzoni di Daddy Yankees si sono ritrovate nella classifica di Hot Latin Songs, di cui 24 tra le prime 10 e 5 al primo posto. Daddy Yankee \u00e8 il nono musicista con il maggior numero di singoli in Hot Latin Songs. L'elenco hot 100 di Billboard contiene 10 canzoni di musicisti.\nNell'agosto 2018, Daddy Yankee partecipa al video di Janet Jackson, \"Made For Now\".\nIl 17 aprile 2019, il cantante annuncia il rilascio di un remix del suo successo \"Con Calma\" insieme alla cantante americana Katy Perry.\nL'8 luglio 2019, Daddy Yankee presenta la cerimonia del medaglione del campione HR Derby a Pete Alonso dopo la vittoria del derby MLB HR.\nNome d'arte.\nIl nome \"Daddy Yankee\", che deriva da un'espressione dello slang portoricano che significa \"pap\u00e0\", ha una forte assonanza con \"yankee\" inteso come \"statunitense\". Altri suoi soprannomi sono Big Daddy o The Big Boss.\nGli inizi.\nPrende confidenza con la musica a 13 anni, realizzando brani insieme a Playero. Giovane di talento, si fa conoscere nell'ambito locale, subito dopo comincia la scalata al successo. L'artista \u00e8 anche conosciuto come 'King of The Improvisation' o 're del reggaeton'. \u00c8 considerato \"el maximo leader\" come anche egli stesso si definisce.\nDurante la sua carriera \u00e8 stato sotto contratto per diverse etichette: dalla Dream Team alla Cartel, dalla El Cartel Records alla Cangris con Nicky Jam, Machet Music, VI Music, Pina Records Interscope Records, Sony Music, EMI e Capitol Records.\n1995-2003: produzioni indipendenti.\nIl suo primo album, \"No Mercy\", viene prodotto nel 1995, quando Ram\u00f3n Luis Ayala Rodriguez ha ancora 18 anni. Il disco non riscuote per\u00f2 un buon successo ma Ram\u00f2n decide di continuare a lavorare sul genere per il resto del decennio, eventualmente formando un duo con Nicky Jam. Uno dei brani del duo Ayala-Jam \u00e8 \"Posicion\", che viene incluso nella colonna sonora del film \"One Tough Cop\" di Bruno Barreto nel 1998. Agli inizi del nuovo millennio, Ayala decide di concentrarsi maggiormente sulla carriera da solista, pubblicando altri dischi indipendenti. Il primo album della serie \u00e8 \"El cartel\", che include anche elementi stile mixtape. Nel 2001 esce \"El cartel II\", un sequel di \"El cartel\", influenzato anch'esso da generi simili.\nNel 2002 \u00e8 il turno di \"El Cangri.com\", che diventa il primo disco della carriera musicale di Ayala fa vendere bene anche al di fuori del Porto Rico, riscuotendo discreto successo negli USA. \"El Cangri.com\" viene prodotto da VI Music, un'etichetta indipendente portoricana, e non viene supportato da alcuna casa discografica di successo. Il singolo pi\u00f9 noto dell'album \u00e8 \"Latigazo\", che viene costantemente riprodotto nelle stazioni radio di New York e Miami. \"El Cangri.com\" raggiunge la 43\u00aa posizione della classifica Billboard Top Latin Albums. In seguito al successo del suo disco, Ayala si esibisce al Roberto Clemente Coliseum davanti ad una folla di 12\u00a0000 persone. L'anno seguente VI Music produce \"Los homerun-es\", che diventa leader nelle vendite nel Porto Rico. \u00c8 infatti un periodo di grande competizione tra produzioni di altri artisti del genere reggaeton come \"Mas flow\" dei Luny Tunes, \"The Last Don\" di Don Omar ed \"El abayarde\" di Tego Calder\u00f3n. \"Los homerun-es\" riscuote successo e aiuta finalmente Raymond ad ottenere la popolarit\u00e0 necessaria per sbarcare nei mercati statunitensi. Ciononostante \u00e8 anche l'ultimo disco che Ayala pubblicher\u00e0 sotto la produzione della VI Music, poich\u00e9 firmer\u00e0 poco dopo per la Universal.\nDaddy Yankee conosciuto anche come \"King of the Improvisation\", ha vinto per 5 anni consecutivi lo \"Street Jam Reggae Awards\". Daddy si \u00e8 distinto per le sue collaborazioni con quotati artisti di salsa e merengue e per le sue doti di beatmaker, infatti i dischi di sua produzione diventano presto dischi d'oro e di platino.\n2004-2005: Barrio fino.\nNel 2004 arriva \"Barrio fino\" accompagnato dal \"Gasolina\". Il singolo riscuote un successo immenso a livello mondiale, facendolo diventare uno dei pi\u00f9 ricercati cantante reggaeton della scena musicale odierna. I rapper N.O.R.E. e Pitbull partecipano al remix del singolo conferendogli un'attitudine aggressiva e selvaggia, conseguentemente il singolo viene remixato da DJ Buddha e Lil'Jon, e viene inserito nell'LP di Lil'Jon &amp; the East Side Boyz anthem del genere crunk, \"Crunk Juice\". Altro singolo di successo \u00e8 \"King Daddy\", brano trascinante che dipinge al meglio l'immagine essenziale dell'artista. \"Barrio fino\" viene accompagnato da un tour promozionale che attraversa gli Stati Uniti, il Portorico, le Honduras, la Colombia e tutti i paesi latini.\n2006-2008: El cartel: The Big Boss.\n\"El cartel: The Big Boss\" viene pubblicato dalla Interscope il 5 giugno 2007. In un'intervista Yankee dichiara che l'album marca un suo ritorno al genere hip-hop, e quindi che l'album non sarebbe stata solamente \"pura\" musica reggaeton. Il disco viene prodotto nel 2006 e comprende la partecipazione di will.i.am, Scott Storch, Tainy Tunes, Neli e personale proveniente dalla casa discografica di Ayala. I singoli vengono prodotti assieme a Hector El Father, Fergie, Nicole Scherzinger, Leandro Djioric ed Akon. Il primo brano estratto da \"The Big Boss\" \u00e8 \"Impacto\", canzone pubblicata prima del completamento del disco. L'album viene pubblicizzato attraverso un tour che attraversa prima gli Stati Uniti e poi l'America latina. Daddy Yankee si esibisce cos\u00ec in Messico, prima a Monterrey, davanti a 10.000 persone e poi al San Luis Potos\u00ed, dove c'\u00e8 un tutto esaurito che lascia centinaia di sfortunati fan ad accontentarsi all'esterno dell'edificio. Ayala si esibisce anche in Cile e stabilisce un record di spettatori in Ecuador. Viaggia poi in Bolivia, marcando un nuovo record con 50.000 persone al concerto svoltosi a Santa Cruz de la Sierra.\nNel 2008 dona la sua voce per il gioco Grand Theft Auto IV, Daddy Yankee infatti interpreta il DJ nella stazione radio San Juan Sounds.\n2009: Mundial.\nL'8 ottobre 2009 esce il singolo \"Grito mundial\", intento a pubblicizzare l'uscita del nono album di Yankee, \"Mundial\". Pi\u00f9 di un mese prima era stato pubblicato anche \"El ritmo no perdona (Prende)\", ma la canzone non \u00e8 considerata come primo brano estratto dal nuovo disco. Nel 2010 esce il brano \"La despedida\".\n2012-13: Prestige e King Daddy.\nNel 2012 viene pubblicato l'album \"Prestige\" che meglio esprime la volont\u00e0 del rapper di creare un reggaeton puro e reale. Dall'album viene estratto il singolo \"Limbo\", che probabilmente ha fatto conoscere meglio il portoricano nel mondo.\nNel 2013 invece esce l'album King Daddy.\n2017-19: Il successo di Despacito e Con Calma.\nNel 2017 con il singolo \"Despacito\" (con Luis Fonsi) torna alle vette delle classifiche mondiali; il video del brano su YouTube ha totalizzato quasi 2 miliardi e mezzo di visualizzazioni in 6 mesi, e di l\u00ec a poco ha superato il record mondiale di visualizzazioni su YouTube con pi\u00f9 di 7 miliardi.\nNel 2019 esce il singolo Con Calma, reinterpretazione del brano Informer datato 1992 del rapper Snow, che ripropone le strofe originali del singolo nei minuti finali del brano. Anche quest'ultima uscita diventa un successo su YouTube superando in pochi mesi il miliardo di visualizzazioni.\nNel novembre 2019, Daddy Yankee ha inaugurato un museo reggaeton a Puerto Rico, il primo del suo genere."}
{"id": "760207", "revid": "36426", "url": "https://it.wikipedia.org/wiki?curid=760207", "title": "Roberto Guiscardo", "text": ""}
{"id": "760208", "revid": "767487", "url": "https://it.wikipedia.org/wiki?curid=760208", "title": "Voghenza", "text": "Voghenza \u00e8 una frazione di Voghiera in provincia di Ferrara.\nSi tratta di un centro di antichissima origine, sede vescovile dal IV al VII secolo e considerata all'origine dell'attuale Ferrara da cui dista circa 10 chilometri.\nAl margine dell'attuale paese si trova un'area archeologica costituita da una necropoli di et\u00e0 imperiale (secoli I-III d.C.).\nNumerosi reperti, soprattutto di epoca romana, provenienti dall'area di Voghenza sono raccolti nel Museo lapidario di Ferrara e nel Museo civico di Belriguardo.\nStoria.\nL'abitato di Voghenza \u00e8 considerato il primo insediamento nell'area ferrarese nell'epoca romana con il nome di (\"Vicus Habentia\"), una specie di avamposto della bonifica con la quale vennero ricavati territori agricoli tramite il tracciamento di canali e da ampie strade. Voghenza era situata sul Sandalo, un affluente del Po di Volano navigabile fino all'XI secolo, e a pochi chilometri dalla Via Popilia-Annia, strada consolare.\nNel IV secolo divenne sede vescovile. Con molta probabilit\u00e0 il Cristianesimo arriv\u00f2 a Voghenza dalla vicina Ravenna grazie ai numerosi scambi commerciali che, per via fluviale, intercorrevano con la pi\u00f9 grande Ravenna. Pur essendoci poche notizie storiche, secondo la tradizione il primo vescovo di Voghenza fu Oltrando (o Otrado) attorno al 330.\nL'ultimo vescovo di Voghenza fu Maurelio (o Maurilio) nel 644. Nell'anno 694 il principe Feltrino Giocoli ricevette una delegazione di altissimi dignitari della Mesopotamia giunti da Edessa per riportare in patria il Vescovo di Voghenza e Ferrara Maurelio, che diverr\u00e0 Santo dopo il suo martirio.\nScopo della missione degli ambasciatori era quella di riporre Maurelio sul trono di Mesopotamia che fu del suo defunto padre Re Teobaldo. Il Santo part\u00ec accompagnato da un corteggio di dodici nobilissimi cavalieri alla guida di Feltrino Giocoli, che morir\u00e0 anch'egli ad Edessa, dopo aver assistito al martirio del Santo voluto per motivi dinastici dal fratello Rivallo. N\u00e9 il Santo n\u00e9 Feltrino n\u00e9 altri tre dei nobili cavalieri fecero ritorno in patria.\nNell'Alto medioevo, per motivi di sicurezza sia la diocesi che, probabilmente, il centro abitato furono trasferiti in un piccolo castrum bizantino situato sull'isola formata dai due rami del Po, il Volano e il Primaro, dando poi vita con un nuovo spostamento a Ferrara. Qui, probabilmente all'inizio del VII secolo, la sede della diocesi fu definitivamente trasferita. Tuttavia i vescovi continuarono a portare il titolo di Voghenza per altri secoli: risale solo al 965 il primo documento in cui un vescovo si intitol\u00f2 \"Episcopus Ferrariensis\".\nVoghenza fu feudo dei Giocoli, che ne ebbero la signoria intorno al 1200.\nMonumenti e luoghi d'interesse.\nGli scavi e il Fondo Tesoro.\nIl Fondo Tesoro \u00e8 il nome dato al terreno un tempo agricolo, che riportava di frequente all'agricoltore che lo lavorava, monete antiche, da cui il nome di \"Tesoro\", si riteneva che potesse contenere un vero tesoro. I primi ritrovamenti risalirebbero agli anni '50 ad opera di Nereo Alfieri. \nDurante gli ultimi anni del XX secolo il terreno cambi\u00f2 destinazione d'uso diventando edificabile e, dato la vastit\u00e0 del sito, avrebbe dovuto diventare zona di abitazioni popolari, ma i lavori vennero bloccati dalla Sovrintendenza delle Belle arti. Negli anni successivi vennero effettuati scavi archeologici che riportarono alla luce una storia del territorio che ricopre pi\u00f9 secoli."}
{"id": "760210", "revid": "1873", "url": "https://it.wikipedia.org/wiki?curid=760210", "title": "Generalitat Valenciana", "text": "La Generalit\u00e0 Valenzana, (in valenzano Generalitat Valenciana; in spagnolo Generalidad Valenciana) \u00e8 l'insieme delle istituzioni autogovernative della Comunit\u00e0 Valenzana. \u00c8 composta dalle Corti Valenciane (in valenzano \"Corts Valencianes\"), il Presidente della Generalitat (\"President\") e il Governo autonomo valenzano (\"Consell\"). Le sue funzioni sono regolate dallo Statuto d'Autonomia della Comunit\u00e0 Valenciana. Sebbene abbia diversi dislocamenti in altre citt\u00e0 della regione, la sede principale dei tre organi della Generalitat sono situati tutti a Valencia. Esiste anche un ufficio a Bruxelles, istituito dalla Generalitat ancor prima della nascita dell'Unione europea.\nStoria.\nLa Generalit\u00e0 Valenzana fu creata nel 1418. Essa ag\u00ec, in parallelo con la monarchia condivisa con gli altri territori della Corona d'Aragona, come organo esecutivo del Regno di Valencia. Inizialmente gli incarichi venivano rinnovati ogni tre anni, dopodich\u00e9, nel 1510, a seguito di una riorganizzazione, si stabil\u00ec che fossero cambiati in maniera pi\u00f9 flessibile, senza ricorrere alle elezioni. La Generalitat sopravvisse fino al 1709, quando venne abolita dopo la fine della Guerra di successione spagnola e i susseguenti Decreti di Nueva Planta.\nLa Generalit\u00e0 Valenzana \u00e8 stata rifondata nel 1982, in seguito all'approvazione dello Statuto d'Autonomia della Comunit\u00e0 Valenciana."}
{"id": "760211", "revid": "33689", "url": "https://it.wikipedia.org/wiki?curid=760211", "title": "Picchiere", "text": ""}
{"id": "760213", "revid": "287204", "url": "https://it.wikipedia.org/wiki?curid=760213", "title": "Tammuz (divinit\u00e0 babilonese)", "text": "Tammuz (arabo \u062a\u0645\u0651\u0648\u0632 = \"Tamm\u016bz\"; ebraico \u05ea\u05de\u05d5\u05d6 = \"Temwtz\", accadico \u1efe\u1efe = \"Du\u02bezu\" o \"D\u016bzu\") \u00e8 la divinit\u00e0 sumerica Dumuzi (Dumu-zi-Abzu), il cui culto si diffuse in tutto l'oriente mediterraneo, inclusa la Grecia, dove prese il nome di Adone. Grazie alla vasta documentazione rinvenuta dagli archeologi, i culti legati al dio Dumuzi/Tammuz si possono ricostruire con molta precisione. Tammuz \u00e8 il paredro della dea della fertilit\u00e0 Inanna/Ishtar/Astarte, la cui morte e risurrezione rappresentava il periodico rigenerarsi della vegetazione a primavera.\nl nome accadico/babilonese Tammuz si \u00e8 mantenuto fino ai nostri giorni nelle lingue semitiche, indicando il decimo mese del calendario ebraico (giugno/luglio ca.) ed il mese di luglio del calendario Gregoriano in lingua araba.\nIl culto.\nTra le rappresentazioni di Dumuzi \u00e8 particolarmente conosciuta quella del dio pastore, celebrato dagli allevatori di pecore che lo dicevano figlio di Duttur, la personificazione divina della pecora. Mentre gli allevatori di bovini lo dicevano figlio di Nins\u00fbna, la personificazione divina dei bovini selvatici. La rinascita della vegetazione in primavera e la floridit\u00e0 dei pascoli era infatti la base di quelle economie.\nDa alcuni testi appare una forma del dio chiamato \"Dumuzi del grano\", legato all'agricoltura ma in particolar modo alla fabbrica della birra di grano, attivit\u00e0 nata nella civilt\u00e0 sumero-accadica.\nAncora, una forma del culto lo vede come il \"dio bambino\", Damu, da collegare alla venerazione dei coltivatori degli alberi da frutta nel basso Eufrate. La mitologia di Damu si distacca parzialmente da quella generale di Dumuzi, non prevede i riti del matrimonio ma \u00e8 particolarmente importante il rito della ricerca del dio morto.\nI culti e la figura di Dumuzi sono strettamente legati a quelli della dea Inanna (Ishtar). Il matrimonio tra il giovane dio e la dea dell'amore era celebrato e messo in scena sacralmente ogni anno. La coppia Inanna - Dumuzi, oltre al mito, venne celebrata nella letteratura non religiosa come esemplare di una relazione amorosa.\nIl Corteggiamento nelle liriche.\nInanna e Dumuzi si incontrano la prima volta, e si innamorano, passa una giornata prima che si possano rivedere, cos\u00ec canta Inanna:\nIl matrimonio sacro.\nRito centrale nel culto di Dumuzi \u00e8 il matrimonio sacro, il rito assume aspetti e significati differenti per le diverse comunit\u00e0 che lo celebravano. Per i coltivatori di alberi da frutto il matrimonio rappresentava la pienezza della stagione, il momento della raccolta, il banchetto nuziale ricco e pieno di ogni genere disponibile, anche di ci\u00f2 che non poteva essere conservato durante la stagione invernale. Per gli allevatori di bestiame l'enfasi andava invece sull'accoppiamento, impersonato da attori umani il rito di fertilit\u00e0 faceva coincidere la potenza generatrice del divino con l'atto sessuale.\nLutto Rituale.\nLa morte del dio \u00e8 comune a tutti i miti di Dumuzi (o Damu), ma \u00e8 differente nei diversi testi rinvenuti. I motivi per la morte del dio restano genericamente vaghi.\nIniziando col solstizio d'estate veniva celebrato un periodo di lutto nell'Antico Vicino Oriente come nell'Egeo: i Babilonesi ritenevano che l'accorciarsi delle giornate e l'attenuarsi della calura estiva coincidesse con la \"morte\" del dio e celebravano un \"funerale\" che durava sei giorni, periodo di lutto che veniva ancora osservato dinanzi al Tempio di Gerusalemme, per l'orrore del profeta riformatore Ezechiele:\nIn Babilonia, il mese di Tammuz fu cos\u00ec chiamato in onore del dio eponimo, derivato dal dio-pastore Sumero, chiamato Dumuzi o Dumuzid, consorte della dea Inanna e nella parallela forma accadica marito di Ishtar, l'assiro Adonis, acquisito nel pantheon greco. Il nome \"Tammuz\" sembra sia derivato dalla forma Accadica \"Tammuzi\", basata sull'antico Sumero \"Damu-zid\". La successiva versione standard Sumera, \"Dumu-zid\" nel passaggio divenne \"Dumuzi\" in Accadico.\nNel famoso poema Discesa di Inanna negli Inferi il dio Dumuzi viene sacrificato in vece della dea.\nNel poema \"Il sogno di Dumuzi\", il dio ha una premonizione del proprio destino e chiede a tutti gli esseri della natura di lamentarlo. Il dio ha diversi sogni che preconizzano la sua morte, secondo tali sogni una banda di briganti lo avrebbe ucciso lungo una strada, nonostante ci\u00f2 spera di sfuggire al destino. In pi\u00f9 occasioni, quando il dio \u00e8 catturato e tutto sembra perso si rivolge ad un'altra divinit\u00e0, Utu, e riesce a sfuggire. Al termine della vicenda, cercando rifugio in un ovile senza protezioni nel deserto, i suoi inseguitori lo raggiungono ed il destino si compie. Alla morte del dio seguono le lamentazioni e la disperata ricerca da parte della sorella Geshtinanna, parzialmente ci\u00f2 ricorda il mito egiziano di Iside e Horus ma il ritorno alla vita del dio, in questo caso Damu, \u00e8 riportato in una sola composizione.\nIl Mito.\nNella Lista reale sumerica compare un \"Dumuzi il Pescatore, la cui citt\u00e0 era Kua, regn\u00f2 100 anni\" secondo sovrano della prima dinastia di Uruk, il cui regno fu intermedio tra quello di Lugalbanda e quello di Gilgamesh, ritenuto figlio di Lugalbanda; una situazione non spiegata nei testi conosciuti. N\u00e9 viene spiegato come in altri testi Dumuzi sia sempre un pastore e non un pescatore. Nel poema del ciclo epico sumerico a lui dedicato, le caratteristiche divine di Dumuzi si sovrappongono alle sue caratteristiche di sovrano (impegnato, in particolare, nello scontro tra Uruk e Aratta).\nLa lista reale elenca un Dumuzid il pastore come quinto dei re che regnarono in Eridu prima del Diluvio. Ma Eridu, circondata da laghi e specchi d'acqua dolce, \u00e8 esattamente il posto dove ci si aspetterebbe di trovare un pescatore e non un pastore.\nIn ogni caso, un buon numero di poemi pastorali e canzoni raccontano l'amore di Inanna e Dumuzi il pastore. Un testo restaurato nel 1963 racconta \"Il corteggiamento di Inanna e Dumuzi\" con una terminologia tenera ed esplicitamente erotica.\nQuindi Inanna (Ishtar nei testi accadici) parte alla volta del sottomondo, detto Kur, che era governato da sua sorella Ereshkigal, forse per reclamarlo come proprio. Inanna/Ishtar attraversa sette cancelli, e ad ognuno le viene richiesto di togliere un indumento o un ornamento cos\u00ec che al settimo cancello rimane completamente nuda. Nonostante gli avvertimenti sulla sua presunzione, Inanna/Ishtar non torna indietro ma osa sedersi sul trono di Ereshkigal. Immediatamente giudicata dagli Anunnaki del sottomondo, colpita dallo \"sguardo della morte\", viene appesa esanime ad un gancio.\nLa fida ancella di Inanna Nin\u0161ubur tenta di ottenere aiuto per lei dagli altri dei, ma solo il saggio Enki risponde. I dettagli del piano di Enki differiscono leggermente nei due racconti giunti fino a noi, ma la fine \u00e8 che Inanna/Ishtar vive ancora. Ma una legge della \"conservazione delle anime\" richiede che trovi un sostituto per s\u00e9 stessa nel Kur. Ella va da un dio all'altro, ma ognuno la prega di risparmiarlo ed ella non se la sente di procedere finch\u00e9 non trova Dumuzi/Tammuz seduto sul di lei trono, apparentemente soddisfatto della sua assenza. Inanna/Ishtar immediatamente scatena i demoni contro di lui. A questo punto i testi Accadici sostengono che Belili, sorella di Tammuz, mai prima nominata, si spogli dei suoi gioielli lamentandosi e implorando affinch\u00e9 il fratello ritorni dal mondo dei morti.\nA questo punto c'\u00e8 un po' di confusione, dato che il nome Belili \u00e8 riportato anche nei testi Sumerici, ma non \u00e8 il nome della sorella di Dumuzi, che \u00e8 chiamata Geshtinanna, ma il nome di una vecchia donna che un altro testo chiama Biluli.\nIn ogni caso, i testi Sumerici riportano che Dumuzi fugge presso la sorella Geshtinanna che tenta di nasconderlo ma che non pu\u00f2 alla fine affrontare i demoni. Dumuzi fugge da un posto all'altro con i demoni alle calcagna, finch\u00e9 finalmente essi lo catturano mentre \u00e8 sotto la supposta protezione della vecchia chiamata Bilulu o Belili, e quindi lo conducono agli inferi. A questo punto Inanna si pente.\nInanna cerca di vendicarsi di Bilulu, del suo figlio assassino G\u0303irg\u0303ire e della di lui consorte Shirru \"del deserto stregato, figlia di nessuno e di nessuno amica\". Inanna muta Bilulu in una borraccia e G\u0303irg\u0303ire in un dio protettore del deserto mentre a Shirru viene assegnato il compito di vigilare sempre affinch\u00e9 i riti appropriati vengano eseguiti come protezione contro i rischi dell'attraversamento del deserto.\nInfine, Inanna si calma e cambia il suo decreto restituendo suo marito Dumuzi alla vita; viene trovato un compromesso per cui Geshtinanna prender\u00e0 il posto di Dumuzi nel Kur per sei mesi all'anno.\nEssendo Dumuzi/Tammuz il dio della vegetazione e del raccolto, questo corrisponde al cambio delle stagioni, dato che l'abbondanza delle messi diminuisce in sua assenza. Egli \u00e8 un dio risorto, come l'egizio Osiride, Baal nel poema a lui dedicato nella letteratura ugaritica, Dioniso nella versione del mito in cui salva la madre Semele dall'oblio degli inferi e la porta con s\u00e9 nell'olimpo, Adone venerato a Byblos.\nUn'interpretazione pi\u00f9 antica.\nIn base ai primi testi rinvenuti, si supponeva che la discesa di Inanna/Ishtar agli inferi avvenisse dopo la morte di Dumuzi/Tammuz piuttosto che prima e che il suo scopo fosse di soccorrerlo. Questa \u00e8 la forma pi\u00f9 familiare del mito, come appare nel testo \"La discesa della dea Ishtar nel Sottomondo\" di M. Jastrow, datato 1915, largamente reperibile in internet. Attraverso la scoperta di nuovi testi nel 1963 la storia assunse un fascino differente, nonostante la vecchia interpretazione sia ancora diffusa. A parte l'estesa epica \"La Discesa di Inanna\", un precedentemente sconosciuto \"Corteggiamento di Inanna e Dumuzi\" venne dapprima tradotto in inglese ed annotato dal sumerologo Noah Kramer e dalla studiosa di folklore Diane Wolkstein, e poi pubblicato nel 1983. L'amante di Inanna, il re-pastore Dumuzi, porta come dono nuziale secchi di latte, trasportandoli con un bastone sulle spalle.\nIl mito di Inanna e Dumuzi fu il soggetto di un simposio a Lindisfarne (Northumberland, UK), pubblicato come \"La Storia di Inanna e Dumuzi: Dal Racconto Popolare alla Letteratura Civilizzata: Un Simposio a Lindisfarne.\" (relatore William Irwin Thompson, 1995).\nIl movimento \"Tammuzi\".\nAlla divinit\u00e0 orientale, presa come simbolo della rinascita che segue alla morte cruenta, cos\u00ec come al suo omologo greco Adone, si \u00e8 rifatto negli anni Cinquanta e Sessanta un importante movimento di avanguardia culturale araba, che ha preso le mosse dalle traduzioni di Jabra Ibrahim Jabra del \"Ramo d'oro\" di James Frazer e della \"Terra desolata\" di Thomas Stearns Eliot. Adone, adottato come \"nom de plume\" da uno dei pi\u00f9 celebri tra gli autori \"tammuzi\", Adonis, diviene quindi simbolo allo stesso tempo estetico e politico.\nNote.\nsottolineare indispensabile"}
{"id": "760214", "revid": "92723", "url": "https://it.wikipedia.org/wiki?curid=760214", "title": "Chiesa del refettorio", "text": "La chiesa del Refettorio (Ucraino: \u0422\u0440\u0430\u043f\u0435\u0437\u043d\u0430 \u0446\u0435\u0440\u043a\u0432\u0430, Trapezna cerkva; Russo: \u0422\u0440\u0430\u043f\u0435\u0437\u043d\u0430\u044f \u0446\u0435\u0440\u043a\u043e\u0432\u044c, Trapeznaja cerkov') \u00e8 costituita dal refettorio e dall'antistante chiesa intitolata ai santi Antonio e Theodosius del monastero medievale di Pe\u010derska Lavra a Kiev, la capitale dell'Ucraina. Nel refettorio i monaci del Lavra si radunano per i pasti. La chiesa antistante il refettorio fu costruita tra il 1893 e il 1895, periodo nel quale il numero dei monaci residenti nel complesso monasteriale aveva superato il migliaio.\nLa robusta volta della chiesa incorpora alcuni aspetti dell'antica architettura bizantina. Le decorazioni interne della chiesa sono state progettate dall'architetto russo A. Schusev, con decorazioni in marmo in stile neorusso. I dipinti, sia nel refettorio che nella chiesa, risalgono invece agli inizi del XX secolo; realizzati dai pittori Ivan Ji\u017eakevy\u010d e G. Popov contengono numerose influenze moderniste. In fondo al refettorio \u00e8 situata l'area panoramica, che consente ai visitatori la vista delle Grotte Vicine e di quelle Lontane, del fiume Dnieper, e della parte occidentale di Kiev."}
{"id": "760222", "revid": "339392", "url": "https://it.wikipedia.org/wiki?curid=760222", "title": "Giovanna Battista di Savoia Nemours", "text": ""}
{"id": "760231", "revid": "729019", "url": "https://it.wikipedia.org/wiki?curid=760231", "title": "Chill filtering", "text": "Il chill filtering, letteralmente \"filtraggio a freddo\", \u00e8 un'operazione che si realizza nel momento di imbottigliare il distillato con lo scopo di togliere le impurit\u00e0 (residui del legno e sostanze grasse ricche di aromi) che si sono formate nel periodo di invecchiamento nella botte.\nIl filtraggio solitamente avviene attraverso fogli di cellulosa e viene effettuato a temperature variabili tra i 4 \u00b0C e i -10 \u00b0C. Pi\u00f9 la temperatura \u00e8 bassa, pi\u00f9 le sostanze grasse solidificano e quindi la filtrazione risulta efficace. Per\u00f2 se in questa operazione il whisky guadagna in brillantezza e limpidezza, perde in aroma."}
{"id": "760248", "revid": "610351", "url": "https://it.wikipedia.org/wiki?curid=760248", "title": "Bates Littlehales", "text": "Durante un servizio fotografico nelle Isole Vergini americane Littlehales costru\u00ec una custodia subacquea per macchina fotografica, chiamata \"OceanEye\", in grado di ospitare una macchina fotografica Nikon completa. Fu la prima a permettere l'utilizzo della strumentazione Nikon sott'acqua.\nInoltre per il National Geographic ha realizzato svariati servizi fotografici nel corso degli anni. collaborando con altri fotografi come David Doubilet, Emory Kristof e Luis Marden."}
{"id": "760253", "revid": "33751", "url": "https://it.wikipedia.org/wiki?curid=760253", "title": "Hamad Al Montashari", "text": ""}
{"id": "760256", "revid": "436907", "url": "https://it.wikipedia.org/wiki?curid=760256", "title": "MTV 10 of The Best", "text": "MTV 10 of The Best \u00e8 una classifica a tema di MTV Italia.\nIl programma presenta i 10 migliori video scelti in base a temi seri ma non troppo. Dalle canzoni culto ai video con le pi\u00f9 suggestive ambientazioni paesaggistiche, oppure quelli che raccontano storie avvincenti, le feste pi\u00f9 cool o quelli che mostrano gli uomini con il trucco.\nClassifiche.\nEcco una lista delle classifiche a tema andate in onda."}
{"id": "760257", "revid": "599013", "url": "https://it.wikipedia.org/wiki?curid=760257", "title": "Hamad Al-Montashari", "text": "Carriera.\nNel 2005 \u00e8 stato eletto Calciatore asiatico dell'anno, battendo la concorrenza dell'attaccante dell'Uzbekistan e della Maksim \u0160ackich. Considerato uno dei migliori giocatori asiatici degli ultimi anni, con l'Al-Ittihad ha vinto la Champions League asiatica nel 2004 e nel 2005."}
{"id": "760268", "revid": "125051458", "url": "https://it.wikipedia.org/wiki?curid=760268", "title": "Don Omar", "text": "Don Omar ha venduto 70 mlioni di dischi e ha vinto 26 di premi en Billboards \u00e9 Grammys.. \u00c8 considerato essere uno degli artisti di Reggaeton pi\u00f9 grandi di tutti i tempi, tanto da essere definito da molti come \"El Rey\" del Reggaeton\nBiografia.\nInizia a cantare e a scrivere canzoni a 12 anni sentendosi molto vicino allo stile del reggaeton, che comincia a svilupparsi a Porto Rico agli inizi degli anni novanta.\nI suoi albori musicali lo vedono protagonista nella \"Iglesia de la Restauraci\u00f3n en Cristo en Bayam\u00f3n\", dove recita come pastore per quattro anni; in seguito ad una relazione sentimentale sar\u00e0 costretto ad abbandonare i voti.\nNel 2002 la carriera di William Omar Landr\u00f3n assume una svolta importante quando \"Tito El Bambino\", del duo H\u00e9ctor y Tito, decide di aiutarlo. \u00c8 in questo periodo che assume lo pseudonimo di Don Omar e compone alcuni pezzi per altri cantanti, tra cui lo stesso Tito.\nCollabora sempre col duo alla \"Reconquista\". Diventa uno dei rappresentanti pi\u00f9 noti del reggaeton con Daddy Yankee e i suoi album diventano dei classici del genere musicale.\nHa composto le canzoni \"Conteo\", \"Bandolero\", \"Blanco\", \"Virtual Diva\", per la serie di film \"Fast and Furious\".\nRaggiunge fama universale nel 2011 con il singolo \"Danza Kuduro\" (cover di un brano del cantante francese Lucenzo), che \u00e8 parte della colonna sonora del film \"Fast &amp; Furious 5\".\nGrande amico di Tego Calder\u00f3n, sia Don Omar che Tego appaiono nei film \"Fast &amp; Furious - Solo parti originali\" (2009) e \"Fast &amp; Furious 5\" (2011). Appare anche nel cortometraggio, legato alla saga, \"Los Bandoleros\". Appare in un cameo nel film \"Fast &amp; Furious 8\"."}
{"id": "760271", "revid": "486946", "url": "https://it.wikipedia.org/wiki?curid=760271", "title": "Al Ittihad", "text": ""}
{"id": "760273", "revid": "106908", "url": "https://it.wikipedia.org/wiki?curid=760273", "title": "Advanced Access Content System", "text": "L'Advanced Access Content System (AACS) \u00e8 uno standard per la distribuzione e la gestione di contenuti digitali, nato per permettere una restrizione all'accesso e alla copia dei dischi ottici Blu-ray e HD DVD. Gli sviluppatori sono: Disney, Intel, Microsoft, Matsushita (Panasonic), Warner Brothers, IBM, Toshiba e Sony. Le specifiche furono rese disponibili nell'aprile del 2005.\nIl sistema include anche l\"'Image Constraint Token\" e il \"Digital Only Token\". Si tratta di marcatori presenti sui due supporti che governano le uscite analogiche del lettore, siano esse di tipo component, video composito, S-Video, SCART e VGA. L'attivazione del \"Digital Only Token\" oscura completamente l'output analogico, forzando la riproduzione unicamente attraverso una connessione digitale protetta con HDCP. L'attivazione del flag \"Image Constraint Token\" istruisce il lettore a ridimensionare la risoluzione video al valore massimo di 960x540 pixel, esattamente un quarto della risoluzione definita \"Full Hd\" di 1920x1080 pixel.\nForzatura del sistema.\nLa prima notizia di forzatura di questo sistema \u00e8 stata pubblicata il 18 dicembre 2006 da parte dell'hacker \"Muslix64\": con il suo programma BackupHDDVD \u00e8 riuscito a trovare le chiavi di protezione dei film, prima in HD DVD e successivamente in Blu-ray (sebbene senza protezione BD+). L'hacker ha dichiarato che per prendere le chiavi non ha fatto altro che sfruttare le debolezze di alcuni lettori multimediali che memorizzano le chiavi nella RAM senza cifrarle, ma non ha reso pubbliche le chiavi utilizzate.\nUn frequentatore del forum di Doom9.org ha trovato dapprima la \"device key\" del lettore WinDVD e a marzo di PowerDVD. Nel febbraio 2007 \u00e8 stato trovato il modo di ottenere le \"volume key\" di ogni singolo film HD DVD.\nNel mese di febbraio l'hacker Arnezami ha scoperto la \"processing key\" per decodificare tutti i dischi HD DVD e Blu-ray prodotti fino ad oggi e protetti con AACS. Il consorzio AACS ha tentato di limitare la diffusione della chiave, causando una sua diffusione capillare. Questa processing key verr\u00e0 cambiata e sar\u00e0 inutile per i nuovi film in HD DVD, ma nel frattempo \u00e8 possibile usarla per effettuare copie di backup dei propri supporti.\nIl 23 maggio 2007 Arnezami ha trovato la nuova processing key adottata dall'industria cinematografica (link al commento) pubblicandola nuovamente sul forum di Doom9.org\nAnyDVD HD.\nRedFox ha reso disponibile il programma AnyDVD HD capace di sbloccare la protezione AACS e di poter fruire quindi liberamente del contenuto dei dischi HD DVD. Da marzo 2007 \u00e8 stata pubblicata la versione 6.1.2.9 del programma che \u00e8 in grado di copiare su disco rigido anche i film Blu-ray e di rimuoverne il codice regionale."}
{"id": "760296", "revid": "38120", "url": "https://it.wikipedia.org/wiki?curid=760296", "title": "MTV Your Noise", "text": "MTV Your Noise \u00e8 stato un programma televisivo musicale di MTV Italia in onda dal luned\u00ec al venerd\u00ec alle 18.00 sulla rete. Il programma trasmetteva video musicali alternativi e ogni settimana sceglieva un preciso tema su cui poi sviluppare vari argomenti specifici.\nStoria.\nLa nascita e il primo cambiamento.\nNato in origine come uno show in cui si succedevano videoclip a rotazione, dal 15 gennaio 2007 inizia ad essere condotto da un nuovo VJ della rete: Carlo Pastore. Nel programma, in ogni puntata, viene proposto un argomento che viene trattato durante l'intero episodio discutendo con ospiti del panorama musicale in studio e con i telespettatori da casa. Il programma continua per tutta la stagione per poi interrompersi a giugno e durante l'estate torna a trasmettere come un normale blocco di video a rotazione fino al mese di settembre 2007.\nIl secondo cambiamento in \"Your Noise\" e la fine.\nIl 24 settembre 2007 Our Noise riapre i battenti e lo studio viene completamente rinnovato per dare spazio a un'importante novit\u00e0: viene infatti cambiato il nome del programma in \"Your Noise\", senza per\u00f2 eliminare elementi del programma prima (il conduttore rimane sempre Carlo Pastore) ma solo aggiungendone dei nuovi.\nVengono introdotti gli ospiti in studio, dai pi\u00f9 affermati (Jovanotti, Ben Harper, Pamela Des Barres) agli emergenti (prima apparizione televisiva italiana per MGMT e in assoluto per Il Genio). Inoltre il rapporto tra telespettatori e programma diventa ancora pi\u00f9 interattivo di prima, con la creazione del blog del programma in cui ognuno pu\u00f2 dire la propria su qualsiasi argomento e decidere quale sia il video pi\u00f9 in voga del momento da vedere nella puntata finale della settimana.\nIl programma ha chiuso i battenti definitivamente il 18 aprile 2008, dopo 235 puntate, permettendo a Carlo Pastore di iniziare la sua esperienza a TRL Italia.\nSigla.\nLa musica dello spot con i pupazzi di latta che si muovono meccanicamente a ritmo e anche la sigla del programma \u00e8 di Kit Clayton \"Material Problem\"."}
{"id": "760319", "revid": "1728", "url": "https://it.wikipedia.org/wiki?curid=760319", "title": "Gens Aelia", "text": "La \"gens\" Aelia fu una \"gens\" plebea romana attiva dal V secolo a.C. al III secolo d.C.. A questa famiglia appartenevano gli imperatori Adriano e Lucio Elius Aurelio Commodo. Il Vallo di Adriano, in latino \"Vallum Aelium\", prende il nome proprio da questa gens. \nI \"tria nomina\" usati dalla gens.\nGli Aelii usarono regolarmente i \"praenomina\" \u00abPublius\u00bb, \u00abSextus\u00bb, \u00abQuintus\u00bb e \u00abLucius\u00bb, ma vi \u00e8 anche un \u00abGaius\u00bb tra i primi membri della gens. I \"cognomina\" utilizzati dalla gens Aelia furono \u00abCatus\u00bb, \u00abGallus\u00bb, \u00abGracilis\u00bb, \u00abLamia\u00bb, \u00abLigus\u00bb, \u00abPaetus\u00bb, \u00abStaienus\u00bb, \u00abStilo\u00bb e \u00abTubero\u00bb. I \"cognomina\" presenti solo sulle monete sono \u00abBala\u00bb, \u00abLamia\u00bb, \u00abPaetus\u00bb, e \u00abSeianus\u00bb; quest'ultimo \u00e8 il \"cognomen\" di Lucio Elio Seiano, Prefetto del Pretorio sotto Tiberio imperatore, che fu adottato da uno degli Aelii."}
{"id": "760322", "revid": "1372005", "url": "https://it.wikipedia.org/wiki?curid=760322", "title": "Globo crucigero", "text": "Il globo crucigero (\"globus cruciger\" in latino) \u00e8 una sfera sulla cui cima \u00e8 apposta una croce. \u00c8 un simbolo usato soprattutto nel Medioevo da imperatori e re sulle monete, nell'iconografia e nelle insegne regali. Esso caratterizza il potere regale o imperiale come un potere cristiano, cio\u00e8 che riconosce la supremazia di Cristo (rappresentato dalla croce) sul mondo e sui poteri terreni (la sfera).\nStoria.\n (o, in maniera pi\u00f9 forte, sotto il piede) era conosciuto anche presso i pagani. I cittadini romani erano familiari con la sfera come rappresentazione del cosmo e con il dominio dell'imperatore su di esso: per esempio su una moneta del IV secolo \u00e8 raffigurato l'imperatore Costantino il Grande che tiene in mano una sfera; in una moneta del II secolo, del regno dell'imperatore Adriano, \u00e8 raffigurata la dea Salus che tiene la sfera sotto un piede.\nDopo che il Cristianesimo divenne la religione ufficiale dell'Impero, alla sfera venne aggiunta la croce. La presenza del globo crucigero nelle insegne imperiali poteva essere interpretata in vario modo. Poteva, ad esempio, rappresentare il dominio di Cristo sul mondo e l'intenzione dell'imperatore di essere strumento di tale dominio. Il potere imperiale veniva cos\u00ec qualificato come un potere cristiano legittimato dal favore divino.\nIl primo utilizzo conosciuto di questo simbolo risale ai primi del V secolo. Le prime attestazioni risalgono al periodo tra il 395 e il 408 (lo si trova, infatti, sul lato posteriore delle monete dell'imperatore bizantino Arcadio), ma con sicurezza a partire dal 423 sulle monete dell'imperatore Teodosio II.\nSebbene la sfera rappresentasse tutto il cosmo, in quanto figura geometrica perfetta, l'utilizzo del globo crucigero si diffuse presso tutti i regnanti cristiani, anche quelli di piccoli regni. \nDurante il Medioevo fu diffusamente utilizzato sulle monete, nell'iconografia e nelle insegne. Era inoltre presente sulla tiara papale essendo il papa considerato \"padre dei principi e dei re, rettore del mondo, vicario in terra di Cristo\". Esso veniva usato anche nelle rappresentazioni di esseri celesti come gli arcangeli.\nCol passar del tempo, il globo crucigero fu usato come fregio su tutte le corone reali e imperiali europee, oltre che come oggetto separato delle insegne regali. Oggi tutte le dieci monarchie ereditarie esistenti in Europa continuano a usare il globo crucigero sugli stemmi nazionali.\nLetteratura.\nLa sfera e la croce che compongono il globo crucigero sono anche il titolo di un romanzo di Chesterton, che a sua volta fornisce lo spunto a una lettera di Albino Luciani."}
{"id": "760323", "revid": "3082", "url": "https://it.wikipedia.org/wiki?curid=760323", "title": "Armatus", "text": ""}
{"id": "760327", "revid": "287204", "url": "https://it.wikipedia.org/wiki?curid=760327", "title": "Marco Piavonio Vittorino", "text": "Biografia.\nVittorino nacque da una famiglia di grande ricchezza e fu soldato sotto Postumo, il primo generale romano a governare sul secessionista Impero delle Gallie: ebbe il rango di \"tribunus praetorianorum\" (tribuno dei pretoriani) nel 266/267 e fu console delle Gallie con Postumo, nel 267 o 268. Secondo la Historia Augusta fu associato al potere da Postumo, probabilmente dal 267.\nA seguito della morte dell'imperatore delle Gallie Marco Aurelio Mario, Vittorino fu eletto imperatore al tempo dell'imperatore Claudio il Gotico dalle truppe di stanza ad \"Augusta Treverorum\" (Treviri, Germania), venendo riconosciuto dalle province di Gallia e Britannia, ma non dalla Hispania, che ritorn\u00f2 all'Impero romano. Durante il proprio regno, Vittorino riusc\u00ec a impedire che la citt\u00e0 ribelle di \"Augustodunum Haeduorum\" (Autun, Francia), che si era proclamata dalla parte di Claudio il Gotico, ritornasse anch'essa all'impero: assedi\u00f2 la citt\u00e0 per sette mesi, prima di conquistarla e saccheggiarla (estate 270).\nVittorino fu assassinato nel 270 o all'inizio del 271 da uno dei suoi ufficiali, Attitianus, la cui moglie era stata forse sedotta da Vittorino. La madre di Vittorino, Vittoria (anche nota come Vitruvia), mantenne il potere dopo la morte del figlio e ne organizz\u00f2 la deificazione, come pure, dopo aver pagato un grosso donativo alle truppe, l'elezione del governatore dell'Aquitania, Tetrico, come suo successore.\nVittorino \u00e8 elencato tra i Trenta Tiranni della \"Historia Augusta\": sempre questa fonte, alquanto inattendibile, ha una breve descrizione di Vittorino iunior, figlio di Vittorino eletto imperatore dalla propria famiglia il giorno dell'assassinio del padre, che sarebbe poi stato immediatamente ucciso dalle truppe."}
{"id": "760331", "revid": "1782831", "url": "https://it.wikipedia.org/wiki?curid=760331", "title": "Santi patroni cattolici per area geografica", "text": "Lista di santi patroni cattolici delle nazioni e aree geografiche:\nEuropa.\nI Santi patroni d'Europa sono:"}
{"id": "760335", "revid": "2061979", "url": "https://it.wikipedia.org/wiki?curid=760335", "title": "Ocean Drive", "text": "Ocean Drive \u00e8 una strada della citt\u00e0 statunitense di Miami Beach, Florida.\n\u00c8 una via della South Beach, la parte sud di Miami Beach, si affaccia sull'Oceano Atlantico dal quale \u00e8 divisa da una spiaggia, una striscia di verde con le palme, un largo marciapiede e una strada. \u00c8 conosciuta per i suoi hotel ispirati all'Art d\u00e9co, infatti \u00e8 una delle vie pi\u00f9 rappresentative dell'Art Deco District, dove diversi palazzi sono tutelati.\nFra i tanti palazzi \u00e8 nota la casa di Gianni Versace (Versace Mansion), dove lo stilista aveva eletto la sua residenza, che aggiunge una nota di sapore mediterraneo. Si tratta di un antico convento spagnolo restaurato, al quale Versace aveva aggiunto un giardino con piscina, ricavati nell'area di sedime di un vecchio hotel demolito.\nNella parte nuova della via ci sono diversi palazzi multipiano, degli anni novanta, fra i quali il palazzo al numero 1500 Ocean Drive progettato nel 1993 dall'architetto Michael Graves.La via \u00e8 molto vissuta sia di giorno, quando la spiaggia ed il marciapiede si popolano di gente, che di notte quando si colora con le luci poste nei tanti locali, compresi ristoranti e bar che animano le interminabili notti di Miami Beach.\nA Ocean Drive sono state ambientate alcune scene del film \"Scarface\", a cui si ispirano alcuni particolari del gioco \"\" ambientato nella Miami degli anni ottanta."}
{"id": "760337", "revid": "287204", "url": "https://it.wikipedia.org/wiki?curid=760337", "title": "Marco Aurelio Mario", "text": "\u00c8 elencato tra i \"Trenta Tiranni\" della \"Historia Augusta\".\nBiografia.\nSecondo una tradizione tarda, era un fabbro che sal\u00ec nella gerarchia dell'esercito romano sino a divenire un ufficiale. Dopo la morte di Postumo, ottenne il potere, forse per due o tre giorni, prima di essere ucciso da una spada di sua stessa fabbricazione.\nQuesta tradizione \u00e8 probabilmente scorretta, parzialmente o interamente. In base al numero di monete che coni\u00f2, fino a dodici mesi di regno sono pi\u00f9 verosimili. Pare che Mario sia stato eletto dai soldati che avevano ucciso il suo predecessore Postumo perch\u00e9 questi non aveva loro permesso di saccheggiare la citt\u00e0 di \"Magontiacum\" (Magonza) appena conquistata. \u00c8 stato suggerito che Mario fosse scelto dai soldati in virt\u00f9 del suo nome augurale, in quanto ricordava l'amato imperatore romano Marco Aurelio. Mario permise loro di fare bottino a Moguntiacum, poi trasfer\u00ec la capitale ad \"Augusta Treverorum\" (Treviri): lo spostamento \u00e8 testimoniato dalle zecche attive, con quella di Moguntiacum probabilmente spostata a Colonia. Dopo qualche mese di regno venne assassinato, forse per motivi privati."}
{"id": "760339", "revid": "125242712", "url": "https://it.wikipedia.org/wiki?curid=760339", "title": "Peter Sarsgaard", "text": "Biografia.\nSarsgaard nasce a Belleville, nell'Illinois, nei pressi della \"Scott Air Force Base\", dove suo padre lavorava a quel tempo; \u00e8 figlio di John Dale Sarsgaard, un ingegnere di remote origini danesi, impiegato dapprima per l'Aeronautica Militare Americana ed in seguito per la Monsanto e l'IBM, e di Judy Lea Reinhardt. A causa dei frequenti cambi di lavoro del padre, la famiglia Sarsgaard si \u00e8 trasferita diverse volte. \u00c8 cresciuto secondo una rigida educazione cattolica; ha fatto anche il chierichetto. All'et\u00e0 di sette anni, Sarsgaard voleva diventare un calciatore, e per questo si \u00e8 avvicinato al balletto per contribuire a migliorare il suo coordinamento, ma dopo vari infortuni e traumi fisici accantona definitivamente l'idea di diventare sia un calciatore che ballerino.\nEffettua gli studi presso la Fairfield College Preparatory School, una scuola maschile gesuita nel Connecticut, dove inizia ad interessarsi di cinema e recitazione. Dopo il diploma alla Fairfield Prep, frequenta il Bard College di New York e per due anni studia alla Universit\u00e0 Washington a Saint Louis, dove ha cofondato una compagnia di improvvisazione comica chiamata \"Mama's Pot Roast\". Frequenta alcuni corsi presso l'Actors Studio di New York e diventa membro della compagnia teatrale newyorkese \"The Drama Department\". Nel 1993 si laurea in storia alla Washington University e si trasferisce definitivamente a New York, dove inizia a muovere i primi passi in teatro. Il suo primo ruolo teatrale fu il servo ne \"Il Tartuffo\" di Moli\u00e8re, a cui seguono molte altre prestazioni teatrali come interprete di molti spettacoli off-Broadway.\nCarriera.\nPer guadagnarsi da vivere inizia a prendere parte ad alcune produzioni televisive, nel 1995 partecipa ad un episodio della serie televisiva \"Law &amp; Order - I due volti della giustizia\". Il debutto cinematografico arriva nel 1995 con \"Dead Man Walking - Condannato a morte\" di Tim Robbins, dove recita al fianco di Sean Penn e Susan Sarandon. L'anno seguente fu protagonista a teatro, al fianco di Cynthia Nixon, di Kingdom of Earth per la regia di John Cameron Mitchell. Due anni dopo torna a lavorare per la televisione ottenendo un piccolo ruolo nel film collettivo della HBO \"Subway Stories - Cronache metropolitane\". Nel 1998 ottiene il suo secondo ruolo cinematografico interpretando il figlio di Athos, interpretato da John Malkovich, ne \"La maschera di ferro\" di Randall Wallace. Il film, basato sui personaggi creati da Alexandre Dumas (padre) e liberamente tratto dal romanzo \"Il visconte di Bragelonne\", \u00e8 stato un successo al botteghino guadagnando oltre 180 milioni di dollari in tutto il mondo.\nIn seguito, Sarsgaard recita in pellicole pi\u00f9 indipendenti come \"Desert Blue\" e \"Un altro giorno in paradiso\". Nel 1999 prende parte al film di Kimberly Peirce \"Boys Don't Cry\", basato sulla storia vera di Brandon Teena, un trans violentato ed ucciso nel 1993. Per la sua interpretazione del violento ed omofobo John Lotter, Sarsgaard ha ottenuto il plauso della critica. Negli anni seguenti si divide tra cinema, recitando in film come \"The Center of the World\", \"Salton Sea - Incubi e menzogne\" e \"K-19\", e teatro, prendendo parte all'acclamato \"Burn This\" di Lanford Wilson, messo in scena dalla Signature Theatre Company, dove sostituisce Edward Norton.\nIl 2003 \u00e8 un anno significativo per la carriera, recita nel film \"L'inventore di favole\" per la cui interpretazione ottiene diversi riconoscimenti e numerose candidature ad importati premi come Satellite Award, Independent Spirit Awards e Golden Globe. Nel 2004 lavora nell'indipendente \"La mia vita a Garden State\", interpretato e diretto dall'amico Zach Braff; nello stesso anno affianca Liam Neeson in \"Kinsey\". Dopo anni passati a recitare in film pi\u00f9 o meno del circuito \"indie\", dal 2005 in poi inizia a recitare in film dal sapore pi\u00f9 hollywoodiano come \"The Skeleton Key\" con Kate Hudson, \"Flightplan - Mistero in volo\" con Jodie Foster e \"Jarhead\" al fianco del futuro cognato Jake Gyllenhaal. Sempre nel 2005 recita nel drammatico \"The Dying Gaul\", in cui interpreta uno sceneggiatore che scrive, sotto forma di sceneggiatura, la sua storia d'amore con il compagno malato terminale, adoperandosi in modo che questa diventi un film.\nNel 2007 fa parte dell'importante cast, che comprende Meryl Streep, Alan Arkin, Reese Witherspoon e Jake Gyllenhaal, di \"Rendition - Detenzione illegale\" del regista sudafricano Gavin Hood; l'anno successivo recita al fianco di Jon Foster e Sienna Miller ne \"I misteri di Pittsburgh\", basato sull'omonimo romanzo di Michael Chabon, in cui Sarsgaard ricopre il ruolo del ribelle e bisessuale Cleveland, fidanzato con il personaggio interpretato dalla Miller. Sempre nel 2008 recita in \"Lezioni d'amore\" della regista Isabel Coixet, tratto dal romanzo di Philip Roth \"L'animale morente\".\nNel 2008 torna in teatro, debuttando al Royal Court Theatre nell'adattamento de \"Il gabbiano\" di Anton \u010cechov, dove interpreta Trigorin accanto a Kristin Scott Thomas, Mackenzie Crook e Carey Mulligan. L'anno successivo prende parte ad una produzione teatrale tratta da un'altra opera di \u010cechov, \"Zio Vanja\". Nella produzione off-Broadway di \"Zio Vanja\", Sarsgaard ricopre il ruolo di Michail L'vovi\u010d Astrov, al fianco di un nutrito cast che comprende Maggie Gyllenhaal, Mamie Gummer, Denis O'Hare. Nel 2009 recita nel thriller \"Orphan\", dove assieme a Vera Farmiga interpretano una coppia che adotta una bambina di nove anni che si dimostrer\u00e0 non essere cos\u00ec innocente come sembra. Nello stesso anno ricopre il ruolo di David nel film \"An Education\" di Lone Scherfig sceneggiato dallo scrittore Nick Hornby, alla sua prima esperienza come sceneggiatore cinematografico. Nel film Sarsgaard ha dovuto recitare con accento britannico.\nNel 2010 recita al fianco di Tom Cruise e Cameron Diaz nella commedia d'azione \"Innocenti bugie\", successivamente nel 2011 interpreta il villain Hector Hammond nella trasposizione cinematografica del fumetto \"Lanterna Verde\". Nel 2013 lavora nel film \"Lovelace\" di Robert Epstein e Jeffrey Friedman, film biografico delle celebre pornodiva Linda Lovelace, in cui Sarsgaard veste i panni di suo marito Chuck Traynor, e interpreta la parte del possibile fidanzato della protagonista Cate Blanchett in \"Blue Jasmine\" di Woody Allen. Sempre nel 2013 partecipa alla terza stagione della serie televisiva \"The Killing\", dove interpreta il ruolo di Ray Seward, condannato a morte mediante impiccagione per l'omicidio della moglie. Per la sua interpretazione in \"The Killing\", Sarsgaard ha ottenuto una candidatura ai Satellite Awards 2014 come miglior attore non protagonista in una serie TV.\nVita privata.\nNel 2002 inizia una relazione con l'attrice Maggie Gyllenhaal, sorella dell'amico Jake Gyllenhaal. Nell'aprile del 2006 la coppia annuncia il fidanzamento e il 3 ottobre dello stesso anno diventano genitori di una bambina, Ramona. Il 2 maggio 2009 i due si sono sposati in Italia, in una piccola cappella di Brindisi. La seconda figlia, Gloria Ray, nasce il 19 aprile 2012 a New York. \u00c8 vegano, ma ha dichiarato di cucinare la carne per la propria famiglia.\nDoppiatori italiani.\nDa doppiatore, \u00e8 sostituito da:"}
{"id": "760342", "revid": "125788815", "url": "https://it.wikipedia.org/wiki?curid=760342", "title": "Lilli e il vagabondo", "text": "Lilli e il vagabondo (\"Lady and the Tramp\") \u00e8 un film d'animazione del 1955 diretto da Hamilton Luske, Clyde Geronimi e Wilfred Jackson. \u00c8 un film d'animazione prodotto da Walt Disney e liberamente ispirato al racconto \"Happy Dan, The Whistling Dog\" di Ward Greene. Il film usc\u00ec negli Stati Uniti il 16 giugno 1955, distribuito dalla Buena Vista Distribution.\n\u00c8 il 15\u00ba Classico Disney, e fu il primo film d'animazione girato nel processo di pellicola widescreen Cinemascope. La storia \u00e8 incentrata su una femmina di Cocker americano di nome Lilli che vive in una raffinata famiglia alto-borghese, e un maschio di cane meticcio randagio di nome Biagio. Nel 2001 \u00e8 stato distribuito un sequel direct-to-video del film, intitolato \"Lilli e il vagabondo II - Il cucciolo ribelle\".\nTrama.\nNella notte di Natale del 1909, Gianni regala alla moglie Lisa un cucciolo di Cocker americano che chiamano Lilli (gli sposi si chiamano tra loro \"Gianni Caro\" e \"Tesoro\", cos\u00ec che anche gli animali li conoscono con questi nomi). Lilli vive felice e beatamente con la coppia e con un paio di cani del quartiere suoi amici, uno Scottish terrier di nome Whisky e un Chien de Saint Hubert di nome Fido. Nel frattempo, alla ferrovia della citt\u00e0, un cane meticcio (misto schnauzer) randagio di nome Biagio vive la vita giorno per giorno, mendicando gli scarti dal ristorante italiano locale e proteggendo i suoi colleghi randagi Gilda (un maltese) e Bull (un bulldog inglese) dall'accalappiacani locale.\nLentamente, per\u00f2, Gianni Caro e Tesoro iniziano a trattare Lilli con una certa freddezza. Whisky e Fido vanno a trovarla, capendo che il cambiamento nel comportamento \u00e8 dovuto al fatto che Tesoro aspetta un bambino. Mentre Whisky e Fido cercano di spiegare a Lilli cos'\u00e8 un bambino, Biagio, che aveva udito la conversazione passando di l\u00ec, si avvicina e offre la sua opinione in merito: \"Un delizioso fagottino di guai\". Whisky e Fido prendono subito in antipatia il randagio e, poco dopo, lo cacciano fuori dal cortile: andandosene, Biagio ribadisce a Lilli che il cuore umano non ama illimitatamente e \"quando ci si piazza un pupo, il cane deve andarsene\".\nQuando alla fine il bambino arriva, Lilli vive la nuova situazione con curiosit\u00e0 e perplessit\u00e0, non avendo capito ancora esattamente cosa sia successo. Gianni Caro e Tesoro presentano Lilli al neonato e la cagnetta gli si affeziona subito. Poco dopo, la coppia decide di assentarsi da casa per qualche giorno e deve affidare la occupazione della casa, del bambino e della piccola Lilli a zia Sara. La zia, tuttavia, non sembra amare molto i cani e, infatti, impedisce a Lilli di avvicinarsi al bambino. Co s\u00e9 ha portato anche due gatti siamesi, Si e Am, che mettendo a soqquadro la casa e facendo ricadere la colpa su Lilli riescono ad aumentare l'astio che zia Sara prova per lei: ben presto, la donna porta Lilli in un negozio di animali per comprare una museruola. Lilli, tuttavia, fugge e si ritrova a vagare per le vie della citt\u00e0, venendo inseguita da alcuni cani randagi. Biagio, che si trova nei paraggi, assiste alla scena e interviene, salvandola. Successivamente, la conduce allo zoo locale dove, approfittando di un castoro un po' ingenuo, riesce a liberarla dalla museruola. Pi\u00f9 tardi, Biagio le mostra come vive \"libero senza padroni\", consumando poi con lei una cena italiana a lume di candela che si conclude con il famoso \"bacio degli spaghetti\". Lilli comincia a innamorarsi di Biagio: i due passano la notte insieme su una collina nel parco.\nMentre accompagna a casa Lilli il mattino seguente, Biagio provoca si diverte a spaventare dei polli, mentre i due cani fuggono, Lilli viene catturata dall'accalappiacani. Al canile, gli altri cani ammirano la sua medaglietta, spiegandole che quello \u00e8 il suo \"passaporto per la libert\u00e0\". Casualmente, poi, i discorsi dei randagi si spostano su Biagio, molto popolare tra i cani randagi, e tra le tante cose, vengono enumerate le numerose fidanzate che ha avuto, il che ovviamente non lo pone in buona luce con Lilli. Alla fine, la cagnolina viene riscattata da zia Sara e incatenata per punizione alla cuccia in cortile. Poco dopo Whisky e Fido si recano da lei per confortarla e, nel mentre, arriva anche Biagio a scusarsi. Arrabbiatissima, Lilli si confronta con lui sulle storie sul suo conto, e Biagio, ferito, se ne va.\nQualche istante dopo, mentre inizia a piovere, Lilli vede un ratto che cerca d'intrufolarsi in casa con l'intenzione evidente di fare male al bambino; la cagnetta abbaia freneticamente, ma zia Sara la mette a tacere. Biagio la sente abbaiare e si precipita ad aiutarla, entrando in casa e affrontando il ratto nella cameretta del bambino. Lilli si libera e corre nella cameretta, trovando il ratto sulla culla del bambino. Biagio riesce a ucciderlo, facendo per\u00f2 cadere la culla e svegliando il bambino. Quando zia Sara arriva in aiuto del bambino, vede entrambi i cani e pensa che siano responsabili: rinchiude Biagio in un armadio e Lilli nel seminterrato, poi chiama l'accalappiacani perch\u00e9 porti via Biagio.\nGianni Caro e Tesoro tornano a casa mentre l'accalappiacani sta partendo. Una volta liberata Lilli, questa conduce loro e zia Sara al ratto morto, dimostrando le buone intenzioni di Biagio. Dopo aver sentito tutto e aver capito le intenzioni di Biagio, Whisky e Fido si vergognano per averlo giudicato avventatamente e vanno alla ricerca del carro dell'accalappiacani. Whisky \u00e8 convinto che Fido, un tempo eccellente segugio, abbia perso l'olfatto invecchiando, ma Fido, seppur con qualche difficolt\u00e0, riesce a rintracciare il carro. I due abbaiano ai cavalli che, frastornati e spaventati dai latrati, rovesciano il carro. Gianni Caro arriva in taxi con Lilli, la quale si riunisce finalmente a Biagio. Tuttavia, il carro ha schiacciato Fido, ferendolo a una zampa, e Whisky ulula di dolore.\nBiagio, perdonato da tutti, entra a far parte della famiglia di Lilli, ottenendo finalmente un suo collare con la medaglietta. Lilli e Biagio crescono insieme i loro quattro cuccioli, tre simili a Lilli e uno a Biagio; anche Zia Sara, a mo' di riconciliazione, il giorno di Natale le manda in regalo dei biscotti per cani. Sempre in quel giorno Whisky va a trovare la famiglia insieme a Fido, che cammina ancora con una zampa bendata. Grazie ai cuccioli, Fido ha finalmente un pubblico fresco per le sue vecchie storie, ma si accorge di essersele dimenticate.\nProduzione.\nSceneggiatura.\nNel 1937 lo sceneggiatore Disney Joe Grant arriv\u00f2 con un'idea ispirata alle buffonate della sua Springer Spaniel Inglese Lady, e di come lei fosse stata \"messa da parte\" dal nuovo bambino di Joe. Si avvicin\u00f2 a Walt Disney con degli schizzi di Lady (ovvero Lilli). A Disney piacquero gli schizzi e incaric\u00f2 Grant di iniziare a sviluppare la storia di un nuovo film d'animazione intitolato \"Lady\". Dalla fine degli anni '30 ai primi anni '40, Joe Grant e altri artisti lavorarono sulla storia, prendendo una variet\u00e0 di approcci, ma Disney non era soddisfatto di nessuno di essi, soprattutto perch\u00e9 pensava che Lilli fosse troppo dolce e non ci fosse abbastanza azione.\nNei primi anni '40 Walt lesse una breve storia scritta da Ward Greene, \"Happy Dan, The Whistling Dog\", su \"Cosmopolitan\". Pens\u00f2 che la storia di Grant sarebbe stata migliore se Lilli si fosse innamorata di un cane cinico come quello nella storia di Greene, e ne acquist\u00f2 i diritti. Il cane cinico ebbe vari nomi durante lo sviluppo, tra cui Homer, Rags e Bozo, prima che venisse scelto \"Tramp\". All'inizio si pens\u00f2 che \"Tramp\" non fosse accettabile a causa della connotazione sessuale associata alla parola (\"The Lady Is a Tramp\"), ma quando Walt Disney lo approv\u00f2 esso venne ritenuto sicuro.\nIl film finito \u00e8 leggermente diverso da quello originariamente previsto. Lilli doveva avere un solo vicino di casa, un cane simile a Ralph Bellamy di nome Hubert. Hubert venne poi sostituito da Whisky e Fido. Zia Sara era la tradizionale matrigna prepotente. Nel film finale venne ammorbidita in una ficcanaso che, bench\u00e9 antagonista di Lilli, \u00e8 di buone intenzioni (invia un pacchetto di biscotti per cani a Lilli a Natale per scusarsi dei maltrattamenti). I gatti Nip e Tuck di zia Sara vennero successivamente rinominati Si e Am. Originariamente, i proprietari di Lilli vennero chiamati Jim Brown e Elizabeth, ma vennero modificati per evidenziare il punto di vista di Lilli. Essi vennero brevemente indicati come \"Mister\" e \"Missis\" prima di stabilirsi sui nomi \"Gianni Caro\" e \"Tesoro\". Per mantenere la prospettiva di un cane, le facce di Tesoro e Gianni Caro sono mostrate raramente, in modo simile a Mammy Due Scarpe nei cartoni animati di \"Tom &amp; Jerry\". Il ratto era un personaggio alquanto comico nei primi schizzi, ma divent\u00f2 molto pi\u00f9 spaventoso a causa della necessit\u00e0 di aumentare la tensione drammatica. Una scena creata ma poi eliminata fu quella in cui, dopo che Fido dice \"Ma se lo sanno tutti che il miglior amico del cane \u00e8 l'uomo!\", Biagio descrive un mondo in cui sono i ruoli di cani ed esseri umani sono invertiti, dove i cani sono i padroni e viceversa. C'era anche un triangolo amoroso tra Lilli, Biagio e un levriero russo di nome Boris (che appare nel canile nella versione finale). Entro il mese di giugno del 1943 un trattamento era stato completato. Ma gli artisti non potevano andare oltre, poich\u00e9 lo studio stava producendo principalmente film didattici e di propaganda per la seconda guerra mondiale. Lo sviluppo della storia continu\u00f2 dopo la guerra.\nLa sequenza d'apertura del film, in cui Tesoro apre una scatola per cappelli la mattina di Natale e ci trova dentro Lilli, si basa su un episodio in cui Walt Disney regal\u00f2 a sua moglie Lily un cucciolo di Chow Chow in una scatola per cappelli.\nNel 1947 la scrittrice spagnola Mar\u00eda Lej\u00e1rraga arriv\u00f2 negli Stati Uniti e invi\u00f2 un paio di sceneggiature a Disney, di cui una intitolata \"Merl\u00edn y Viviana o la gata ego\u00edsta y el perro atontado\", che la societ\u00e0 reinvi\u00f2 subito a Mar\u00eda. Successivamente fu sorpresa di trovare un sacco di analogie fra il suo testo originale e \"Lilli e il vagabondo\" semplicemente cambiando la gatta Viviana con la cagnolina Lilli.\nNel 1949 Grant lasci\u00f2 lo studio, ma gli sceneggiatori della Disney continuarono a tirare fuori dagli scaffali i disegni e la storia di Grant per riorganizzarli. Una storia solida cominci\u00f2 a prendere forma nel 1953, sulla base degli storyboard di Grant e del racconto di Greene. Greene in seguito scrisse una trasposizione letteraria del film che venne pubblicata due anni prima del film stesso, su insistenza di Walt Disney, in modo che il pubblico prendesse familiarit\u00e0 con la storia. Grant non venne accreditato nel film per il suo lavoro sulla storia, un problema che il direttore dell'animazione Eric Goldberg sper\u00f2 di rimediare nei dietro le quinte della Platinum Edition di \"Lilli e il vagabondo\" che spiegano il ruolo di Grant.\nAnimazione.\nCome avevano fatto con il cervo su \"Bambi\", gli animatori studiarono molti cani di razze diverse per catturare il movimento e la personalit\u00e0 dei cani. Sebbene la sequenza degli spaghetti sia oggi probabilmente la scena pi\u00f9 nota del film, Walt Disney era disposto a tagliarla, pensando che sarebbe parsa sciocca e non romantica: l'animatore Frank Thomas era contrario alla decisione di Walt e anim\u00f2 l'intera scena da solo senza alcuna scenografia, e Walt tanto dal lavoro di Thomas e di come avesse romanticizzato la scena, da tenerla nel film. Guardando il primo ciak della scena, gli animatori ritennero che l'azione dovesse essere rallentata, quindi un tirocinante apprendista venne incaricato di creare \"numeri di mezzo\" tra molti dei fotogrammi originali.\nOriginariamente l'artista dello sfondo doveva essere Mary Blair, e lei fece alcuni schizzi di ispirazione per il film. Tuttavia lasci\u00f2 lo studio per diventare un'illustratrice di libri per bambini nel 1953. Claude Coats venne poi nominato come artista dello sfondo chiave. Coats realizz\u00f2 modelli degli interni della casa di Gianni Caro e Tesoro, e us\u00f2 foto e filmati a prospettiva bassa come riferimento per mantenere la visione di un cane. Eyvind Earle (che pi\u00f9 tardi divenne il direttore artistico de \"La bella addormentata nel bosco\") fece quasi 50 disegni concettuali in miniatura per la sequenza di \"Bella Notte\" e fu un collaboratore chiave al film.\nCinemaScope.\nOriginariamente \"Lilli e il vagabondo\" avrebbe dovuto essere girato nel normale aspect ratio in 4:3. Tuttavia, a causa del crescente interesse del cinema widescreen tra i cinefili, Disney decise di animare il film in CinemaScope rendendo \"Lilli e il vagabondo\" il primo lungometraggio d'animazione realizzato con tale processo. Questa innovazione present\u00f2 ulteriori problemi per gli animatori: l'espansione dello spazio cre\u00f2 pi\u00f9 realismo, ma un minor numero di primi piani. Inoltre rese difficile a un singolo personaggio dominare lo schermo, cosicch\u00e9 i gruppi dovettero essere allargati per impedire allo schermo di apparire vuoto. Divennero necessari dei tempi pi\u00f9 lunghi dato che dei tagli costanti sarebbero sembrati troppo movimentati o fastidiosi. Gli scenografi dovettero essenzialmente reinventare la loro tecnica. Gli animatori dovettero ricordarsi che avrebbero dovuto spostare i loro personaggi attraverso uno sfondo invece di far passare lo sfondo dietro di loro. Tuttavia gli animatori superarono questi ostacoli durante le scene d'azione, come quando Biagio uccide il ratto.\nAltri problemi sorsero mentre la data di uscita si avvicinava, poich\u00e9 non tutti i cinema erano attrezzati per il CinemaScope all'epoca. Dopo esserne venuto a conoscenza, Walt distribu\u00ec due versioni del film: una in widescreen e un'altra in 1.37:1. Ci\u00f2 comport\u00f2 la riunione degli scenografi per ristrutturare le scene chiave quando i personaggi erano sui bordi dello schermo.\nColonna sonora.\nLa musica strumentale del film venne composta da Oliver Wallace. La cantautrice Peggy Lee scrisse le canzoni con Sonny Burke, e collabor\u00f2 anche alla musica strumentale. Nel film canta \"He's a Tramp\", \"La La Lu\", \"The Siamese Cat Song\" e \"What Is a Baby?\". Aiut\u00f2 a promuovere il film nella serie \"Disneyland\", spiegando il suo lavoro sulla colonna sonora e cantando alcuni dei numeri del film. La canzone \"Home Sweet Home\" \u00e8 invece composta ed eseguita esclusivamente dai Mellow Men.\nDistribuzione.\nIl film venne originariamente distribuito nelle sale il 22 giugno 1955. Un episodio di \"Disneyland\" intitolato \"A Story of Dogs\" and\u00f2 in onda prima dell'uscita del film. Negli Stati Uniti il film venne rieditato nel 1962, 1971, 1980 e 1986. \"Lilli e il vagabondo\" ha avuto inoltre delle proiezioni limitate in Cinemark Theatres selezionati dal 16 al 18 febbraio 2013. In Italia invece torn\u00f2 nei cinema nel 1966, 1975, 1982, 1988 e 1997.\nData di uscita.\nLe date di uscita internazionali sono state:\nEdizione italiana.\nIl primo doppiaggio italiano del film, diretto da Giulio Panicali su dialoghi di Roberto De Leonardis, venne eseguito negli stabilimenti Fono Roma dalla C.D.C., con la direzione musicale di Alberto Brandi.\nIl 16 novembre 1988 Peggy Lee cit\u00f2 in giudizio la Walt Disney Company per violazione di contratto, sostenendo di aver mantenuto i diritti di registrazioni e trascrizioni della colonna sonora del film e che le edizioni VHS includevano entrambe. Dopo una lunga battaglia legale, ricevette 2,3 milioni di dollari nel 1991. Per evitare simili disguidi anche con i doppiatori esteri, nel 1997 il film venne ridoppiato in tutte le lingue delle riedizioni cinematografiche restaurate di quell'anno, fra cui l'italiano. Il ridoppiaggio italiano venne eseguito dalla Royfilm in collaborazione con Angriservices Edizioni e diretto da Francesco Vairano, con la direzione musicale di Ermavilo, mentre la sonorizzazione della pellicola venne affidata alla SEFIT-CDC. Il casting venne criticato a causa della prestazione di attori celebri (Claudio Amendola, Margherita Buy e Marco Columbro) alla loro unica esperienza di doppiaggio e poco adatti ai loro ruoli. Inoltre, come successo per la riedizione de \"Le avventure di Peter Pan\" di dieci anni prima, dialoghi e testi delle canzoni vennero trascritti dal primo doppiaggio e poi modificati e rimodernati. Fu anche cambiato l'accento di Tony e Joe da siciliano a napoletano. Anche stavolta vennero per\u00f2 commessi alcuni grossolani errori di trascrizione. A seguire i pi\u00f9 noti.\nA causa di tutti questi difetti, il ridoppiaggio venne utilizzato in home video solo nell'edizione VHS del 1998 e nel DVD pubblicato dalla Warner Home Video nel 2000. Dal 2006, con l'uscita della Platinum Edition in DVD, \u00e8 stato ripristinato in pianta stabile il primo doppiaggio.\nEdizioni home video.\nVHS.\nLa prima edizione VHS del film usc\u00ec in Italia nell'ottobre 1990. La seconda edizione VHS usc\u00ec nel febbraio 1998, in una nuova edizione restaurata e ridoppiata. La terza e ultima edizione VHS usc\u00ec l'8 febbraio 2006, insieme alla seconda edizione DVD, come settimo titolo delle Walt Disney Platinum Editions. Fu l'ultima Platinum Edition a venire distribuita anche in VHS.\nDVD.\nLa prima edizione DVD del film usc\u00ec in Italia il 4 aprile 2000 distribuito dalla Warner Home Video. Questo, come altri DVD Disney distribuiti dalla Warner, era privo di contenuti speciali. Come la precedente edizione VHS, anche questo DVD era in 4:3 e presentava il ridoppiaggio.\nLa seconda edizione DVD usc\u00ec l'8 febbraio 2006, insieme all'ultima edizione VHS, come settimo titolo delle Walt Disney Platinum Editions. Si tratta di una nuova edizione restaurata in digitale, in formato 2.55:1 e con il primo doppiaggio italiano.\nLa terza edizione DVD \u00e8 uscita il 1\u00ba febbraio 2012, insieme alla prima edizione BD, come quinto titolo delle Walt Disney Diamond Editions. Rispetto all'edizione precedente \u00e8 stato effettuato un nuovo restauro audio e video, e i precedenti contenuti speciali sono stati sostituiti. Anche in questa edizione \u00e8 stato incluso il primo doppiaggio.\nBlu-ray.\nLa prima edizione BD \u00e8 uscita in Italia il 1\u00ba febbraio 2012, insieme alla terza edizione DVD, come quinto titolo delle Walt Disney Diamond Editions. Il BD presenta alcuni contenuti speciali nuovi insieme a quasi tutti quelli inclusi nella Platinum Edition estera.\nAccoglienza.\nIncassi.\nIl film venne prodotto con un budget di circa 4 milioni di dollari. Alla sua prima uscita fu un incredibile successo: incass\u00f2 una cifra superiore a qualsiasi altro Classico Disney dopo \"Biancaneve e i sette nani\", guadagnando una cifra stimata di 7,5 milioni di dollari in Nord America nel 1955. Attualmente, a seguito di tutte le riedizioni, il film ha un incasso totale globale di 93.602.326 dollari.\nCritica.\nPur essendo un enorme successo al botteghino, il film venne inizialmente stroncato da molti critici: uno indic\u00f2 che i cani avevano \"le dimensioni degli ippopotami\", un altro che \"il lavoro degli artisti \u00e8 al di sotto della norma\". Tuttavia da allora il film ha iniziato a venire considerato come un classico. La sequenza di Lilli e Biagio che condividono un piatto di spaghetti e polpette - culminante in un bacio accidentale mentre i due ingoiano le estremit\u00e0 opposte di uno stesso spaghetto - \u00e8 considerata una scena iconica nel cinema americano.\nSu Rotten Tomatoes, il film ha un indice di approvazione del 93% in base a 43 recensioni, con una valutazione media di 8,00/10; il consenso critico del sito recita: \"Un incantatore nostalgico, la dolcezza simbolica di \"Lilli e il vagabondo\" \u00e8 potente, ma le canzoni e l'animazione riccamente colorata sono tecnicamente superbe e rendono l'esperienza memorabile.\" Su Metacritic, il film ha una media ponderata di 78/100 in base alle recensioni di 15 critici, indicando \"recensioni generalmente favorevoli\".\n\"Lilli e il vagabondo\" venne nominato al 95\u00ba posto nella lista \"AFI's 100 Years... 100 Passions\" dall'American Film Institute. \u00c8 uno degli unici due film d'animazione a comparire sulla lista, insieme \"La bella e la bestia\" (che si classific\u00f2 34\u00ba).\nNel 2010 Rhapsody ha considerato la colonna sonora del film come una delle migliori tra i film Disney e Pixar.\nNel giugno 2011 \"TIME\" ha nominato \"Lilli e il vagabondo\" nella lista \"The 25 All-TIME Best Animated Films\".\nSequel.\nIl film ha avuto un seguito dal titolo \"Lilli e il vagabondo II - Il cucciolo ribelle\", prodotto esclusivamente per la produzione VHS nel 2001 e poi in DVD, distribuito dalla Buena Vista. Pi\u00f9 recentemente \u00e8 stato distribuito anche in Blu-ray disc assieme al primo film. La storia si incentra al figlio di Biagio e Lilli, Zampa, che desidera diventare un cane randagio.\nRemake in live-action.\nUn remake in live-action omonimo \u00e8 in sviluppo per il servizio di streaming della Disney che nascer\u00e0 nel 2019. Charlie Bean diriger\u00e0 il film da una sceneggiatura di Andrew Bujalski. Il film inizier\u00e0 le riprese ad Atlanta e a Savannah, in Georgia, nel settembre 2018. Nel luglio 2018, Ashley Jensen si un\u00ec al cast vocale originale per il ruolo di Jackie, una versione femminile di Whisky, Justin Theroux per la voce di Biagio, Sam Elliott per la voce di Fido, mentre Kiersey Clemons entr\u00f2 in trattative per il ruolo di Tesoro. Nell'agosto successivo, Tessa Thompson venne scelta come voce di Lilli e Thomas Mann come Gianni Caro. Nell'ottobre seguente Janelle Mon\u00e1e viene scelta per il ruolo di Gilda."}
{"id": "760346", "revid": "43221", "url": "https://it.wikipedia.org/wiki?curid=760346", "title": "Globus cruciger", "text": ""}
{"id": "760349", "revid": "729019", "url": "https://it.wikipedia.org/wiki?curid=760349", "title": "Claudia Antonia", "text": "Biografia.\nFu cresciuta dalla nonna paterna, Antonia Minore, fino al 37; morta la nonna in quest'anno, venne allevata dal padre fino al 43, .\nNel 43, fu data in moglie a Gneo Pompeo Magno, discendente del triumviro repubblicano Pompeo Magno. Secondo Svetonio, questi fu ucciso molti anni dopo, perch\u00e9 trovato a letto col suo amante, mentre Cassio Dione Cocceiano sostiene invece che fu Messalina a farlo uccidere, perch\u00e9 preoccupata che Pompeo potesse essere un pericoloso rivale di Britannico.\nAntonia, rimasta vedova, spos\u00f2 nel 47 il fratellastro di Messalina, Fausto Cornelio Silla Felice che venne prima esiliato nel 58 e quindi fatto uccidere nel 62 da Nerone.\nPer l'anno 65 Tacito ricorda l'esistenza di voci secondo cui Gaio Calpurnio Pisone avrebbe pensato di sposare Antonia come parte della sua cospirazione contro Nerone. Dopo la morte dell'imperatrice Poppea Sabina, Nerone avrebbe chiesto ad Antonia di sposarlo e al suo rifiuto l'avrebbe accusata di cospirazione. Nel 66 fu giustiziata e con la sua morte scomparve l'ultima discendente di Druso maggiore."}
{"id": "760355", "revid": "124123", "url": "https://it.wikipedia.org/wiki?curid=760355", "title": "Christian Johansson", "text": "Nato in Svezia con il nome di Pehr Christian Johansson, inizi\u00f2 i suoi studi in patria presso il Balletto Reale di Stoccolma, fu poi allievo di August Bournonville a Copenaghen. Fu partner di Maria Taglioni a Stoccolma nel 1837. Nel 1841 debutt\u00f2 in Russia come danzatore nel balletto La Gitana e ivi rimase, diventando uno degli insegnanti pi\u00f9 importanti della storia del balletto russo.&lt;br&gt;\n\u00c8 ricordato per l'importante lavoro fatto nell'affinare e rafforzare la tecnica maschile dandole artisticit\u00e0 e armonia. Inizi\u00f2 ad insegnare nel 1860 e nel 1869, al termine della sua carriera di danzatore, divent\u00f2 il principale insegnante della scuola del Balletto Imperiale di San Pietroburgo. Tra i suoi allievi spiccano i nomi di Mathilde Kchessinska, Olga Preobrajenska e Pavel Gerdt."}
{"id": "760357", "revid": "116153927", "url": "https://it.wikipedia.org/wiki?curid=760357", "title": "Mergui", "text": "Mergui o Myeik (in birmano \u1019\u1039\u101b\u102d\u1010\u1039\u200c\u1019\u1039\u101b\u102f\u102d\u1037; traslitterato: mrit mrui) \u00e8 una citt\u00e0 portuale nella Divisione del Tenasserim in Birmania, situata nell'estremo sud dello Stato lungo la costa del mare delle Andamane.\nAmministrazione.\nLa citt\u00e0 \u00e8 il capoluogo della Township di Mergui, che fa parte dell'omonimo Distretto di Mergui, uno dei tre da cui \u00e8 composta la Divisione del Tenasserim.\nStoria.\nTra l'XI e il XIII secolo, Mergui fu la citt\u00e0 pi\u00f9 meridionale del Regno di Pagan. Dopo la caduta di Pagan fece parte quasi ininterrottamente del Regno di Ayutthaya, l'odierna Thailandia, fino al 1765, quando fu ripresa dai birmani che due anni dopo avrebbero espugnato e raso al suolo la capitale siamese Ayutthaya. A partire dal XVI secolo era divenuta un importante centro di scambi con gli europei, che approdavano a Mergui, risalivano il Tenasserim e valicavano le montagne per arrivare ad Ayutthaya. I britannici occuparono la regione dopo la prima guerra anglo-birmana del 1826.\nEconomia.\nLa popolazione \u00e8 dedita alla pesca, alla produzione di gomma e noci di cocco, all'artigianato, alla lavorazione dei gamberetti e alla collezione di nidi di uccello. L'area dell'entroterra \u00e8 una delle maggiori zone di contrabbando dell'intera linea di confine birmano-thailandese. Al largo della costa, le 800 isole dell'Arcipelago di Mergui hanno un grande potenziale turistico non ancora sviluppato per la mancanza di strutture alberghiere o similari. Ci\u00f2 preserva il fascino della regione e mantiene l'ambiente intatto.\nSociet\u00e0.\nEvoluzione demografica.\nGli abitanti della citt\u00e0 discendono da svariati gruppi etnici, tra cui i birmani, i cinesi, i karen, gli indiani ed i mon. Si parla la lingua birmana con un accento tipico della zona. L'arcipelago di Mergui \u00e8 abitato dai moken, che parlano il proprio idioma e sono una delle etnie del sudest asiatico dette nomadi del mare."}
{"id": "760358", "revid": "1573940", "url": "https://it.wikipedia.org/wiki?curid=760358", "title": "Dromia", "text": "Dromia \u00e8 un genere di crostacei decapodi appartenenti alla famiglia Dromiidae.\nDistribuzione e habitat.\nSono diffuse in tutti gli oceani, in particolare nell'Atlantico e dalle Seychelles.\nTassonomia.\nLa specie tipo \u00e8 \"Cancer personata\".In questo genere sono riconosciute 6 specie:"}
{"id": "760361", "revid": "599013", "url": "https://it.wikipedia.org/wiki?curid=760361", "title": "Khalfan Ibrahim", "text": "A 18 anni \u00e8 stato eletto Calciatore asiatico dell'anno, nel 2006.\nCarriera.\nClub.\nCresciuto nell'Al-Arabi, \u00e8 stato poi ceduto all'Al-Sadd, squadra della prima divisione qatariota in cui milita tuttora.\nNazionale.\nHa esordito con il Qatar in Qatar-Bangladesh, partita valida per le qualificazioni alla Coppa d'Asia 2007 in cui ha realizzato una doppietta."}
{"id": "760366", "revid": "84184", "url": "https://it.wikipedia.org/wiki?curid=760366", "title": "Messignadi", "text": "Messignadi \u00e8 un piccolo centro abitato, frazione del comune di Oppido Mamertina, nella provincia di Reggio di Calabria.\nGeografia fisica.\nSituata nella distesa di ulivi secolari che circonda la piana di Gioia Tauro, ai piedi dell'Aspromonte, si erge a 326 m s.l.m. e dista 66\u00a0km dal capoluogo provinciale. La si pu\u00f2 raggiungere percorrendo l'A3 da Palmi o da Gioia Tauro, seguendo le indicazioni per Oppido Mamertina e Varapodio.\nCentri limitrofi: nord Varapodio, Terranova Sappo Minulio e Taurianova; est Molochio e Monte Trepit\u00f2; sud Piminoro; ovest Oppido Mamertina e Tresilico.\nStoria.\nLe origini di Messignadi risalgono, con relativa certezza, alla Magna Grecia. Nel tempo il nome ha subito alcune variazioni; tra quelle note: \"Massinado\", \"Messiniade\", \"Mesoignadi\", \"Mesignade\". L'etimologia deriva probabilmente dalla parola greca \"\u039c\u03b5\u03c3\u03c3\u03b7\u03bd\u03af\u03ac\u03b4o\u03c2\" (della Messenia), per cui si potrebbe ipotizzare che il primo nucleo sia stato fondato dagli antichi messeni, provenienti dalla Messenia, regione del Peloponneso, e inizialmente insediatisi a Zancle (antico nome di Messina) intorno al V secolo a.C. \u00c8 altres\u00ec possibile che il nome Messignadi derivi dall'unione del verbo greco \"\u03bc\u03b5\u03c3\u03cc\u03c9\" con il sostantivo \"\u03bd\u03b1\u03b9\u03b1\u03b4i\", letteralmente tradotto: \"che sta in mezzo alle Naiadi\", divinit\u00e0 mitologiche, ninfe delle sorgenti. Infatti, Messignadi nell'antichit\u00e0 era circondata da corsi fluviali. Dei periodi greco, romano e bizantino non rimangono che fragili memorie. Tra gli anni 1050 e il 1064 Messignadi viene menzionato in alcuni contratti di compravendite e donazioni stipulati nel territorio di Oppido. Lo storico frate Giovanni Fiore da Cropani (1622-1683) nella sua \"Calabria Illustrata\" scrive che \"Mesignade\" ha avuto origine \"dalle colonie fuggitive delle citt\u00e0 destrutte da' mori\". Nel XIII secolo, sotto il regno di Carlo D'Angi\u00f2, Messignadi faceva parte del feudo di Oppido, con Boemondo barone (morto intorno al 1290, che fu cavaliere e signore di Oppido, di Barapodo, di Papanico, di Lecodrapano, di Massinado, di Verminico e di San Vito; confermato nella sua potest\u00e0 dal re Carlo I d'Angi\u00f2 nel 1273). Nel 1513 il cardinale Bandinello Sauli, vescovo di Oppido e Gerace dal 1509 al 1517, vi fondava il convento domenicano, i cui ruderi sono ancora oggi visibili in contrada \"Filesi\" (o \"Spilinga\") e la cui chiesa era dedicata a santa Maria della palomba. Nelle cartografie del XVI e XVII secolo, Messignadi figura come localit\u00e0 strategica posta al centro di importanti crocevia. Con il terremoto del 1783, conosciuto con il nome \"flagello\", fu in gran parte distrutta, ma la sua rinascita avvenne in breve tempo. Nel 1799, quando fu istituita la Repubblica Partenopea, faceva parte del dipartimento della Sagra, con sede a Seminara. Dal 1588 Messignadi si fregiava del titolo di \"universitas\" e poi \"comune\" fino al 1854 quando, da comune del Regno di Napoli, divenne frazione di Oppido. Il 15 maggio 1890 Messignadi fu testimone di un singolare evento, cos\u00ec come riportato nelle \"Pubblicazioni della Specola vaticana\". Il paese sub\u00ec gravi danni nel terremoto del 1908, a causa del quale vi furono due morti e trentaquattro feriti; i due palazzi pi\u00f9 alti del paese, uno della famiglia Lando e l'altro dell'arciprete Schiava, crollarono rovinosamente. Nella ricostruzione successiva al terremoto le nuove case furono costruite nella regione Nucari, ad est dell'abitato, e nelle aree pianeggianti verso Varapodio; si vide, inoltre, il sorgere di nuovi edifici storici, come la chiesa parrocchiale di san Nicola di Mira e la piazza Salvatore Rosa, dove precedentemente si ergeva un piccolo tempio dedicato alla Madonna, andato distrutto.\nMonumenti.\nLa chiesa.\nDedicata a San Nicola di Mira, fu edificata nel 1927. Costituita da un'unica navata alla quale si accede attraverso l'ampio portone in legno posto sul prospetto frontale, presenta al suo interno l'altare maggiore avente forma di ciborio, con al centro l'edicola che custodisce l'antica statua lignea di san Nicola vescovo di Myra. Ai lati dell'altare maggiore si trovano: a sinistra l'altare del Santissimo Sacramento; a destra l'immagine della \"Divina Misericordia\". Lungo la navata si collocano i sei altari minori, tre per lato, con le rispettive edicole: da sinistra, partendo dall'altare centrale, l'altare del Cuore di Ges\u00f9, di san Vincenzo Ferreri, della s.s.Vergine del Carmelo; da destra l'altare di sant'Antonio di Padova, dell'Immacolata, di san Paolo Apostolo. All'ingresso: a sinistra, una statua lignea del XVI secolo raffigurante l'Arcangelo Michele nell'atto di schiacciare satana; seguono le statue di san Giuseppe e di santa Teresa del Bambin Ges\u00f9; a destra la statua di santa Rita da Cascia. La chiesa \u00e8 dotata di un'ampia sacrestia, annessa esternamente alla parete destra dell'edificio principale, e di un campanile a base quadrangolare addossato alla parete posteriore.\nEconomia e Tradizione.\nL'attivit\u00e0 principale consiste nella coltivazione dell'ulivo e la produzione dell'olio di oliva, di buona qualit\u00e0; sono presenti infatti diversi frantoi. La raccolta delle olive, che ha inizio generalmente nel mese di novembre, avviene principalmente con il metodo della \"raccattatura manuale\": si raccolgono le olive quando sono cadute in modo spontaneo e finiscono sulle reti che restano tese per tutto il periodo della raccolta.\nFeste.\nIl santo patrono \u00e8 san Nicola di Mira (festa 6 dicembre), alla cui devozione si \u00e8 sostituita nel tempo, secondo le tradizioni popolari, quella per il compatrono, San Vincenzo Ferreri. Quest'ultimo, a differenza del primo, viene festeggiato con solenne processione e grande partecipazione dei fedeli nella seconda Domenica di Agosto. Dal 2015, secondo le nuove norme promulgate dalla Diocesi, la festa di San Vincenzo si tiene il 5 Aprile. La statua lignea di san Vincenzo fu rinvenuta intatta tra i ruderi del vecchio convento domenicano sito nelle vicinanze del paese, in contrada Filesi. A questo evento, considerato miracoloso, seguirono numerosi prodigi attribuiti all'intercessione di san Vincenzo nel corso dei secoli successivi, e ci\u00f2 certamente contribu\u00ec a far passare in secondo piano l'antica devozione verso san Nicola. La sacra effigie di san Vincenzo si venera all'interno della chiesa parrocchiale di San Nicola di Mira, collocata su un'edicola-altare nella parete sinistra, da poco tempo restaurata.\nUna nota di folclore che caratterizza i festeggiamenti in onore del santo \u00e8 il girovagare per le vie del paese dei \"Giganti\", due fantocci di cartapesta, raffiguranti un guerriero moro e una nobile fanciulla, alti circa tre metri, preceduti dal suono di tamburi e da un piccolo asino anch'esso di cartapesta. I giganti fanno parte di una un'antica tradizione calabrese, sfilano per le strade durante le feste di paese per allietare con i loro balli e per \"segnare\" di festa il percorso del paese. La strada diviene, cos\u00ec, un luogo rituale ricco di simbolica magia e religiosit\u00e0.\nAltro importante appuntamento religioso per il popolo messignadese \u00e8 la festa della Madonna della Montagna di Polsi, che si festeggia il 2 settembre di ogni anno. Nella notte che precede la festa i devoti percorrono a piedi, in religioso pellegrinaggio, le tortuose strade di montagna, per raggiungere al mattino seguente la sospirata meta del santuario della Madonna di Polsi, nel cuore dell'Aspromonte.\nGrande significato per i messignadesi, inoltre, assume la festa in onore di sant'Antonio di Padova, il 13 Giugno, quando il simulacro del santo viene portato in processione per le vie del paese; in questa occasione avviene la caratteristica distribuzione dei pani benedetti a tutta la popolazione dopo la Messa. Ancora, l'8 Dicembre, festa dell'Immacolata Concezione, un'antica statua lignea della Madonna, risalente probabilmente al XVII secolo, conservata in una delle edicole laterali della chiesa, viene condotta in processione per il paese tra musica, canti e preghiere. Infine, non meno degna di nota, la processione del Bambino Ges\u00f9 benedicente nel giorno dell'Epifania."}
{"id": "760367", "revid": "339392", "url": "https://it.wikipedia.org/wiki?curid=760367", "title": "N-Gin", "text": ""}
{"id": "760370", "revid": "124289792", "url": "https://it.wikipedia.org/wiki?curid=760370", "title": "Tommy Vercetti", "text": "Thomas \"Tommy\" Vercetti detto \"Il macellaio di Harwood\" (Liberty City, 1951) \u00e8 un personaggio della serie \"Grand Theft Auto\", protagonista di ' (ambientato nel 1986) e menzionato in ' (ambientato nel 1992).\nBiografia.\nPrima di \"Grand Theft Auto: Vice City\" (dal 1951 al 1985).\nThomas \"Tommy\" Vercetti, un italoamericano, \u00e8 nato a Liberty City nel 1951. Suo padre aveva un negozio di stampa e da ragazzo Tommy lo ha aiutato nella pulizia dei rulli. La sua intenzione era di seguire le orme paterne ma, secondo le sue stesse parole, ha \"vissuto una vita diversa\". L'unica spiegazione data \u00e8 che questa decisione abbia avuto a che fare con il rapporto con sua madre visto che occasionalmente, inseguito dalla polizia, Tommy urla \"Lo faccio per colpa di mia madre\". Partecipa alla guerra del Vietnam, durante la quale viene fatto prigioniero.\nIn tarda adolescenza, Tommy \u00e8 diventato un affiliato della famiglia Forelli, allora la pi\u00f9 potente organizzazione di Liberty City, scalandone ben presto i ranghi grazie alle sue molteplici capacit\u00e0.\nNel 1971 il boss di Tommy, Sonny Forelli, temendo che presto egli avrebbe potuto scalzarlo dal suo posto di comando, gli commission\u00f2 l'omicidio di un uomo nel distretto di Harwood, in realt\u00e0 un'imboscata atta a uccidere Tommy stesso (Tommy per\u00f2 non scoprir\u00e0 prima di 15 anni il mandante dell'agguato, cio\u00e8 Sonny). Tommy non solo sopravvisse all'imboscata ma uccise tutti gli undici sicari di Forelli. Nonostante ci\u00f2 venne arrestato dalla polizia e condannato a quindici anni di reclusione per omicidio plurimo. Fu per questi omicidi che Tommy si guadagn\u00f2 il soprannome di \"Macellaio di Hardwood\".\n\"Grand Theft Auto: Vice City\" (1986).\nNel 1986 Sonny Forelli si rende conto che la Florida sta diventando una miniera d'oro grazie al traffico di droga e decide pertanto di voler allargare i suoi affari per prendersi la sua parte di profitti espandendo la sua mafia nel sud della Florida, precisamente nella citt\u00e0 di Vice City. Sonny e i suoi complici iniziano cos\u00ec a pensare chi dei loro scagnozzi potrebbero mandare nella \"citt\u00e0 del vizio\" per rappresentare la loro mafia, al che pensano a Tommy Vercetti. Dopo aver corrotto il pubblico ministero, Forelli chiede ed ottiene il rilascio di Tommy per buona condotta, il quale tuttavia aveva scontato ben 15 anni di prigione. Sonny gli affida subito l'incarico di recarsi a Vice City per aiutarlo a concludere un affare riguardante della droga. Arrivato all'aeroporto di Vice, insieme a due scagnozzi di Sonny, Tommy conosce , avvocato della famiglia Forelli, che gli spiega che dovranno comprare della cocaina da due noti fornitori locali, i fratelli Vance, Lance e Victor (quest'ultimo, protagonista di \"GTA Vice City Stories\"). L'incontro, per\u00f2, viene interrotto da alcuni uomini mascherati, che irrompono sul luogo della contrattazione dando il via ad una sparatoria e uccidendo Victor Vance e i due complici di Tommy, il quale preso alla sorpresa non pu\u00f2 fare altro che darsi alla fuga per salvarsi, perdendo cos\u00ec sia la droga che i soldi di Sonny Forelli.\nPoco tempo dopo, Tommy \u00e8 costretto a raccontare l'esito dell'incontro a Sonny Forelli che, infuriato per la perdita dei soldi, esige la loro restituzione.\nPer recuperare sia droga che soldi, Tommy decide di entrare nella malavita di Vice City dove si far\u00e0 vari contatti, aiutato da Rosenberg. Tra questi: Juan Garcia Cortez, un colonnello in pensione originario di un imprecisato paese dell'America Centrale che gestisce varie attivit\u00e0 di copertura per affari illegali; Kent Paul, manager inglese di una famosa band heavy metal scozzese, i \"Love Fist\"; , vecchio imprenditore e proprietario terriero; Umberto Robina, capo di una gang di cubani locale; Phil Cassidy, ex militare, eccellente tiratore e proprietario di un poligono di tiro; Lance Vance, il fornitore sopravvissuto all'agguato, desideroso di vendetta per la morte del fratello e per la perdita di droga e soldi. In particolare con quest'ultimo, Tommy instaura una formale collaborazione, atta a recuperare insieme soldi e droga, e una traballante amicizia. Insieme formano ben presto una loro personale gang, la \"Vercetti family\".\nNel frattempo, Tommy conosce anche , signore della droga locale per cui compie vari \"lavoretti\". Tommy per\u00f2, grazie a una soffiata, scopre che l'agguato durante la trattazione \u00e8 stato opera proprio di Diaz. Tommy perci\u00f2 decide di ucciderlo, insieme a Lance (il quale voleva vendicare suo fratello Victor), prendendo inoltre possesso della sua villa e rendendola la base operativa della sua nuova mafia e delle sue propriet\u00e0 (tra cui una tipografia, un cantiere navale, il Malibu Club, il Sunshine Autos, una gelateria, in realt\u00e0 una copertura per il traffico di droga, e degli studi televisivi).\nIntanto Tommy continua a lavorare per vari personaggi pi\u00f9 o meno importanti a Vice City, come Umberto Robina, Kent Paul e Mr.Black.\nPoco tempo dopo Sonny Forelli, sempre pi\u00f9 impaziente di riavere i suoi soldi, manda i suoi uomini a \"raccogliere\" qualche soldo proprio dalle attivit\u00e0 di Tommy. Quest'ultimo per\u00f2 riesce ad ucciderli.\nIn seguito Tommy viene invitato da Sonny nella sua villa, che gli comunica la verit\u00e0 sull'agguato di Harwood di quindici anni prima (organizzato, come gi\u00e0 detto, da Sonny stesso) e lo informa che Lance Vance \u00e8 passato dalla sua parte. Nello scontro a fuoco che segue Tommy uccide sia Sonny che Lance e, una volta terminato tutto, esce dalla sua villa insieme all'avvocato Ken Rosenberg (l'unica persona rimasta sua amica fin dall'inizio) affermando di aver \"distrutto il Nord per dare spazio al Sud\".\nDopo il 1986.\nDopo il 1986 sembra che Tommy Vercetti abbia continuato a \"lavorare\" nella malavita di Vice City almeno fino al 1992, anche se il suo rapporto con l'avvocato Ken Rosenberg ha continuato a diventare sempre pi\u00f9 teso a causa della dipendenza da cocaina di quest'ultimo. Infine Tommy ha inviato Rosenberg al \"Fort Carson Medical Center\" di Fort Carson, nello stato di San Andreas, rifiutandosi di rispondere alle sue telefonate, abbandonandolo.\nKen Rosenberg ne far\u00e0 un riferimento nella missione \"The Meat Business\" dello stesso gioco, dicendo a : \u00ab\"\u00c8 cos\u00ec eccitante, Tommy. \u00c8 come ai vecchi tempi!\"\u00bb, che allorch\u00e9 gli risponde: \u00ab\"Chi \u00e8 Tommy?\"\u00bb.\nTommy viene inoltre menzionato sul sito web di Kent Paul sotto l'elenco dei problemi sociali, dicendo: \u00ab\"Vedi, Tom, non ho fatto il tuo nome da nessuna parte. Forse non ci vorrai pi\u00f9 uccidere ora, va bene?\"\u00bb\nCi\u00f2 significa che Tommy potrebbe essere ancora vivo e al potere durante i primi anni duemila.\nPersonalit\u00e0.\nTommy Vercetti \u00e8 presentato come intelligente ma di temperamento facile all'ira e veloce nella scelta di ricorrere alla violenza. Non esita a uccidere, anche se molte delle sue vittime a loro volta non hanno cercato di uccidere Tommy o non avevano fatto qualcosa che dava una motivazione a Tommy di ucciderle. Nella storia principale Tommy non ha bisogno di uccidere persone innocenti. Tommy ha per\u00f2 anche mostrato un lato pi\u00f9 dolce, come visto con i suoi rapporti con Mercedes Cortez e soprattutto Earnest Kelly (il gestore della tipografia), che egli vede come una figura paterna per i suoi ricordi d'infanzia legati al lavoro con il padre in una tipografia.\nPrima del rilascio di \"Vice City\", il sito web IGN afferm\u00f2 che il suo protagonista Tommy avrebbe probabilmente \"lasciato lo stesso tipo di impronta sui bambini di oggi che il ritratto di Ray Sinclair [interpretato da Ray Liotta] ha lasciato su ogni ragazzo delle superiori e del college che ha visto \"Qualcosa di travolgente\" nel 1986.\" Confrontarono inoltre l'interpretazione di Tommy fatta da Liotta con la sua interpretazione di Henry Hill nel film \"Quei bravi ragazzi\".\nTommy Vercetti presenta molte caratteristiche in comune con Tony Montana, un signore della droga del film \"Scarface\", anch'egli impegnato in una scalata verso il successo criminale.\nParodie.\nIn \"Driv3r\", un videogioco d'azione con caratteristiche simile alla serie \"GTA\", compaiono dieci nemici nascosti chiamati \"Timmy Vermicelli\", che possono essere uccisi dal giocatore. Essendo parodie i Timmy Vermicelli non assomigliano molto a Tommy Vercetti e, in particolare, al posto della camicia hawaiana di Tommy indossano un completo da nuoto (un riferimento al fatto che nei Grand Theft Auto pre- non era possibile nuotare).\nLele Blade cita Tommy Vercetti nella canzone \u201cVice City\u201d."}
{"id": "760375", "revid": "1546219", "url": "https://it.wikipedia.org/wiki?curid=760375", "title": "Equipollenza (enigmistica)", "text": "L'equipollenza \u00e8 un vizio tecnico dei giochi enigmistici che consiste nell'uso di parole etimologicamente affini, come nella sciarada \"arma\" / \"dio\" = \"armadio\". Questa combinazione \u00e8 generalmente considerata invalida perch\u00e9 il totale (\"armadio\") deriva da una delle parti (\"arma\"). Le ragioni del \"divieto\" dipendono dal fatto che gli schemi enigmistici tendono a scoprire relazioni \"ad effetto\" fra le parole: effetto che viene a mancare quando i termini, per loro stessa natura, sono inevitabilmente simili. Ci\u00f2 \u00e8 facilmente verificabile quando le parole appartengono allo stesso ambito semantico: tuttavia \u00e8 necessaria attenzione, perch\u00e9 in alcuni casi la lingua pu\u00f2 trarre in inganno (ad es. il participio \"\"lette\" e il sostantivo \"lettere\" non hanno fra loro alcun rapporto; mentre parole come \"gallo\" e \"pappagallo\" sono legate solo da una falsa etimologia popolare).\nL'equipollenza pu\u00f2 viziare anche lo svolgimento degli enigmi, particolarmente quelli in versi, o gli \"esposti\" delle crittografie; ma in questo caso entra piuttosto in gioco il rapporto con il lettore. Ad es. il solutore che trovasse la parola \"casella\" in un indovinello che allude alla \"casa\" sarebbe portato a escludere questa soluzione. Peggio ancora sarebbe se trovasse proprio il termine \"casa\"\": ma in questa ipotesi si ricade piuttosto sotto un altro vizio, la macrologia.\nNon si tratta per\u00f2 di una regola rigorosa. L'equipollenza, ad esempio, \u00e8 stata comunemente accettata in passato: a tutt'oggi l'enigmistica si considera un'arte, e dunque ritiene che i suoi \"canoni\" possano variare al variare dei gusti. D'altra parte autori di primo piano, se non grandi maestri, ne hanno fatto uso: \"il Valletto\", ad esempio, pubblic\u00f2 ancora nel 1952 una serie di indovinelli contenenti equipollenze, se non addirittura macrologie, pur servendosene in un senso diverso rispetto alla soluzione.\nSoprattutto, comunque, e pur sempre per la natura artistica degli enigmi, i vari difetti possono essere compensati da pregi di gran lunga superiori. L'equipollenza non fa eccezione. Un classico esempio \u00e8 il seguente.\nUn gioco in particolare, la crittografia mnemonica, \u00e8 il pi\u00f9 \"permeabile\" all'equipollenza."}
{"id": "760376", "revid": "767487", "url": "https://it.wikipedia.org/wiki?curid=760376", "title": "Johann Wilhelm Ludwig Gleim", "text": "Biografia.\nStudi\u00f2 legge all'Universit\u00e0 di Halle e divenne segretario del principe Wilhelm von Brandenburg-Schwedt a Berlino, dove conobbe Ewald von Kleist, divenendone amico. Quando il principe cadde nella battaglia di Praga, durante la Guerra di Successione austriaca, Gleim assunse l'incarico di segretario del principe Leopold di Dessau; ma si dimise poco dopo, non sopportandone la grossolanit\u00e0.\nNel 1747, nominato segretario del Capitolo della cattedrale di Halberstadt, ebbe il titolo di \"Padre Gleim\", accordato allora a ogni letterato indipendentemente dalla qualit\u00e0 dei loro lavori letterari. Scrisse molte modeste imitazioni di Anacreonte, Orazio e dei Minnesinger; con la Guerra dei sette anni vennero di moda i canti guerreschi e ne composero Kleist, Ramler e altri: di Gleim sono i \"Preussische Kriegslieder von einem Grenadier\" (1758), ispirate alle campagne di Federico II. Un noioso poema didascalico, \"Halladat oder das rote Buch\" (1774), e una raccolta di fiabe e di romanze completano la sua produzione poetica.\nL'iniziatore, negli anni trenta, della poesia anacreontica, fu Friedrich von Hagedorn (1708 - 1754) la quale tuttavia si afferm\u00f2 solo negli anni quaranta e Cinquanta, declinando rapidamente: \u00abi poeti s'inghirlandavano le tempie di pampini e coronavano di rose i traboccanti calici per cantare in agili e melodiose strofette \"Von Trinken und von K\u00fcssen / Von K\u00fcssen und von Trinken\" [\"Di simposi e baci\" / \"di baci e simposi\"], salvo a dichiarare in qualche prudente prefazione che nella vita reale anch'essi esercitavano la virt\u00f9 e che le fanciulle da loro cantate erano le loro legittime consorti\u00bb (Mittner).\nDi carattere generoso, arguto e bonario, la casa del \"Tirteo\" Gleim, chiamata pastoralmente \"H\u00fctte\", capanna, era invalsa la consuetudine di deporre un obolo e una poesia da leggere e commentare insieme; ospit\u00f2 volentieri numerosi poeti, Kleist, l'\"Orazio\" Ramler, l'\"Anacreonte\" Uz, il \"Teocrito\" Gessner e la \"Saffo\" Karsch, oltre a Heinse e a Jacobi, col quale intrattenne nel 1767 un carteggio rimasto famoso per aver mostrato il gusto, allora di moda, delle corrispondenze sentimentali, espressione di un pietismo in via di secolarizzazione."}
{"id": "760382", "revid": "287204", "url": "https://it.wikipedia.org/wiki?curid=760382", "title": "Aframax", "text": "Con il termine Aframax si definiscono quelle petroliere che hanno una portata lorda compresa tra le 80.000 e le 120.000 tonnellate. In particolare il termine deriva dal sistema di classificazione stabilito con l\"Average Freight Rate Assessment\" o AFRA.\nQuesta tipologia di navi \u00e8 utilizzata nel traffico commerciale regionale del Mare del Nord, nella zona dei Caraibi, del Mediterraneo e in Asia. Vengono inoltre utilizzate in tutte quelle situazioni nelle quali non \u00e8 possibile utilizzare, a causa delle dimensioni delle vie d'acqua o dei porti, le pi\u00f9 capienti superpetroliere."}
{"id": "760384", "revid": "73537", "url": "https://it.wikipedia.org/wiki?curid=760384", "title": "Myeik", "text": ""}
{"id": "760390", "revid": "729019", "url": "https://it.wikipedia.org/wiki?curid=760390", "title": "Handysize", "text": "Con il termine Handysize si indicano quelle navi da carico portarinfuse la cui portata lorda \u00e8 compresa tra le 15.000 e le 60.000 tonnellate."}
{"id": "760394", "revid": "158286", "url": "https://it.wikipedia.org/wiki?curid=760394", "title": "Azienda Trasporti Consorziali Modena", "text": ""}
{"id": "760398", "revid": "2175", "url": "https://it.wikipedia.org/wiki?curid=760398", "title": "Sodio dodecilsolfato", "text": ""}
{"id": "760403", "revid": "1060", "url": "https://it.wikipedia.org/wiki?curid=760403", "title": "Ottavio Giovanni Battista Assarotti", "text": ""}
{"id": "760406", "revid": "4541", "url": "https://it.wikipedia.org/wiki?curid=760406", "title": "La oreja de van gogh", "text": ""}
{"id": "760413", "revid": "1745361", "url": "https://it.wikipedia.org/wiki?curid=760413", "title": "Saudade", "text": "Saudade (IPA: portoghese ; portoghese brasiliano ; gallego ) \u00e8 un termine che deriva dalla cultura lusitana, prima galiziana e portoghese e poi brasiliana, che indica una forma di malinconia, un sentimento affine alla nostalgia.\nEtimologicamente deriva dal latino \"solit\u00f9do\", \"solitudinis\", solitudine, isolamento e \"salutare\", \"salutatione\", saluto.\nIn alcune accezioni \"saudade\" \u00e8 una specie di ricordo nostalgico, affettivo, di un bene speciale che \u00e8 assente, accompagnato da un desiderio di riviverlo o di possederlo. In molti casi una dimensione quasi mistica, come accettazione del passato e fede nel futuro.\nLa \"saudade\" e strettamente collegata con il fado, la musica popolare portoghese.\nDescrizione.\nIn galiziano e lingua portoghese, a differenza di altre lingue romanze, la parola \u00e8 l'unica utilizzata per designare tutte le varianti di questo sentimento. In tal senso \u00e8 spesso considerata intraducibile in altre lingue. \"Saudade\" pu\u00f2 essere comunque tradotta, approssimativamente, anche come struggimento, tristezza di un ricordo felice. Lo scrittore Antonio Tabucchi, raffinato conoscitore della lingua e cultura portoghese, spiega la \"Saudade\" come un senso di nostalgia tanto legato al ricordo del passato quanto alla speranza verso il futuro e propone come traduzione il dantismo \"dis\u00eco\", come compare nel canto VIII del \"Purgatorio\":\nL'uso del termine ha probabilmente origine all'epoca del colonialismo portoghese, quando inizi\u00f2 ad essere usata per definire la solitudine dei portoghesi in una terra estranea, lontani dai loro cari.\nSi pu\u00f2 avere \"saudade\" di molte cose:\nL'espressione \"matar a saudade\" (o \"matar saudades\") \u00e8 utilizzata per esprimere la scomparsa di questo sentimento, ad esempio, ricordando, parlando di un fatto passato, rincontrando una persona, rivedendo un luogo o rivivendo una situazione. Nel sud del Portogallo, \"mandar saudades\" significa mandare saluti, felicitazioni.\nLa \"saudade\" \u00e8 largamente presente nel fado portoghese, del quale \u00e8 in qualche modo la base poetica e musicale. Am\u00e1lia Rodrigues, la pi\u00f9 conosciuta interprete del fado (che deriva dal latino \"fatum\", fato, destino), cantava spesso la \"saudade\".\nAnche il genere musicale detto morna di Capo Verde \u00e8 intimamente legato alla variante locale della parola, la \"sodade\".\nAncora di pi\u00f9 la musica brasiliana \u00e8 legata a questo sentimento, soprattutto nella bossa nova, la cui prima canzone di successo fu proprio \"Chega de saudade\" (\"Basta con la \"nostalgia\"\"), composta da Tom Jobim e da Vin\u00edcius de Moraes nel 1958 e resa celebre da Jo\u00e3o Gilberto.\nAlla fine degli anni cinquanta, all'epoca dell'affermazione della bossa nova, in particolare grazie ai testi di de Moraes, paroliere, ma anche affermato poeta, le canzoni brasiliane iniziarono a abbandonare i temi tragici e melodrammatici del periodo precedente, quello del \"samba can\u00e7ao\", in cui dominavano l'amore non corrisposto, la perdita dell'amore, la sofferenza per il tradimento. Divennero in qualche modo pi\u00f9 ottimistiche, grazie anche al sentimento di rinascita che si avvertiva nel paese, anche se con una dose immancabile di fatalismo. I testi celebravano la felicit\u00e0, ma anche la tristezza, due sentimenti che venivano equiparati e che condividevano la stessa bellezza, con uguale dignit\u00e0. La canzone di Jobim e di de Moraes, vero inno della bossa nova, descrive perfettamente questo percorso. La nostalgia \u00e8 rivolta al passato, la \"saudade\" \u00e8 rivolta anche al presente, ma anche al futuro, per quanto incerto o irrealizzabile, comunque pieno di speranza.\nGran parte degli autori portoghesi e brasiliani hanno dedicato canzoni e poesie alla \"saudade\", (Nan\u00e1 Vasconcelos, percussionista e cantore brasiliano dedic\u00f2 un album a questo sentimento: Saudades, 1979 ECM productions) e ne hanno dato la loro interpretazione, cercando di darne una definizione che non \u00e8 mai risultata definitiva.\nIn altre lingue.\nNella lingua napoletana e nei dialetti di molte zone del sud Italia, esiste un termine, \"pucundr\u00eca\", che racchiude in parte quel senso di profonda malinconia dell'anima che la \"saudade\" evoca. Pino Daniele, nel suo terzo album \"Nero a met\u00e0 \" del 1980, ne ha fatto una canzone dal titolo \"Appocundr\u00eca\", appunto, in cui narra di questo sentimento struggente, pi\u00f9 della sola malinconia comunemente intesa, e quasi a volervi stabilire un parallelismo con il \"blues\", di cui si sentiva portavoce, il cui nome trae origine da un termine americano, \"blue\", che indica anch'esso un misto di tristezza e malinconia di cui non sempre si riesce a spiegare il motivo preciso."}
{"id": "760417", "revid": "71433", "url": "https://it.wikipedia.org/wiki?curid=760417", "title": "Katy Saunders", "text": ""}
{"id": "760437", "revid": "287204", "url": "https://it.wikipedia.org/wiki?curid=760437", "title": "Tre uomini a zonzo", "text": "Tre uomini a zonzo (\"Three Men on the Bummel\"), \u00e8 un romanzo di Jerome K. Jerome del 1900 che ebbe un tale successo in Germania da essere usato come libro di testo. \nTrama.\nLa storia prende il via alcuni anni dopo le avventure narrate nel precedente libro: \"Tre uomini in barca (per non parlare del cane)\". I tre protagonisti, leggermente invecchiati, partono per un giro turistico in bicicletta nella Germania imperiale di fine Ottocento. La comicit\u00e0 delle situazioni descritte raggiunge un discreto livello, anche se le notazioni paesaggistiche, pittoresche e sentimentali viste in \"Tre uomini in barca\" appaiono qui in tono lievemente minore, forse a causa della distanza psicologica dell'autore dal soggetto rappresentato.\nNei capitoli finali il libro assume un tono pi\u00f9 serio come nella descrizione della Mensur e per fare un'analisi sulla societ\u00e0 e sulla cittadinanza tedesca, pronta all'addestramento ed all'ubbidienza. "}
{"id": "760475", "revid": "289247", "url": "https://it.wikipedia.org/wiki?curid=760475", "title": "Leicester City", "text": ""}
{"id": "760476", "revid": "1699816", "url": "https://it.wikipedia.org/wiki?curid=760476", "title": "Ho voglia di te (film)", "text": "Ho voglia di te \u00e8 un film del 2007, diretto da Luis Prieto, tratto dall'omonimo romanzo di Federico Moccia, uscito nelle sale il 9 marzo 2007. Il film \u00e8 il seguito di \"Tre metri sopra il cielo\".\nTrama.\nDopo aver trascorso due anni in America per dimenticare Babi, allontanarsi dalla madre e cercare di non pensare pi\u00f9 alla morte del migliore amico Pollo, Step torna a Roma, consapevole che tutto pu\u00f2 ricominciare da un momento all'altro. Per uno stupido imprevisto, conoscer\u00e0 l'estroversa e esuberante Ginevra Biro detta Gin, una ragazza che in una delle ultime scene del film, si scopre che seguiva gi\u00e0 da molto tempo Step ed era stata da sempre innamorata di lui, anche prima che Step conoscesse Babi. I due vivranno una storia d'amore fatta di alti e bassi, ma quando Step viene invitato ad una festa con i vecchi amici, incontra di nuovo Babi, cresciuta e bellissima, che lo porta nelle vicinanze del luogo della loro prima volta. Step capisce di commettere un errore e cos\u00ec confida a Babi di essersi innamorato di un'altra. Quest'ultima confessa a Step che aveva voglia di vederlo dicendo anche che tra pochi mesi si sposer\u00e0. Step confessa a Gin di aver visto Babi e cos\u00ec Gin sentendosi tradita e delusa lascia Step. Ma alla fine, dimostrandole di amarla davvero, Step riesce a farsi perdonare con una meravigliosa foto di un loro bacio davanti alla casa della ragazza, seguita dalla scritta \"ho voglia di te\".\nAccoglienza e critica.\nAll'uscita il film fu oggetto di polemiche per l'esplicita scena di sesso tra Riccardo Scamarcio e Laura Chiatti e per la scena di violenza sessuale, in cui \u00e8 coinvolta Eleonora, presente nel film. Il film non ha comunque subito alcuna limitazione alla visione da parte dei minori.\nDopo l'uscita nelle sale di \"Ho voglia di te\", il critico Paolo Mereghetti ha definito la pellicola un esempio di non-cinema.\nColonna sonora.\nLe musiche originali del film sono state composte da Ivan Iusco e mixate presso il Forum Music Village. A marzo 2007 viene pubblicato il CD contenente una selezione di 20 brani tratti dalla colonna sonora del film.\nRemake.\nNel 2012 \u00e8 stato realizzato un remake del film, intitolato \"Tengo ganas de ti\". Il film \u00e8 una produzione spagnola diretta da Fernando Gonz\u00e1lez Molina ed interpretata da Mario Casas, Clara Lago e Mar\u00eda Valverde."}
{"id": "760477", "revid": "289247", "url": "https://it.wikipedia.org/wiki?curid=760477", "title": "Leicester City FC", "text": ""}
{"id": "760478", "revid": "117791", "url": "https://it.wikipedia.org/wiki?curid=760478", "title": "Splinter cell conviction", "text": ""}
{"id": "760481", "revid": "38120", "url": "https://it.wikipedia.org/wiki?curid=760481", "title": "Lilli e il Vagabondo", "text": ""}
{"id": "760482", "revid": "824097", "url": "https://it.wikipedia.org/wiki?curid=760482", "title": "General Daimos", "text": " \u00e8 una serie televisiva anime prodotto dalla Nippon Sunrise e dalla Toei Animation; \u00e8 il terzo capitolo sui robot di Tadao Nagahama, dopo Combattler V e Vultus 5. Venne trasmesso dal 1\u00ba aprile 1978 al 27 gennaio 1979 ed \u00e8 composto da 44 episodi.\nUn film di montaggio con gli ultimi 5 episodi, \"Daimos - Il figlio di Goldrake\", venne assemblato in Italia per sfruttare il successo della serie \"UFO Robot Goldrake\". Il nome Daimos deriva da Deimos, una delle due lune di Marte. Oltre al Giappone, la serie \u00e8 stata trasmessa solo nelle Filippine, in Polonia, in Spagna, negli Stati Uniti e in Italia.\nTrama.\nAntefatto.\nIl pianeta Baam \u00e8 prossimo alla distruzione, cos\u00ec 200 milioni di Baamesi, umanoidi dotati di ali come gli angeli, vengono ospitati su un grosso satellite artificiale (il \"piccolo Baam\") alla ricerca di un pianeta ospitale che ne garantisca la salvezza.\nLa Terra viene reputata adatta ad ospitare gli alieni e viene organizzato un incontro sulla Luna fra i rappresentanti della Terra e il re dei Baamesi, ma quest'ultimo viene avvelenato apparentemente dai terrestri (poi si scoprir\u00e0 che era stato un ministro di Baam contrario alla pacifica convivenza); per reazione suo figlio Rikiter cercher\u00e0 di uccidere il capo della delegazione terrestre, il dottor Ryuzaki, e creder\u00e0 di averlo fatto sebbene sua sorella Erika avesse deviato il colpo (ma si scoprir\u00e0 alla fine negli episodi finali che era stato sempre il ministro baamese). Da questo episodio deriva l'odio di Rikiter per i terrestri contro i quali muover\u00e0 una potente offensiva, bombardando numerose citt\u00e0 terrestri.\nDue anni dopo.\nMentre Kazuya, figlio del dott.Ryuzaki, ritorna da una missione spaziale durata 2 anni, un mostro guerriero di Baam si presenta alle forze terrestri: il ragazzo viene inserito a forza nel \"Daimos\", costruito da suo padre in vista di una simile evenienza, per distruggere il mostro.\nNel primo combattimento Kazuya trova Erika, una ragazza che a causa di un trauma ha perso la memoria. \u00c8 un colpo di fulmine per entrambi, ma il loro amore, vero fulcro della narrazione, sar\u00e0 ostacolato dal fatto che Erika, ritrovata la memoria poco dopo, spiega di essere proprio una baamese, la sorella di Rikiter e d'aver ucciso il padre di Kazuya anche se accidentalmente.\nLa storia si snoda in vari combattimenti, in cui da uno schema iniziale, terrestri contro baamesi, si passa a uno pi\u00f9 complesso: alcuni terrestri (come lo scienziato del New Gearland) che vogliono far cessare la guerra anche in collaborazione con baamesi (e con il loro centro Barandouk dove lavorano per la pace baamesi e terrestri), altri terrestri come il comandante Miwa si fanno sempre pi\u00f9 crudeli contro i baamesi, ma anche con i terrestri se questo pu\u00f2 dare successo in una battaglia. Parallelamente, alcuni baamesi come Erika vogliono fermare la guerra, altri come il generale Olban tramano per soggiogare il nostro pianeta e sono i veri responsabili dell'inizio del conflitto.\nNel corso della storia, Rikiter e gli ufficiali baamesi Balbas e Laiza scoprono che Olban \u00e8 il vero assassino del re di Baam e cominciano ad appoggiare i ribelli; frattanto appariranno altri seguaci di Olban, incaricati tra l'altro di uccidere lo stesso Rikiter, ed Olban, finch\u00e9 non viene smascherato, prova a sposare Erika.\nAlla fine della serie, in seguito all'abbattimento della base terrestre sottomarina dei baamesi, il centro Daimovic (nel frattempo trasformatosi in astronave) e Daimos vanno direttamente sul piccolo Baam a liberare la base spaziale da Olbam: Balbas e Laiza perdono la vita nello scontro con il tiranno, e Rikiter assister\u00e0 alla sua sconfitta. Prima di morire, per\u00f2, Olban annuncia che non si godranno la vittoria perch\u00e9 ha organizzato la collisione del piccolo Baam su Giove. A quel punto sar\u00e0 proprio Rikiter che, vedendo che Kazuya non viene a sterminare i baamesi ma a salvarli, per castigarsi dall'aver massacrato gente innocente, si schianta volontariamente su Giove.\nCos\u00ec, finito il conflitto, Kazuya ed Erika potranno sposarsi, inaugurando un nuovo periodo di pace.\nEdizione italiana.\nIl doppiaggio italiano della serie tv fu effettuato a Roma, dalla C.R.C. mentre il film di montaggio \"Daimos - Il figlio di Goldrake\" venne doppiato sempre a Roma, ma da una societ\u00e0 diversa con un cast di doppiatori del tutto differente.\n\"Daimos - Il figlio di Goldrake\".\nDi General Daimos esiste anche un film, distribuito dalla Alsen. Si tratta di una produzione tutta italiana di montaggio intitolata \"Daimos - Il figlio di Goldrake\" nel quale, in maniera del tutto erronea (volendo collegare le vicende della serie di Daimos a quelle del celebre \"UFO Robot Goldrake\") si afferma che Kazuya \u00e8 figlio di Actarus, dal quale avrebbe ereditato il robot Daimos. In virt\u00f9 del montaggio differente (con l'inserimento di qualche spezzone da un film cross over di \"Goldrake\") i dialoghi (di Enrico Bomba) e il doppiaggio (eseguito sempre Roma, stavolta dalla C.D.) del film sono diversi dalla serie TV.\nPersonaggi e doppiatori:"}
{"id": "760492", "revid": "6923", "url": "https://it.wikipedia.org/wiki?curid=760492", "title": "Piccole Cicladi", "text": "Le Piccole Cicladi sono un mini-arcipelago di sei piccole isole principali (pi\u00f9 alcuni scogli) situate nell'immediato sud-est di Nasso nel Mar Egeo. Da un punto di vista amministrativo fanno parte del comune di Nasso e Piccole Cicladi nella periferia dell'Egeo Meridionale.\nL'isola pi\u00f9 popolosa, nonch\u00e9 la pi\u00f9 piccola \u00e8 Ano Koufonissi: sua pertinenza sono le isole disabitate di Kato Koufonissi (con la quale \u00e8 spesso associata assumendo il nome di Koufonissia), tra le cui pochissime costruzioni vi sono una taverna e una chiesa dedicata alla Panaghia (la Madonna), famosa nel piccolo arcipelago per le celebrazioni del 15 di agosto, e di Keros (dove sono state fatte importanti scoperte archeologiche risalenti al protocicladico). Keros \u00e8 a capo di un micro-arcipelago che comprende, inoltre, i due isolotti di Ano Antikeri e Kato Antikeri.\nIraclia, la pi\u00f9 a est, ha la popolazione pi\u00f9 scarna; tra le sue colline (che raggiungono le quote pi\u00f9 elevate della Piccole Cicladi) sono scavate due grotte di interesse escursionistico.\nSchoinoussa \u00e8 ricercata per le sue spiagge di sabbia fine.\nDenusa, la pi\u00f9 remota isola dell'arcipelago, ospita la capitaneria di porto delle Piccole Cicladi. Esposta ai venti e alle correnti, anche d'estate i collegamenti non sono sempre garantiti.\nL'unica strada asfaltata dell'isola corre ad anello lungo la costa.\nIn estate un piccolo traghetto, lo \"Skopellitis\", mette in comunicazione due volte al giorno le Piccole Cicladi con Nasso, Paro e Amorgo (con l'esclusione di Donoussa, limitata ad un solo collegamento giornaliero).\nPoche altre navi collegano, periodicamente, le Koufonissi con il resto delle Cicladi."}
{"id": "760507", "revid": "6923", "url": "https://it.wikipedia.org/wiki?curid=760507", "title": "Totogol", "text": "Il Totogol (acronimo di \"Totalizzatore dei gol\") \u00e8 stato un concorso a premi gestito dall'Amministrazione Autonoma dei Monopoli di Stato (AAMS), le cui modalit\u00e0 di partecipazione e di assegnazione dei premi sono regolamentate dal decreto 19 giugno 2003 del Ministero dell'Economia e delle Finanze, articoli 35 e seguenti.\nIl gioco, ideato dal CONI nel 1992 (che prese spunto da un analogo concorso creato in Svezia), fu istituito per la prima volta in Italia a livello nazionale il 2 ottobre 1994, dopo una sperimentazione effettuata l'11 settembre precedente a Milano, Padova e Roma.\nA partire dall'8 gennaio 2022, il gioco \u00e8 stato abolito insieme a Il 9 e Big Match in favore dell'introduzione del nuovo Totocalcio.\nModalit\u00e0 di gioco.\nIl regolamento in vigore dal 6 marzo 2010 al concorso 50 del 21 dicembre 2021 prevedeva che lo scommettitore dovesse indovinare, su una schedina recante 14 incontri, i 7 che registravano il maggior numero di goal segnati, in esatto ordine decrescente.\nLo scommettitore doveva indicare 7 incontri numerandoli da 1 a 7, indicando con tali numeri la posizione che ogni incontro avr\u00e0 al termine, in base ai goal che questi suppone vi saranno marcati.\nIn presenza di uguale numero di gol realizzati in due o pi\u00f9 partite, ai fini della determinazione della graduatoria che costituiva la colonna vincente, si teneva conto dei seguenti fattori:\nErano previsti premi per gli scommettitori che indovinano fino a un minimo di 4 risultati (la vittoria con 7 risultati \u00e8 una vincita di 1\u00aa categoria, a seguire le altre fino alla 4\u00aa categoria).\nQualora la vincita di prima categoria (il 7) non venisse assegnata esso veniva aggregata al \"jackpot\", che \u00e8 il montante formato dalla somma delle vincite di prima categoria non assegnate nei concorsi precedenti.\nTale \"jackpot\" veniva azzerato ogni volta che uno o pi\u00f9 scommettitori risultassero vincenti con 7 risultati indovinati su 7.\nLa divisione del montepremi \u00e8 come segue:\nRegolamenti precedenti.\nIl regolamento precedente, in vigore fino al 5 marzo 2010 prevedeva che si dovesse indovinare, su di una schedina recante 14 incontri di calcio, il numero complessivo di reti segnate per ciascuno di essi. Le scelte disponibili per ogni incontro erano, in ordine crescente:\nIl regolamento prevedeva 5 categorie di vincita, dalla pi\u00f9 alta, la 1\u00aa, per le colonne vincenti con 14 punti, alla 5\u00aa, quelle vincenti con 10 punti.\nIl montepremi era cos\u00ec suddiviso:\nPer ogni categoria, il premio spettante alle colonne vincenti era calcolato suddividendo il quoziente di categoria per il numero di dette colonne.\nNel caso che, per un concorso, non vi fossero vincitori di 1\u00aa categoria (con 14 punti), il premio non assegnato veniva aggregato al \"jackpot\" di 1\u00aa categoria.\nPrima ancora, fino al 2003, vi furono due diversi tipi di modalit\u00e0 di partecipazione, l'uno essenzialmente variante dell'altro.\nIl metodo di gioco originale del 1994 prevedeva che, in una schedina riportante 30 incontri di calcio (successivamente aumentati a 32 nel 1998) lo scommettitore dovesse indovinare il numero d'ordine degli 8 incontri con il maggior numero complessivo di reti segnate. Le discriminanti in caso di parit\u00e0 di reti segnate erano le seguenti:\nFurono previsti premi di 1\u00aa, 2\u00aa e 3\u00aa categoria per premiare i vincitori con, rispettivamente, 8, 7 e 6 punti.\nLa variante introdotta nel 2002 aggiunse un \"pool\" di 4 incontri.\nFatto salvo il regolamento precedente, chi indovinava, oltre agli 8 tra i primi 32, anche quello con pi\u00f9 reti segnate tra i 4 incontri supplementari, vinceva un bonus chiamato 8+1, che era una categoria di vincita a parte.\nL'\"affaire\" Rieti - Pomezia.\nAl regolamento originale \u00e8 legato uno degli episodi pi\u00f9 clamorosi della storia delle scommesse ufficiali in Italia, che ebbe anche risvolti sia giudiziari che disciplinari a livello di dirigenza sia del CONI che della Lega Nazionale Dilettanti di calcio.\nIl 1\u00ba giugno 1997 era in calendario la 34\u00aa e ultima giornata del campionato di Serie A 1996-1997; i 9 incontri della giornata erano regolarmente inclusi nella schedina del concorso n. 44/1997 del Totogol; insieme a essi, anche incontri di Serie B, C1, C2 e Dilettanti.\nA causa del maltempo che quel giorno colp\u00ec l'Italia indistintamente da nord a sud (riportano pioggia battente le cronache di Juventus - Lazio 2-2 a Torino, Bologna - Inter 2-2, Sampdoria - Fiorentina 1-1 a Genova e Napoli - 1-0) diversi incontri furono sospesi o rinviati; tra di essi anche alcuni compresi nel concorso Totogol n\u00b0 44.\nTra gli incontri in schedina, al n. 22 vi era anche Rieti - Pomezia, spareggio del campionato di Eccellenza laziale, di scena allo stadio Centro d'Italia di Rieti. Al 4' di recupero del secondo tempo, quindi a pochissimi secondi dalla fine dell'incontro, l'arbitro Salvatore Marrazzo espulse un giocatore del Pomezia. Trattandosi del quinto espulso della squadra pontina, a norma di regolamento, essendo una squadra rimasta in campo con meno di sette giocatori l'incontro doveva essere considerato immediatamente sospeso per impossibilit\u00e0 a proseguire. Il fiduciario del CONI presente all'incontro, tuttavia, non tenne nota di tutto ci\u00f2 e comunic\u00f2 via telefax alla sede centrale a Roma che l'incontro si era regolarmente concluso, cosa confermata dal referto arbitrale dal quale risult\u00f2 che l'espulsione del quinto giocatore del Pomezia era avvenuta dopo il fischio finale.\nLa circostanza era importante perch\u00e9, in caso di sospensione, essendo Rieti - Pomezia l'incontro sospeso con il numero d'ordine pi\u00f9 basso, esso avrebbe dovuto assumere automaticamente il punteggio dell'incontro valido con il numero d'ordine - a sua volta - pi\u00f9 basso, che nell'occasione era Bologna - Inter 2-2, il quale tra l'altro sarebbe entrato nella combinazione vincente, assommando un totale di 4 reti. La combinazione vincente fu 1, 7, 9, 13, 16, 20, 23 e 29 laddove, in realt\u00e0, avrebbe dovuto trovarsi anche l'incontro n\u00b0 22. Tale era, tra l'altro, il convincimento di un gruppo di scommettitori, tredici agenti di polizia di Stato della scuola ispettori di Nettuno (Roma), i quali avevano ricevuto rassicurazione da un loro collega presente allo stadio di Rieti che l'incontro era stato annullato e tolto di concorso a causa della quinta espulsione occorsa al Pomezia.\nQuando questi si accorsero che, altres\u00ec, l'incontro Rieti - Pomezia era stato incluso nella serie degli incontri validi (quindi non considerato terminato, come l'incontro n\u00b0 1, sul 2-2), facendo cos\u00ec perdere loro una possibile vincita di circa 500 milioni di lire dell'epoca (una vincita di prima categoria pi\u00f9 alcune vincite accessorie di seconda e terza categoria), fecero immediatamente un esposto alla magistratura ordinaria, che tuttavia non provoc\u00f2 alcuna ripercussione, al momento, n\u00e9 al CONI, n\u00e9 alla Federcalcio n\u00e9 tantomeno alla Lega Nazionale Dilettanti. Fu solo quando l'inchiesta giudiziaria arriv\u00f2 all'arbitro Salvatore Marrazzo, sospettato di avere stilato un rapporto falso s\u00ec da permettere al funzionario deputato del CONI (che a sua volta si difese sostenendo di non conoscere n\u00e9 il regolamento del gioco del calcio, n\u00e9 quello del Totogol) di trasmettere un risultato valido, che lo stesso Marrazzo dichiar\u00f2 di aver ricevuto pressioni dal presidente della LND, all'epoca Elio Giulivi, al fine di redigere un referto opportunamente ritoccato onde evitare l'esclusione di Rieti - Pomezia dal concorso Totogol del 1\u00ba giugno 1997 La denuncia di Marrazzo giunse nel novembre 1998 e a seguito di ci\u00f2 il procuratore federale Carlo Porceddu chiese e ottenne il deferimento di Elio Giulivi alla Corte Federale della FIGC per violazione dell'articolo 1 dello Statuto federale, che impone il rispetto della lealt\u00e0 sportiva.\nGiulivi si dimise il giorno stesso del deferimento e nel marzo 1999 ricevette l'inibizione per un anno; anche il designatore arbitrale dei dilettanti, l'ex arbitro salernitano Pietro D'Elia (concittadino di Marrazzo) incorse nella stessa sanzione, mentre Salvatore Marrazzo fu dismesso dai ruoli federali, anche se sotto l'aspetto penale vi furono sia conflitti di competenza (non fu chiaro se a doversi occupare della questione dovesse essere il tribunale di Rieti, dove si svolse il fatto, o quello di Salerno, dove materialmente il referto fu ritoccato) sia valutazioni discordanti sul capo d'imputazione (non fu possibile far carico a Marrazzo dell'ipotesi di reato di falso ideologico in quanto un arbitro della FIGC non \u00e8 pubblico ufficiale) e quindi si perse l'attenzione sul prosieguo giudiziario della vicenda, tanto che di fatto l'inchiesta giornalistica si esaur\u00ec sostanzialmente al momento dell'uscita di scena di tutte le figure coinvolte nella falsificazione del referto e con la successiva decisione del CONI (25 marzo 1999), di pagare i vincitori del concorso, inclusi interessi e spese legali, secondo la combinazione che avrebbe dovuto risultare se Rieti - Pomezia fosse stata effettivamente annullata fin dall'invio del referto arbitrale.\nLa combinazione vincente ufficialmente diramata il 2 giugno 1997 era la seguente:\nAcquisendo Rieti - Pomezia il risultato dell'incontro n\u00b0 1 in schedina (Bologna - Inter 2-2), la combinazione vincente vide la fuoriuscita dell'incontro n. 13 (Milazzo - Peloro 1-2) e l'ingresso del n\u00b0 22 (Rieti - Pomezia convenzionalmente 2-2), per la combinazione 1; 7; 9; 16; 20; 22; 23; 29. Furono fatti salvi i premi gi\u00e0 pagati all'epoca con la combinazione dovuta al referto falsificato (poco pi\u00f9 di 290 milioni di lire agli \u201c8\u201d, circa 1,5 milioni di lire ai \u201c7\u201d e circa 40.000 lire ai \u201c6\u201d)."}
{"id": "760517", "revid": "729019", "url": "https://it.wikipedia.org/wiki?curid=760517", "title": "Volo Japan Airlines 123", "text": "Il volo Japan Airlines 123 era un volo di linea nazionale tra l'aeroporto internazionale di Tokyo e l'aeroporto internazionale di Osaka che precipit\u00f2 sul monte Takamagahara, nei pressi del villaggio giapponese di Ueno, il 12 agosto 1985. \u00c8 stato l'incidente occorso ad un unico aeroplano che ha causato il maggior numero di vittime tra gli occupanti: le vittime furono infatti 520: tutti i 15 membri dell'equipaggio e 505 dei 509 passeggeri. Solo il disastro di Tenerife, che coinvolse due aeromobili, ha provocato un numero maggiore di vittime.\nDinamica dell'incidente.\nL'aereo era un Boeing 747-SR146, numero di registrazione JA8119, entrato in servizio il 28 gennaio 1974, che aveva alle spalle ore di volo al momento dell'incidente. Si trattava della versione a corto raggio ed alta densit\u00e0 del jumbo, ed era stato richiesto dalla JAL per l'alta frequentazione della tratta Tokyo-Osaka. Al momento dell'incidente l'aereo era al suo quinto volo, dei sei previsti, del giorno. Il personale tecnico di bordo era composto dal capitano Masami Takahama, con al suo attivo ore di volo di esperienza, il primo ufficiale Yutaka Sasaki in addestramento per una promozione a capitano e l'ingegnere di volo Hiroshi Fukuda.\nLa sera del 12 agosto 1985, il volo JAL 123 prese l'uscita 18 alle 18:04, e decoll\u00f2 dalla pista 15L dall'aeroporto Tokyo-Haneda alle 18:12 diretto all'aeroporto di Osaka, con 12 minuti di ritardo. Quel giorno il volo era pieno, perch\u00e9 molti giapponesi tornavano a casa in occasione dell'importante festivit\u00e0 giapponese dell'Obon, nella quale le persone tornano ai loro luoghi di origine.\nCirca 12 minuti dopo il decollo, mentre il velivolo stava sorvolando la baia di Sagami, la paratia posteriore si squarci\u00f2, causando una decompressione esplosiva che provoc\u00f2 il distacco dello stabilizzatore verticale ed il conseguente danneggiamento dell'impianto idraulico.\nL'esplosione fece inoltre crollare i soffitti delle toilette vicine alla coda e provoc\u00f2 una rapida perdita di aria pressurizzata; di conseguenza gli assistenti di volo iniziarono ad assistere i passeggeri con maschere per l'ossigeno d'emergenza.\nTutte e quattro le linee dell'impianto idraulico erano interrotte e l'aereo divenne pressoch\u00e9 ingovernabile, cominciando a variare quota repentinamente, un comportamento tipico degli aerei senza controllo conosciuto come \"delfinaggio\".\nIn pochi minuti il velivolo pass\u00f2 da una quota di piedi ( metri) a circa piedi ( metri).\nI piloti tentarono di controllare l'aereo con il solo ausilio dei motori, abbassando anche il carrello di atterraggio e i flaps, riuscendo a riportarlo temporaneamente a 13.000 piedi ( metri). Mentre l'aereo sorvolava la penisola di Izu, i piloti tentarono di effettuare una virata verso l'Oceano Pacifico, ma si verific\u00f2 un'altra discesa quasi in picchiata, improvvisa e incontrollabile, tra le montagne. L'ultimo contatto radar avvenne a piedi ( metri) alle 18:56.\nDurante gli istanti finali, una delle ali colp\u00ec il costone di una montagna e si spezz\u00f2; successivamente l'aereo sbatt\u00e9 contro un secondo crinale, capovolgendosi e schiantandosi contro il monte Takamagahara, circa 11 km a sud-ovest del villaggio di Ueno, nella prefettura di Gunma, ad un'altitudine di metri.\nSi stim\u00f2 che tra l'esplosione della paratia e lo schianto contro la montagna fossero passati 32 minuti.\nI soccorsi e le vittime.\nUn elicottero statunitense arriv\u00f2 sul posto dopo solo venti minuti, ma fu richiamato alla base dato che le squadre di soccorso giapponesi stavano arrivando.\nPoco dopo arrivarono gli elicotteri dell'esercito, ma, a causa dell'oscurit\u00e0 e del terreno impervio, i soccorritori non scorsero i sopravvissuti: il pilota dell'elicottero comunic\u00f2 che non c'era segno di vita e, per tale motivo, i soccorritori, invece di portarsi sul posto dell'incidente immediatamente, passarono la notte in un villaggio situato a circa 63\u00a0km dai rottami, raggiungendo l'aereo solo nella mattinata seguente, 14 ore dopo l'impatto.\nLo staff medico trov\u00f2 diversi corpi le cui ferite indicavano che fossero sopravvissuti all'incidente, ma erano morti prima dell'arrivo dei soccorsi per la gravit\u00e0 delle ferite riportate. Un medico sostenne che, se i soccorsi fossero arrivati 10 ore prima, avrebbero trovato molti pi\u00f9 sopravvissuti.\nSolo 4 persone sopravvissero all'incidente, tutte di nazionalit\u00e0 giapponese, trovate in grave stato di ipotermia. Tra di esse vi era una hostess della compagnia aerea fuori servizio, i cui commenti tecnici furono di aiuto nella ricostruzione del disastro.\nTutti i sopravvissuti erano seduti sul lato sinistro e verso la met\u00e0 delle file di sedili 54-60, nella parte posteriore del velivolo. Tra i passeggeri che persero la vita vi fu anche il popolare cantante giapponese Ky\u016b Sakamoto.\nCause del disastro.\nSecondo la Japanese Aircraft and Railway Accidents Investigation Commission, le cause del disastro furono le seguenti:\nEra stata sostituita la semicalotta inferiore della paratia stagna di coda che sarebbe dovuta essere collegata alla superiore tramite una piastra, ma per motivi ignoti (probabilmente per far combaciare i fori di rivettatura) la piastra era stata tagliata in due paratie di conseguenza la pressurizzazione della cabina, da quel momento in poi, si scaricava su una sola fila di rivetti. Il taglio della piastra, operazione a dir poco maldestra, aveva ridotto del 70% la resistenza alla fatica del pezzo riparato.\nConseguenze del disastro.\nIn seguito a questo incidente la Boeing modific\u00f2 il sistema idraulico, dato che era inammissibile che la ridondanza quadrupla del sistema potesse essere resa completamente inutile per effetto di un unico guasto. Inoltre vennero presi provvedimenti riguardo alla manutenzione della paratia in questione, dato che la procedura in vigore non aveva permesso di riscontrare l'insorgere e la propagazione delle cricche che avevano portato al cedimento completo del pezzo.\nIl volo Japan Airlines 123 nei media.\nL'incidente del volo 123 della Japan Airlines \u00e8 stato analizzato nell'episodio \"Fuori controllo\" della terza stagione del documentario \"Indagini ad alta quota\" trasmesso da National Geographic Channel e nell'episodio \"Terrore nei cieli di Tokyo\" della sesta stagione del documentario Quei secondi fatali trasmesso da National Geographic Channel."}
{"id": "760524", "revid": "287204", "url": "https://it.wikipedia.org/wiki?curid=760524", "title": "Ulpio Cornelio Leliano", "text": "\u00c8 incluso nell'elenco dei Trenta Tiranni della \"Historia Augusta\".\nOrigini.\nSi sa poco delle origini di Leliano: ebbe il \"nomen\" di un'importante e nobile famiglia dell'Hispania, gli Ulpii, che incluse tra i suoi membri Traiano, e potrebbe quindi farne parte. Questa ipotesi \u00e8 supportata dalla forte allusione all'Hispania presente su di un , che raffigura la personificazione dell'Hispania adagiata con un coniglio al fianco. Se questa ipotesi corrispondesse alla verit\u00e0, il ritorno di questa provincia all'impero di Claudio II il Gotico dopo la morte di Leliano per mano di Postumo, apparentemente senza scontri, assumerebbe un nuovo significato.\nRegno.\nLeliano si autoproclam\u00f2 imperatore a Magonza nel febbraio/marzo 268. Sebbene la sua esatta funzione non sia nota, si ritiene che fosse un alto ufficiale sotto Postumo, o il \"legatus Augusti pro praetore\" della Germania superiore o il comandante della Legio XXII \"Primigenia\" di stanza a \"Mogontiacum\". Leliano rappresent\u00f2 un grave pericolo per Postumo, in quanto comandava due legioni, la XXII \"Primigenia\", di stanza a \"Mogontiacum\" (Magonza), e la VIII \"Augusta\", acquartierata ad \"Argentorate\" (Strasburgo): malgrado ci\u00f2, la sua ribellione dur\u00f2 solo due mesi, poi fu decapitato, dai suoi stessi soldati o forse dai soldati di Postumo, che avevano messo sotto assedio la capitale.\nL'assedio di Magonza fu comunque letale anche per Postumo, il quale fu ucciso dai propri soldati per essersi rifiutato di permetter loro di saccheggiare la citt\u00e0 conquistata."}
{"id": "760527", "revid": "12290", "url": "https://it.wikipedia.org/wiki?curid=760527", "title": "Compagnia della forca", "text": ""}
{"id": "760528", "revid": "158913", "url": "https://it.wikipedia.org/wiki?curid=760528", "title": "Lazzaro mendicante", "text": "Lazzaro \u00e8 il mendicante lebbroso protagonista della parabola di Ges\u00f9 \"Lazzaro e il ricco epulone\", riportata solo dal Vangelo di Luca (). Non va confuso con Lazzaro di Betania, resuscitato da Ges\u00f9.\nLa tradizione della Chiesa cattolica lo venera come santo protettore dei malati di lebbra, anche perch\u00e9, essendo l'unico personaggio delle parabole di Ges\u00f9 ad essere indicato con un nome proprio, molti ritengono che il racconto si riferisca a una persona realmente esistita. \nI lazzaretti devono a lui il proprio nome e molti paesi sorti attorno a questi antichi ospedali hanno Lazzaro come patrono.\nMemoria liturgica il 21 giugno."}
{"id": "760533", "revid": "830939", "url": "https://it.wikipedia.org/wiki?curid=760533", "title": "Postumo iunior", "text": "Secondo la lista dei Trenta Tiranni inclusa nella \"Historia Augusta\", l'imperatore dell'Impero delle Gallie Postumo ebbe un figlio, anch'egli chiamato Postumo, che elev\u00f2 prima al rango di \"Cesare\" e poi a quello di \"Augusto\", con il compito di co-imperatore. Postumo iunior sarebbe stato ucciso assieme al padre durante la ribellione di Leliano. Gli autori della \"Historia\" affermano che Postumo iunor fosse un retore molto capace, e che le sue \"Controversiae\" furono incluse tra le \"Declamationes\" di Marco Fabio Quintiliano.\nNon vi sono altre prove dell'esistenza di questa figura."}
{"id": "760537", "revid": "287204", "url": "https://it.wikipedia.org/wiki?curid=760537", "title": "Iceberg (romanzo)", "text": "Iceberg \u00e8 un romanzo d'avventura scritto da Clive Cussler, pubblicato in Italia da edizioni TEA, che narra una delle molte avventure di Dirk Pitt.\nTrama.\nNell'Atlantico settentrionale la guardia costiera scopre un iceberg con al suo interno una nave, viene subito mandato sul posto Dirk Pitt assieme ad uno scienziato: Hunnewell. Dopo tante intemperie l\u00ec scoprono i cadaveri carbonizzati di 15 persone ma i documenti e il prezioso carico che trasportava il Lax sono scomparsi. La nave apparteneva a Kristjan Fyrie e Hunnewell \u00e8 quasi sicuro di aver identificato il suo cadavere. Per saperne di pi\u00f9 decidono di fare un appuntamento con la sorella di Kristjan: Kirsti Fyrie. Si sa poco della sua vita passata, dice di essere stata in tutti questi anni in Africa come volontaria. \u00c8 tornata in patria solo dopo la scomparsa del Lax e quindi del fratello che era stato dato per disperso assieme alla nave ritrovata appena il giorno prima dopo un anno di ricerche. Adesso appartiene a lei la grandissima ditta del fratello. Pitt e Hunnewell stanno per raggiungere l'Islanda in elicottero mentre Sandecker li raggiunger\u00e0 il giorno dopo con la sua nave. Per\u00f2 mentre sorvolano la costa un jet militare tutto nero comincia a sparargli ma Pitt grazie ad una manovra veloce riesce a portare le eliche dell'elicottero contro il jet. Entrambi i velivoli cadono in acqua per fortuna l'elicottero appena a 20 metri dalla costa.\nPurtroppo Hunnewell \u00e8 stato colpito da un proiettile e appena raggiunge la spiaggia muore. Fortunatamente Pitt viene subito soccorso da un medico locale che gli salva la vita. La sera seguente Dirk, Sandecker e Kirsti si incontrano in un ristorante, lei \u00e8 una donna bellissima e anche molto intelligente. Grazie ad un tranello Pitt riesce a scoprire che lei non \u00e8 mai stata in Africa e gli promette che il giorno dopo sarebbe andato con una barca in mare a fare un dipinto sulla bella costa islandese. Finita la cena il fidanzato di Kirsti, Oskar Rondheim che \u00e8 il capo di una grandissima ditta di pesca, la viene a prendere e si capisce benissimo che c'\u00e8 qualcosa che non va tra i due. La mattina seguente, mentre Tidi Royal fa il disegno, Pitt si immerge in cerca dell'aereo che lo aveva attaccato il giorno prima. Purtroppo tutti i segni di riconoscimento sono stati tolti prima dell'incidente per\u00f2 Dirk trova due modellini perfetti di edifici: uno \u00e8 la sede parlamentare della Repubblica di Santo Domingo e l'altro della Guyana francese, inoltre trova uno strano cacciavite. Tutto ad un tratto sentono un rumore e capiscono che un aliscafo li sta attaccando. Pitt prepara delle \u201cbombe a mano\u201d con dei barattoli, della benzina e della miccia e riesce ad affondare l'aliscafo. Tornato a riva Pitt va all'aeroporto di Keflavik per scoprire qualcosa di pi\u00f9 sul jet. L\u00ec, grazie all'aiuto di un aviatore, trova il numero di fabbrica dell'aereo e scopre che apparteneva a Rondheim. Il taxista che l'aveva accompagnato all'aeroporto in verit\u00e0 \u00e8 un agente della NIA e gli dice che \u00e8 riuscito a farlo invitare assieme a Tidi ad una festa organizzata da Rondheim in casa sua, Sandecker invece rimane a bordo della sua nave.\nAlla festa un miliardario di nome James Kelly parla della societ\u00e0 internazionale Hermit Limited nata unendo le forze tra 15 multimiliardari e ha come scopo impossessarsi del mondo intero. Gli altri miliardari presenti alla festa sono stati riuniti l\u00ec per ucciderli in massa perch\u00e9 sono contro questo progetto. Quindi vengono tutti messi in fondo ad una scogliera a molti chilometri dal centro abitato pi\u00f9 vicino, accanto al mare e ad un elicottero rotto simulando cos\u00ec un incidente. A tutti vengono spezzate le gambe o le braccio in modo da rendere impossibile l'ascesa della scogliera. A Pitt invece rompono le costole slogano una caviglia e lo fanno svenire. Dopo un'ora rinviene ed \u00e8 l'unico in grado di scalare la roccia.\nArrivato in cima costruisce una bussola rudimentale con uno spillo e un filo per capire da che parte andare. Dopo sette ore di estenuante cammino arriva in un prato e si addormenta. Fortunatamente un guardiapesca che viveva nella zona lo trova e quando Pitt si risveglia chiama a Sandecker e gli spiega l'accaduto. Il capitano organizza un piccolo aereo per recuperare i superstiti. Nel frattempo Rondheim e gli altri sono in California, a Disneyland per uccidere il presidente della Guyana francese e di Santo Domingo che si trovano anche loro nel parco divertimenti. Infatti i primi due stati di cui vogliono impossessarsi sono proprio la Guyana francese e Santo Domingo. Anche Pitt raggiunge Disneyland e assieme al responsabile del parco e al capo della NIA organizza un piano per salvare i due presidenti e catturare i 15 miliardari che si trovano nell'albergo pi\u00f9 lussuoso del parco. Dopo un enorme sforzo riescono a fermare il killer appena prima che uccidesse i due uomini poi chiamano la polizia e arrestano senza sforzo tutti i miliardari a parte Kirsti Fyrie in modo che Pitt potesse parlarle. Cos\u00ec scopre che il Lax bruciato era tutto una messa in scena per far credere che Kristjan era morto ma in verit\u00e0 stava andando in un ospedale per cambiare sesso.\nSfortunatamente il dottore che lo ha operato era membro della Hermit Limited cos\u00ec Kirsti, che era contro l'enorme progetto, fu costretta a essere la \"schiava\" di Rondheim. Adesso che i membri della Hermit Limited sono stati arrestati Kirsti pu\u00f2 tornare a vivere normalmente."}
{"id": "760541", "revid": "682090", "url": "https://it.wikipedia.org/wiki?curid=760541", "title": "Squalo", "text": ""}
{"id": "760547", "revid": "1714743", "url": "https://it.wikipedia.org/wiki?curid=760547", "title": "Raimondo Berengario III di Barcellona", "text": "Origine.\nSecondo la \"Inquisitio circa comitatum Carcasson\u00e6 quomodo pervenerit ad comites Barcinonenses\" era l'unico figlio maschio del conte di Barcellona, Gerona, Osona e Carcassonne, Raimondo Berengario II, detto \"testa di stoppa\" e di Matilde d'Altavilla (o Mafalda di Puglia), che secondo il cronista attivo in Italia in epoca normanna, a cavallo tra la fine del secolo XI e l'inizio del secolo XII, Guglielmo di Puglia, nel suo \"Gesta Roberti Wiscardi\" era la figlia primogenita del duca di Puglia e Calabria e conte di Sicilia, Roberto il Guiscardo (anche l\"'Ex Gestis Comitum Barcinonensium\" ci conferma che era figlia del Guiscargo) e della principessa longobarda, Sichelgaita di Salerno, che secondo il \"Gestis Ducum Normannorum, Continuatione Roberti\" era la figlia primogenita di Guaimario, principe di Salerno e di Capua, duca di Amalfi e Gaeta e duca di Puglia e Calabria e della sua terza moglie, Gemma di Capua, figlia del conte di Capua Laidolfo.Raimondo Berengario II di Barcellona, come ci conferma il \"Gesta Comitum Barchinonensium\" era figlio primogenito assieme al fratello gemello Berengario Raimondo, del conte di Barcellona, Gerona e Osona, Raimondo Berengario I e di Almodis de La Marche, figlia di Bernardo I de la Marche (ca. 991- 16 giugno 1047) conte de la Marche e di P\u00e9rigord e di Amelia de Ras\u00e9s (? - \u2020 1053). Il nome della madre, ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320.\nBiografia.\nIl 6 dicembre 1082, secondo il necrologio del monastero di Ripoll, suo padre, il conte Raimondo Berengario II mor\u00ec; secondo la \"Cr\u00f3nica de San Juan de la Pe\u00f1a\" il conte, Raimondo Berengario II fu assassinato, per ordine del fratello gemello di suo padre, lo zio, Berengario Raimondo II, insofferente che il loro padre, Raimondo Berengario I, prima di morire, secondo il \"Gesta Comitum Barchinonensium\", aveva stabilito che Raimondo Berengario II, fosse il suo erede, quindi il primogenito rispetto al suo gemello, Berengario Raimondo II; mentre da Barcellona si recava a Girona, nell'attraversamento di un folto bosco, in una localit\u00e0 detta Pereita; Raimondo Berengario II sembra che fu ucciso da uno degli accompagnatori, e secondo la voce popolare, su ordine del suo gemello, il conte, Berengario Raimondo II, che dopo quell'avvenimento fu denominato \"il Fratricida\"; la morte del conte Raimondo Berengario II viene ricordato anche dagli \"Annales Barcinonenses\".Nonostante la morte del fratello per\u00f2 non fu consent\u00ec a Berengario Raimondo II di ampliare il suo potere, per l'opposizione del siniscalco di Catalogna, Guglielmo Raimondo e del conte di Cerdagna, Guglielmo, che si schierarono a favore di Raimondo Berengario III, l'erede, nato da un mese.Dopo che, nel 1086, finalmente fu raggiunto un compromesso per la successione alla parte di contea che era stata di competenza di Raimondo Berengario II e suo zio, Berengario Raimondo II, era stato nominato tutore di Raimondo Berengario III, che cos\u00ec pot\u00e9 ereditare il titolo di conte di Barcellona, Girona ed Osona, sua madre, Matilde (o Mafalda) si spos\u00f2 in seconde nozze con Amalrico, visconte di Narbona (questo matrimonio viene confermato dal testamento di Raimondo Berengario III, del 1130, che citando Amalrico, figlio di Mafalda lo definisce fratello).\nDopo che Raimondo Berengario III aveva raggiunto la maggiore et\u00e0 e, forse anche per la sconfitta subita che lo indicava mandante dell'omicidio del fratello gemello (nell'inverno 1096/1097, secondo \"The World of El Cid: Chronicles of the Spanish Reconquest\" Berengario Raimondo II fu giudicato colpevole di fratricidio, a seguito di un duello sostenuto alla corte del Re di Le\u00f3n e Castiglia, Alfonso VI), il suo tutore, lo zio, Berengario Raimondo II, nel 1097, dopo averlo associato al governo della contea, gli cedette il governo e lasci\u00f2 Barcellona, per prendere parte alla Prima crociata (alla Prima crociata parteciparono anche altri due fratellastri uterini (figli della stessa madre, Almodis de La Marche) di Berengario Raimondo II: Raimondo di Saint-Gilles, conte di Tolosa, figlio del conte di Tolosa, Ponzio, e Ugo VI, signore di Lusignano, figlio del signore di Lusignano, Ugo V detto \"il Pio\".In quello stesso anno, Raimondo Berengario III divenne unico conte per la morte dello zio Berengario Raimondo II (secondo il necrologio del monastero di Ripoll mor\u00ec il 20 giugno a Gerusalemme).\nNel 1103 o prima, Raimondo Berengario III spos\u00f2 Maria D\u00edaz de Vivar (ca. 1081-1105), seconda figlia del Cid Campeador (i rapporti tra il Cid ed i conti di Barcellona, dopo anni di guerre, erano divenuti ottimi dal 1090, quando dopo averlo catturato aveva rimesso subito in libert\u00e0, suo zio, Berengario Raimondo II) e della cugina del re di Le\u00f3n e Castiglia, Alfonso VI, do\u00f1a Jimena, figlia del conte di Oviedo e delle Asturie Diego Fern\u00e1ndez e della contessa Cristina Fern\u00e1ndez. Mar\u00eda era stata fidanzata (o aveva sposato, in prime nozze), nel 1098, l'erede al trono d'Aragona Pietro d'Aragona (?-1104), figlio del re d'Aragona, Pietro I e di Agnese d'Aquitania (?-1097).\nRimasto vedovo, nel 1106, Raimondo Berengario spos\u00f2 Almodis de Mortain ( \u2020 tra il 23 novembre 1111 ed il 3 febbraio 1112, data del matrimonio con Dolce I di Provenza), di cui non si conoscono gli ascendenti. Secondo lo storico catalano Pr\u00f2sper de Bofarull i Mascar\u00f3, risulta esservi un documento che certifica che Raimondo Berengario e la moglie, Almodis, il 23 novembre 1111, fecero una donazione.\nRimasto vedovo, per la seconda volta, il 3 febbraio 1112, Raimondo Berengario, secondo la \"Ex Brevi Historia Comitum Provinci\u00e6 e familia comitum Barcinonensium\" spos\u00f2 la Contessa di Provenza, Dolce I,figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.\nRaimondo Berengario, in quel periodo, oltre che per via matrimoniale (i suoi domini arrivarono sino ad est di Nizza), ampli\u00f2 notevolmente i suoi possedimenti sia ereditando le contee di Besal\u00fa nel 1111 e di Cerdagna nel 1117, sia assoggettando le altre contee catalane come quella di Ampurias(tutte le contee catalane, ad eccezione della Contea d'Urgell, erano sotto il suo dominio e anche Bernardo Atto, visconte di Carcassonne, nel 1112, gli aveva reso omaggio) sia facendo conquiste militari ai danni dei musulmani, come le citt\u00e0 di Balaguer, nel 1105, e poi tolse ai musulmani anche le regioni di Lleida e Tortosa, arrivando sino nella regione mussulmane di Valencia, che tenne sotto il suo dominio solo per un breve periodo. Tutto ci\u00f2 port\u00f2 a liberare dalla schiavit\u00f9 molti Cristiani.Gli Almoravidi reagirono e sconfissero Raimondo Berengario arrivando, nel 1114, sino nelle vicinanze di Barcellona, dove furono fermati e, l'anno seguente, furono ancora sconfitti.Raimondo Berengario fece altres\u00ec alleanze militari con le repubbliche marinare italiane Pisa e Genova, che lo portarono, con l'aiuto di Pisa, tra il 1114 ed il 1115, ad attaccare ed a ridurre suoi tributari i governanti Mori delle isole di Maiorca e di Ibiza.\nNel 1118 inizi\u00f2 la ricostruzione di Tarragona (la citt\u00e0 era stata conquista, nel 1091, dallo zio, Berengario Raimondo, che aveva portato il confine della contea al fiume Ebro; in seguito alla conquista Berengario Raimondo aveva offerto al papa Giovanni XV, non solo Tarragona, ma tutte le sue contee, che il papa aveva accettato e restituito al conte come feudi), per la quale continuava a pagare al papa Pasquale II un piccolo tributo annuo, detto \"census\" (la contea di Barcellona continuava ad essere un feudo papale), che divenne la nuova sede arcivescovile della Catalogna, che prima dipendeva dall'arcivescovo di Narbona.\nDopo che nel 1113 era divenuto conte di Provenza, Raimondo Berengario aveva iniziato un conflitto con i conti di Tolosa che avevano pretese sulla Provenza. Il conflitto termin\u00f2 nel 1125, con un trattato tra Raimondo Berengario III e Alfonso Giordano di Tolosa (Alfonso Giordano era riuscito, nel 1122, a riprendere il controllo della contea di Tolosa, dopo aver definitivamente cacciato il duca, Guglielmo IX d'Aquitania, che se ne era impadronito), che sanc\u00ec che il marchesato fosse assegnato ai conti di Tolosa, mentre la contea fu assegnata ai conti di Barcellona.\nRaimondo Berengario ebbe buoni rapporti col conte di Sicilia, Ruggero II col quale, verso il 1127, con la citt\u00e0 di Savona stipul\u00f2 un accordo per aiutare Ruggero II a portare la guerra contro i saraceni, in Nord-Africa.\nSecondo l\"'Ex Gesta Comitum Barcinonensium\", prima di morire Raimondo Berengario III entr\u00f2 nell'ordine dei Templari.Mor\u00ec nel 1131 lasciando la contee catalane al figlio maggiore Raimondo Berengario e le contee provenzali al figlio pi\u00f9 giovane Berengario Raimondo.Raimondo Berengario III fu inumato nel Monastero di Santa Maria di Ripoll.\nDiscendenza.\nRaimondo Berengario ebbe una figlia dalla prima moglie e diversi figli dalla terza moglie:"}
{"id": "760553", "revid": "6214764", "url": "https://it.wikipedia.org/wiki?curid=760553", "title": "Raimondo Berengario I di Provenza", "text": ""}
{"id": "760556", "revid": "339392", "url": "https://it.wikipedia.org/wiki?curid=760556", "title": "Conte di Barcellona", "text": ""}
{"id": "760557", "revid": "81195", "url": "https://it.wikipedia.org/wiki?curid=760557", "title": "Effetto Auger", "text": ""}
{"id": "760558", "revid": "767487", "url": "https://it.wikipedia.org/wiki?curid=760558", "title": "Quasi famosi", "text": "Quasi famosi (\"Almost Famous\") \u00e8 un film statunitense del 2000, scritto e diretto da Cameron Crowe e interpretato da Patrick Fugit, Billy Crudup, Kate Hudson e Philip Seymour Hoffman.\nLa pellicola, che il regista ha voluto caratterizzare in senso profondamente autobiografico, narra la storia di William Miller, precoce giornalista musicale che all'et\u00e0 di quindici anni accetta di seguire in tour una rock band, gli Stillwater, per conto della rivista Rolling Stone.\nTrama.\nWilliam Miller \u00e8 un timido adolescente di San Diego desideroso di diventare un giornalista musicale. Il ragazzo incontra il cinico giornalista rock Lester Bangs, che gli offre il suo primo incarico: recensire un'esibizione dei Black Sabbath.\nSfortunatamente William non ha le credenziali da giornalista per poter assistere al concerto. Nel parcheggio dello stadio William incontra prima le groupies, la cui figura di spicco \u00e8 Penny Lane, fan sfegatate degli Stillwater, la rock band che si trovava quella sera ad aprire il concerto dei Black Sabbath. Inizialmente il gruppo scaccia in malomodo William, credendolo un giornalista ficcanaso. Ma quando i musicisti scoprono che il ragazzino \u00e8 soprattutto un loro fan, lo accolgono dietro le quinte del concerto insieme a Penny. Con lei nasce una amicizia; Penny Lane \u00e8 innamorata del chitarrista degli Stillwater, Russel Hammond.\nPoco tempo dopo, William viene accompagnato da Penny alla \"Riot House\", dove incontra nuovamente gli Stillwater. In questa occasione, Penny Lane ha un rapporto sessuale con Russel e viene vista da William, ancora ignaro della crudezza dell'ambiente del rock. In seguito William viene contattato da Ben Fong-Torres, giornalista della rivista \"Rolling Stone\". Questi crede che William sia un adulto e, avendo letto alcune sue recensioni, gli offre di scrivere un articolo a sua discrezione. William sceglie come oggetto dell'articolo gli Stillwater e decide di seguire la band in un loro breve tour del 1973.\nNel corso del viaggio sul bus della band William vorrebbe intervistare Russell, ma i suoi ripetuti tentativi falliscono per varie ragioni. Il viaggio \u00e8 infatti piuttosto rocambolesco ed il culmine di queste vicissitudini accade una sera in Kansas, dove Russell e il resto della band litigano per questioni di fama e visibilit\u00e0.\nSia Penny sia Russel sanno che lei dovr\u00e0 lasciare il tour prima dell'arrivo a New York, dove Leslie, la fidanzata di Russell, si unir\u00e0 al viaggio. Penny viene a sua insaputa ceduta alla band degli Humble Pie. La ragazza tenta di reagire con \"nonchalance\", ma la sua amarezza \u00e8 evidente. La ragazza decide di andare comunque da sola a New York; in un ristorante vede i componenti della band seduti a un tavolo in compagnia di David Bowie, altre icone rock e soprattutto Leslie. Dick, il manager degli Stillwater, invita Penny ad andarsene visto l'imbarazzo. William, anche lui presente alla cena, insegue Penny, trovandola in overdose in una camera d'albergo. Mentre cerca di svegliarla, William confessa alla ragazza il suo amore per lei. Penny viene salvata da un medico, che la sottopone a una lavanda gastrica.\nWilliam deve ora recarsi alla sede di \"Rolling Stone\" a San Francisco, per finire di scrivere l'articolo. Poco prima della partenza, Russell dice a William di scrivere tutto quello che vuole al contrario di ci\u00f2 che gli aveva raccomandato. A San Francisco, William viene accolto con sorpresa dalla redazione della rivista, che ancora lo credeva un adulto. Ben Fong-Torres apprezza l'articolo scritto da William. Ma quando la band smentisce quasi tutto il contenuto dell'articolo, la rivista si rifiuta di pubblicarlo e caccia il ragazzo in malo modo.\nDurante il tour degli Stillwater, una delle groupies rimprovera Russell per come si \u00e8 comportato nei confronti di Penny e William. Russell capendo finalmente che la responsabilit\u00e0 del tentato suicidio di Penny \u00e8 propria, la chiama e chiede di incontrarla. La ragazza, ormai disillusa, d\u00e0 l'indirizzo di William al chitarrista facendogli credere che sia in realt\u00e0 il suo. Russell e William si incontrano nella camera da letto del ragazzo dove finalmente William ottiene la sospirata intervista.\nVersione alternativa.\n\"Untitled\".\nNell'edizione DVD del film \u00e8 presente una nuova versione del regista chiamata \"Untitled\" (\"Senza titolo\"), cio\u00e8 il nome che Crowe avrebbe preferito dare originariamente al film, in chiaro riferimento al quarto album dei Led Zeppelin. Negli Stati Uniti invece \u00e8 conosciuta anche come \"The Bootleg Cut\" (la sua confezione ricorda effettivamente i bootleg che circolavano a basso costo durante gli anni settanta), ed \u00e8 stata trasmessa in televisione.\n\"Untitled\" \u00e8 pi\u00f9 aderente alla sceneggiatura originale e presenta l'introduzione di 40 minuti di nuove scene. Tra le aggiunte pi\u00f9 significative vi sono:\nMolte scene gi\u00e0 presenti nel film vengono inoltre modificate o estese, come ad esempio:\nExtended Cut.\nPer la distribuzione Blu-ray il film \u00e8 stato pubblicato con la sola versione \"Untitled\", ora denominata \"Extended Cut\", con un doppiaggio completamente nuovo.\nProduzione.\nSceneggiatura.\nIl film si presenta come la semi-autobiografia del regista, che da adolescente ha effettivamente lavorato come reporter per la rivista \"Rolling Stone\", conoscendo molti dei pi\u00f9 influenti artisti dell'epoca.\nAll'interno del film, diversi personaggi (i giornalisti Lester Bangs e Ben Fong-Torres) ed eventi (il rocambolesco volo in aereo, episodio in verit\u00e0 avvenuto in compagnia degli Who) ricalcano esperienze effettivamente vissute da Crowe. Altri protagonisti del film sono invece ispirati a controparti reali: Penny Lane ricorda alcune groupie esistite, in particolar modo Pennie Tumble, che oggi vive a Portland e lavora nel mondo della musica. Il chitarrista Russell, tipica icona rock, \u00e8 un \"incrocio\" tra Dickey Betts degli Allman Brothers Band (primo gruppo musicale che il giovane Crowe segu\u00ec in tour), Glenn Frey degli Eagles, e Jimmy Page dei Led Zeppelin.\nLa sceneggiatura finita era composta da 172 pagine. Gran parte di essa \u00e8 stata tradotta in film, anche in base a un consiglio che Steven Spielberg diede al regista.\nCast.\nNella fase di casting, diversi ruoli nel film vennero proposti a celebri attori hollywoodiani. Russel (che nel film ha il volto di Billy Crudup) avrebbe dovuto essere interpretato da Brad Pitt, escluso dalla produzione dopo diversi mesi di lavoro sul personaggio.\nI due nomi in lizza per la parte di Penny Lane, invece, erano Sarah Polley e Kirsten Dunst. Delle due, Crowe scelse la prima, riservandosi tuttavia di lavorare con la Dunst in un progetto successivo, cosa effettivamente avvenuta con \"Elizabethtown\". A film iniziato, tuttavia, la Polley decise di abbandonare il film per partecipare a un film canadese a basso costo, \"The Laws of Enclosures\", e il ruolo di Penny Lane venne dunque affidato a Kate Hudson, in origine scelta per il ruolo di Anita, la sorella di William.\nPer il ruolo di Lester Bangs venne scelto il futuro premio Oscar Philip Seymour Hoffman, mentre altri attori candidati al ruolo furono l'allora poco conosciuto Jack Black e Jon Favreau. Hoffman, a causa di altri impegni, pot\u00e9 essere presente sul set solo per quattro giorni, durante i quali ebbe sempre l'influenza.\nWilliam Miller, protagonista del film e alter ego del regista, venne interpretato dall'allora giovanissimo Patrick Fugit. L'attore, alle prime armi, venne scelto dopo una serie di audizioni in tutti gli Stati Uniti poich\u00e9 rispecchiava fedelmente le caratteristiche del personaggio: timidezza e scarsa esperienza del mondo. In particolare, la produzione voleva per questo ruolo un interprete che non solo recitasse le battute, ma che fosse un vero e proprio osservatore dell'ambiente che lo circondava. Crowe, nel corso della lavorazione del film, fece ascoltare a Fugit numerosi dischi della sua collezione in modo da renderlo partecipe dello spirito degli anni settanta. Fugit ha dichiarato che, dopo aver concluso le riprese di \"Quasi famosi\", ha continuato ad ascoltare quei dischi \"con religiosit\u00e0\".\nNel film appare inoltre il cantante Peter Frampton nel ruolo di roadie degli Humble Pie, gruppo di cui Frampton fu chitarrista tra il 1969 e il 1971. Frampton \u00e8 legato al regista da un'amicizia nata nel corso degli anni settanta. In particolare Crowe, appena diciottenne, scrisse le liner notes per l'album \"Frampton Comes Alive!\", un favore che il chitarrista ha ricambiato molti anni dopo con la partecipazione a questa pellicola.\nAltri cameo nella pellicola sono quelli di Alice Marie Crowe (madre del regista, sullo sfondo durante la cerimonia di diploma), Cindy Crowe (sorella del regista, che appare, assieme al marito e al figlio, nell'ascensore in cui entra di corsa David Bowie), e Jann Wenner (editore di Rolling Stone, compare all'interno di un taxi a New York)\nRegia.\nIl film \u00e8 stato girato tra il 24 maggio e il 6 ottobre 1999, per un totale di 92 giorni effettivi. I luoghi in cui si sono svolte le riprese sono San Diego, Los Angeles, Santa Monica e New York.\nIl regista ha ammesso di essersi ispirato ad altri film dal taglio molto intimo, tra cui \"A cena con gli amici\" di Barry Levinson e l'opera prima di Fran\u00e7ois Truffaut, \"I 400 colpi\". Del capolavoro del regista francese, Crowe riprende la leggerezza della narrazione e del tratto visivo, oltre che l'affetto rivolto nei confronti del ricordo personale.\nDistribuzione.\nIl film usc\u00ec negli Stati Uniti il 13 settembre 2000 e in Italia il 27 aprile 2001.\nAccoglienza.\nIl film guadagn\u00f2 negli Stati Uniti 32.522.352 dollari, di cui 2.314.646 nella settimana d'apertura, ottenendo quindi un mediocre successo. Nonostante ci\u00f2, ha ottenuto generalmente buoni giudizi da parte della critica, che l'ha lodato per l'ottima colonna sonora, le buone interpretazioni degli attori, e la sincerit\u00e0 con cui il regista ha descritto un'intera epoca. A questo proposito, le recensioni hanno spesso elogiato l'innovazione rispetto ad altre pellicole inerenti la musica rock, come ad esempio The Doors di Oliver Stone. Originale \u00e8 stata in particolar modo giudicata la scelta di elevare a protagonista del film non un musicista, ma un critico musicale, fatto che ha contribuito a creare una visione lucida, priva di facili esaltazioni delle stelle del rock, ma anche di altrettanto facili accuse contro uno stile di vita spesso oggetto di critiche.\nMerchandising.\nIl DVD del film \u00e8 uscito negli Stati Uniti il 13 marzo 2001. Una seconda edizione del DVD, ribattezzata \"The Bootleg Cut\", \u00e8 stata distribuita il 4 dicembre dello stesso anno. Mentre la prima presenta il film uscito nelle sale cinematografiche con l'aggiunta di pochi contenuti extra, nella seconda sono da notare diverse importanti aggiunte, tra cui la sopracitata versione \"Untitled\" del film, numerose scene tagliate, il commento audio di Crowe e della madre Alice, alcuni articoli che Crowe scrisse per \"Rolling Stone\" e un CD musicale contenente 6 canzoni degli Stillwater.\nL'edizione italiana del DVD ricalca da vicino quella di \"The Bootleg Cut\", eccezion fatta per alcune mancanze, come ad esempio il CD musicale.\nNel novembre del 2000 negli Stati Uniti \u00e8 stata pubblicata la sceneggiatura del film sotto forma di libro.\nRiconoscimenti.\n\"Quasi Famosi\" \u00e8 stato candidato al premio Oscar per la miglior attrice non protagonista (con la nomination sia di Kate Hudson che di Frances McDormand), per il miglior montaggio e per la miglior sceneggiatura originale, vincendo solo in quest'ultima categoria.\nIl film si \u00e8 inoltre aggiudicato due Golden Globe: uno per la miglior attrice non protagonista (Kate Hudson) e uno per il miglior film commedia o musicale.\nSeguono anche una serie di premi indipendenti, dove trionferanno le stesse Hudson e McDormand, la sceneggiatura e il film.\nColonna sonora.\nLa musica \u00e8 uno degli elementi a cui Cameron Crowe dedica particolare attenzione nei suoi film. In particolare \"Quasi famosi\", dato l'argomento trattato e la sua ambientazione, si presenta come un film dalla colonna sonora molto curata, composta da brani di musica rock e pop a cavallo tra gli anni sessanta e settanta. Basti pensare che sono stati spesi 3 milioni e mezzo di dollari soltanto per i diritti musicali, una cifra di gran lunga superiore rispetto alla media dell'industria cinematografica, che solitamente in diritti musicali non spende pi\u00f9 di un milione e mezzo di dollari.\n\u00c8 importante notare la presenza di alcuni brani dei Led Zeppelin, gruppo che normalmente preferisce non concedere i diritti d'uso delle proprie canzoni. Questa regola in precedenza \u00e8 stata rotta soltanto con \"Fuori di testa\", film di cui Crowe scrisse la sceneggiatura nel 1982, all'interno del quale appare la canzone \"Kashmir\".\nLa colonna sonora originale \u00e8 invece stata composta dalla moglie di Crowe, Nancy Wilson (voce e chitarra del gruppo Heart), a cui si devono peraltro le canzoni degli Stillwater, band immaginaria creata appositamente per il film, composta dai quattro attori Billy Crudup, Jason Lee, John Fedevich, Mark Kozelek. Gli Stillwater hanno inoltre ricevuto la collaborazione di Peter Frampton (che insegn\u00f2 a Crudup come suonare la chitarra) e di Mike McCready, chitarrista dei Pearl Jam.\nL'album ufficiale della colonna sonora, pubblicato il 12 settembre 2000 e premiato con un Grammy, presenta i seguenti brani:\nAltri brani presenti nel film ma non riportati nella colonna sonora ufficiale sono:"}
{"id": "760561", "revid": "767487", "url": "https://it.wikipedia.org/wiki?curid=760561", "title": "Vittorino iunior", "text": "Secondo la \"lista dei trenta tiranni\" inclusa nella \"Historia Augusta\", Vittorino \"senior\", usurpatore nelle Gallie ebbe un figlio, anch'egli chiamato Vittorino, che fu elevato al rango di \"cesare \"dalla nonna Vittoria, appena prima che il padre fosse ucciso ad Colonia Agrippina in una ribellione in cui anche Vittorino iunior perse la vita."}
{"id": "760569", "revid": "32924", "url": "https://it.wikipedia.org/wiki?curid=760569", "title": "Celacanto", "text": ""}
{"id": "760573", "revid": "767487", "url": "https://it.wikipedia.org/wiki?curid=760573", "title": "Vittoria (usurpatrice)", "text": "L'unica fonte che testimoni l'esistenza di Vittoria \u00e8 la \"Historia Augusta\", che la ricorda come madre dell'imperatore delle Gallie Marco Piavonio Vittorino e nonna di Vittorino iunior, entrambi uccisi da loro soldati. Vittoria scelse il successore del proprio figlio, Tetrico, e assunse il titolo di \"mater castrorum\" (\"madre degli accampamenti\"), che era stato adottato dalle imperatrici romane dopo Faustina Minore. Sempre secondo l'\"Historia Augusta\", coni\u00f2 monete recanti il suo nome. Mor\u00ec subito dopo l'ascesa di Tetrico, o uccisa dai soldati o di morte naturale."}
{"id": "760576", "revid": "1149807", "url": "https://it.wikipedia.org/wiki?curid=760576", "title": "La famiglia Bradford", "text": "La famiglia Bradford (\"Eight is enough\") \u00e8 una serie televisiva statunitense prodotta dal 1977 al 1981 e composta da 112 episodi suddivisi in 5 stagioni.\nTrama.\nLa serie racconta la vita quotidiana di una famiglia di Sacramento (California), i Bradford, composta da Tom Bradford, giornalista del \"Sacramento Register\" (testata di fantasia), la moglie Joan Bradford, casalinga con la passione per la fotografia, e i loro otto figli tra i 7 e i 21 anni (prima stagione): David, Mary, Joanie, Susan, Nancy, Elizabeth, Tommy e Nicholas (dal pi\u00f9 grande al pi\u00f9 piccolo). \nRimasto vedovo dalla seconda stagione, Tom si innamora di Sandra Sue 'Abby' Abbott, vedova di un ufficiale caduto durante la guerra del Vietnam arrivata in casa Bradford come insegnante di sostegno di Tommy che, rottosi una gamba, non poteva andare a scuola. I due si sposano nel corso di uno speciale film per la televisione trasmesso nel novembre del 1977.\nIn un altro speciale film tv (settembre 1979), due dei ragazzi (David e Susan) si sposano ricorrendo ad una spettacolare doppia cerimoniale nuziale. \nNel corso della serie, Abby consegue il dottorato di ricerca in filosofia ed inizia l'attivit\u00e0 di indirizzare i giovani studenti della scuola superiore del luogo nel mondo del lavoro.\nProduzione.\nAlla fine della quinta stagione i costi di produzione ed il calo degli ascolti provocarono la cancellazione della serie televisiva. Film TV di \"reunion\" furono trasmessi nel 1987 e nel 1989.\nNella versione originale fu una delle tante serie televisive statunitensi ad utilizzare le risate di sottofondo, eliminate nella versione italiana (a parte qualche sporadica \"dimenticanza\").\nCast.\nDiana Hyland compare solamente in quattro episodi (1.01, 1.02, 1.03 e 1.05) poich\u00e9 si ammal\u00f2 gravemente e mor\u00ec 12 giorni dopo la messa in onda della prima puntata della serie. Fu cos\u00ec che, dalla seconda stagione, trasmessa dall'autunno del 1977, viene detto che Tom era rimasto vedovo.\nMark Hamill, Kimberly Beck e Chris English furono scritturati per interpretare rispettivamente David, Nancy e Tommy Bradford, ma lo fece soltanto nel primo episodio della prima stagione. Grant Goodeve, Dianne Kay e Willie Aames li sostituirono rispettivamente nei ruoli di David, Nancy e Tommy Bradford per tutto il resto della serie.\nPrima di ultimare le riprese di Star Wars, l'11 gennaio 1977, Mark Hamill fu coinvolto in un grave incidente d'auto e ricoverato in ospedale. L'attore dovette fare riabilitazione motoria e subire interventi di chirurgia plastica al viso (il fatto \u00e8 riscontrabile nelle differenze fisionomiche tra l'interpretazione in \"Guerre stellari\" e quella in \"L'Impero colpisce ancora\"). \nSebbene ci fossero solo 11 anni di differenza tra loro, Diana Hyland e Laurie Walters interpretavano madre e figlia.\nSebbene fossero coetanee, Betty Buckley e Laurie Walters interpretavano rispettivamente la seconda moglie di Tom e la terza figlia.\nLa serie fece da trampolino ad alcuni attori e rafforz\u00f2 lo status di idolo delle ragazzine per Grant Goodeve (David), Willie Aames (Tommy) e Ralph Macchio (il cugino Jeremy). In seguito, Goodeve intraprese una carriera secondaria di cantante, dovuta alla sua esecuzione del brano \"Eight is enough to fill our lives with love\", Aames recit\u00f2 insieme a Scott Baio nella sit-com \"Baby Sitter\" e Macchio prese parte ad alcuni lungometraggi quali \"Karate Kid - Per vincere domani\" ed i suoi sequel e al film \"Mio cugino Vincenzo\".\nPersonaggi.\nLa famiglia:\nParenti:\nAmici/Conoscenti:\nTrasmissione.\nNegli Stati Uniti la serie \u00e8 stata trasmessa dall'emittente ABC tra il 1977 ed il 1981.\nIn Italia.\nIn Italia la prima stagione venne trasmessa dalla Rete 1 della RAI (l'odierna RAI 1) nella tarda estate del 1978 sotto il titolo \"Otto bastano\" (traduzione letterale del gi\u00e0 richiamato titolo originale \"Eight is enough\"). Per problemi legati ai diritti di messa in onda, gli episodi della prima stagione, dalla messa in onda del 1978, non sono mai stati replicati fino al 2009, quando sono andati in onda sul canale Fox Retro, canale tematico della piattaforma satellitare Sky.\nInoltre, una delle nove puntate della prima stagione (l'episodio n.8 \"Hit and run\") non venne acquistata dalla RAI, e quindi non venne trasmessa, per motivi di opportunit\u00e0 politica: nella versione originale, in diverse scene della puntata, ci sono riferimenti e battute che vennero considerati \"anti-italiani\", questo fece valutare, quindi, inopportuna la trasmissione RAI della puntata.\nLe stagioni successive (2, 3, 4, 5) vennero trasmesse a partire dal 1982 dalle reti nazionali e locali facenti capo all'editore Rusconi. L'editore acquist\u00f2 contestualmente anche l'episodio 8 della prima stagione (\"Hit and Run\") intitolandolo \"Un padre per ogni stagione\" e mandandolo in onda come primo episodio di tutte le 104 puntate del pacchetto acquistato. La Fininvest (oggi Mediaset) rilev\u00f2 poi tali reti, acquisendo contestualmente tutti gli episodi delle suddette stagioni, le cui puntate\u00a0\u2013 nella medesima sequenza\u00a0\u2013 vennero replicate pi\u00f9 volte fino alla fine degli anni novanta.\nDal 16 maggio 2016 la serie \u00e8 stata trasmessa su Tv2000 tutti i giorni dal luned\u00ec al venerd\u00ec alle ore 12.20, con relativa replica alle ore 19.00.\nDal 16 dicembre 2019 la serie viene trasmessa su Paramount Network (canale 27) dal luned\u00ec al venerd\u00ec alle ore 08.50.\nIn altri paesi.\nIn Spagna, \"La Famiglia Bradford\" fu trasmessa sul canale pubblico RTVE col titolo \"Con Ocho Basta\".\nIn Brasile, invece, la serie \u00e8 stata trasmessa dall'estinta Rede de Emissoras Independentes (REI) tra il 1979 e il 1983, con il titolo \"Oito Suficiente\". Inizialmente andava in onda il venerd\u00ec sera e, all'inizio degli anni '80, fu spostato alla domenica. \nIn Portogallo, la serie ha ricevuto il titolo \"Com Oito Basta\" ed \u00e8 stata trasmessa da RTP1, in cui il canale proponeva le due stagioni. Le ultime stagioni sono state trasmesse su RTP2 dal 1981 al 1983."}
{"id": "760586", "revid": "767487", "url": "https://it.wikipedia.org/wiki?curid=760586", "title": "L'uomo bicentenario (film)", "text": "L'uomo bicentenario (\"Bicentennial Man\") \u00e8 un film del 1999 diretto da Chris Columbus, basato sull'omonimo racconto di Isaac Asimov e sul suo susseguente romanzo \"Robot NDR-113\", scritto a quattro mani da Robert Silverberg e Isaac Asimov. Il film fu un insuccesso commerciale e venne accolto con pareri discordanti, ma ricevette una candidatura all'Oscar al miglior trucco.\nTrama.\nIl film ripercorre l'esistenza di Andrew Martin, uno dei primi prototipi di robot positronico (modello NDR-114, da cui il nome \"Andrew\"), acquistato dalla famiglia Martin nell'aprile del 2005 come robot di servizio. Nonostante l'iniziale diffidenza della signora Martin e l'aperta ostilit\u00e0 della figlia maggiore, il robot viene lentamente accettato dalla famiglia, ed in particolare dalla figlia pi\u00f9 piccola (che lui chiama \"Piccola Miss\"), con la quale stringe un legame molto forte.\nAndrew dimostra ben presto di possedere emozioni e reazioni del tutto inaspettate per un robot, e soprattutto di essere dotato di un'innata dote per l'intaglio del legno.\nAccortosi della singolarit\u00e0 del robot, il signor Martin lo porta alla sede della Robotics, dove il Direttore, dopo essere stato messo al corrente della sua particolarit\u00e0, pensa ad un'anomalia della rete positronica ed \u00e8 pronto a risarcire il cliente con un nuovo robot, ma il signor Martin si oppone, poich\u00e9 ritiene che Andrew sia un esemplare unico nel suo genere e non sopporta che venga dissezionato, quindi lo riporta a casa e gli promette pi\u00f9 libert\u00e0 nelle faccende domestiche: d'ora in avanti verr\u00e0 trattato come uno di famiglia.\nSotto la guida del signor Martin, Andrew impara a progettare e costruire orologi in legno, facendosi allo stesso tempo una cultura sul mondo umano ed i suoi comportamenti. In poco tempo scopre di avere delle sensazioni, come la paura, la tristezza per le brutte cose e uno spiccato senso dell'umorismo.\nCon il passare degli anni il suo rapporto con \"Piccola Miss\" si rafforza sempre di pi\u00f9. Andrew ha nel frattempo costruito molti orologi, ma la signora Martin vuole venderli al pi\u00f9 presto per liberare la casa. Piccola Miss replica che Andrew, avendo lavorato agli orologi praticamente da solo, ha diritto a beneficiare del ricavato della vendita, cos\u00ec il signor Martin, con l'aiuto di un avvocato, fa s\u00ec che la cospicua somma sia versata in un conto aperto a nome di Andrew, dandogli cos\u00ec ancora pi\u00f9 indipendenza.\nPer un piccolo incidente durante i suoi lavori di falegnameria, Andrew perde la falange di un dito ed \u00e8 subito portato al centro riparazioni della Robotics, dove per\u00f2 il signor Martin avverte il Direttore di aver installato un dispositivo che gli permette di scoprire se Andrew venisse smontato senza autorizzazione. Inoltre, Andrew stesso chiede di essere modificato, per avere una faccia pi\u00f9 espressiva. Chiedendo la modifica oltretutto umilia involontariamente il direttore: grazie agli orologi che costruisce, ormai Andrew guadagna in un mese quello che l'uomo, che lo definiva \"elettrodomestico\", guadagna in un anno!\nNel 2026 \"Piccola Miss\", ormai adulta, riceve una proposta di matrimonio dal suo fidanzato Frank, ma prima di accettare, si confida con Andrew: infatti la giovane prova qualcosa per un suo amico straordinario ed esita a sposarsi perch\u00e9 non vuole abbandonarlo. Andrew naturalmente non capisce che si sta riferendo a lui e la consiglia con la logica.\nCos\u00ec \"Piccola Miss\" si sposa ed Andrew, che ora pu\u00f2 mostrare visibilmente la sua tristezza, consola il signor Martin, anche lui triste e commosso, rinnovando la sua fedelt\u00e0 alla famiglia.\nNel 2038, Andrew si \u00e8 totalmente conformato alle abitudini umane, indossa vestiti e passa il tempo libero sulla spiaggia a leggere o a parlare con \"Piccola Miss\", che spesso gli fa visita assieme a suo figlio Lloyd. Avendo col tempo acquisito sempre maggior consapevolezza di s\u00e9, arriva al punto di richiedere di non essere pi\u00f9 considerato come una \"propriet\u00e0\" e di ottenere la propria libert\u00e0. All'inizio pensa di comprare la sua libert\u00e0, consegnando tutto il suo denaro al signor Martin, ma quest'ultimo li rifiuta e quasi gli ordina di andarsene dalla casa: comprende che ormai Andrew non \u00e8 pi\u00f9 utile alla famiglia, ma deve trovare la sua strada e vivere la sua vita. Andrew ha ottenuto la libert\u00e0 tanto desiderata e costruisce la sua casa interamente in legno in riva al mare, l\u00e0 dove aveva passato tanti bei momenti con \"Piccola Miss\", che nel frattempo ha divorziato dal marito.\nIntorno al 2054 per l'anziano signor Martin \u00e8 giunta l'ultima ora. Sul letto di morte ringrazia Andrew per tutto ci\u00f2 che ha fatto e gli ricorda di essere un robot speciale.\nAndrew chiede al figlio di \"Piccola Miss\", che ora lavora alla Robotics, di potersi mettere alla ricerca dei robot della vecchia serie ND. Lloyd, a cui \u00e8 sempre stato antipatico Andrew, gli procura volentieri la lista dei vecchi robot, con la scusa di allontanarlo dalla famiglia per un po' di tempo. Ma il viaggio di Andrew, durato quasi vent'anni, non sembra portare a risultati concreti. Raggiunta San Francisco, Andrew trova Galatea, una variante femmina della serie NDR, appartenente ad un tecnico di robot chiamato Rupert Burns, che sperimenta nuove interfacce donando ai robot pi\u00f9 personalit\u00e0. Inizialmente Andrew \u00e8 eccitato dall'idea di aver incontrato un robot come lui ma presto resta deluso quando scopre che Galatea, a differenza sua, ha una personalit\u00e0 artificiale dovuta ad un microchip apposito. Burns per\u00f2 lo distrae raccontandogli di come fosse il proprio padre il tecnico che aveva sviluppato la tecnologia che ha reso Andrew capace di mimare le espressioni facciali e ora Rupert, che ha proseguito la ricerca, ha trovato il sistema per far assomigliare un robot, in tutto e per tutto, ad un essere umano. Entusiasta, Andrew finanzia la ricerca di Burns e si sottopone ad un intervento che lo rende, almeno all'esterno, definitivamente simile ad un umano.\nTornato a casa dei Martin, nel 2076, Andrew scopre che ora \"Piccola Miss\" ha 78 anni ed \u00e8 nonna di Portia, figlia di Lloyd, uguale a lei nell'aspetto; proprio per questo Andrew rimane colpito. Separati da marcate differenze e da molta diffidenza, Andrew e Portia si avvicinano e, a poco a poco, diventano amici. Lei fa la restauratrice ed \u00e8 fidanzata con un certo Charles. Pur essendo dotato di umorismo e carisma, Andrew \u00e8 ancora privo di sentimenti ed il suo rapporto con Portia non va oltre un certo limite, anche se lei lo incoraggia ad infrangere qualche regola e a non seguire sempre la strada pi\u00f9 logica. Non molto tempo dopo, nel 2080, la vecchia \"Piccola Miss\" muore a causa di un infarto, facendo capire ad Andrew che tutte le persone che ama, prima o poi, moriranno; sconvolto, ma non del tutto scoraggiato, Andrew vara, insieme a Burns, un progetto volto alla costruzione di una controparte meccanica degli organi umani. Il grandioso progetto prende forma, ed Andrew si sottopone ad un nuovo intervento che gli d\u00e0 finalmente la capacit\u00e0 di provare tutte le sensazioni umane, grazie ad una variante elettronica del sistema nervoso centrale.\nGrazie ai nuovi organi e alla capacit\u00e0 di provare sentimenti, Andrew nel 2082 si innamora concretamente di Portia. Mostra di essere geloso durante la sua festa di fidanzamento ed infine, trovato il coraggio, si dichiara a Portia, riuscendo ad annullare il matrimonio di lei con Charles. I due riescono ad avere perfino un rapporto sessuale, grazie all'organo riproduttore da poco impiantato da Burns.\nPer potersi sposare con Portia, Andrew nel 2083 si presenta al \"Congresso Mondiale\" per essere riconosciuto a tutti gli effetti come essere umano, ma l'organo giuridico rifiuta di approvare la richiesta, poich\u00e9 il cervello positronico rende Andrew immortale, e ci\u00f2 potrebbe causare agli uomini grosse divergenze in quanto non vi \u00e8 mai stato un umano immortale, quindi non accettabile nella societ\u00e0.\nIn un primo tempo Andrew pensa di poter vivere serenamente con Portia e cerca di allungarle la vita grazie ad organi nuovi ed elisir di DNA. Infatti, nel 2131, all'et\u00e0 di 75 anni, Portia ha ancora l'aspetto di una cinquantenne, ma rivela ad Andrew di voler invecchiare assieme a lui e di considerarlo umano. Questa frase gli ricorda quel che disse molto tempo prima il signor Martin \"Per te, il tempo \u00e8 infinito\". Egli, allora, decide di sottoporsi ad un ultimo intervento, facendo iniettare del sangue umano all'interno dei suoi circuiti, sottoponendoli cos\u00ec ad un inarrestabile degradamento progressivo, che culminer\u00e0 effettivamente con la sua morte. L'operazione viene eseguita dall'ormai anziano Rupert Burns, che nel tempo \u00e8 diventato ricco e famoso grazie agli organi meccanici costruiti insieme ad Andrew.\nNel 2181, Andrew \u00e8 ormai invecchiato e si ripresenta davanti al Congresso Mondiale per ripetere la sua richiesta. Il congresso richiede tempo per deliberare, ma stavolta ha un tempo limitato per decidere. In punto di morte, ormai nel 2205, ovvero esattamente dopo duecento anni di vita, Andrew Martin viene informato che \u00e8 diventato membro a tutti gli effetti del genere umano e che quindi ora \u00e8 ufficialmente legato in matrimonio con Portia. Morto Andrew, Portia, giunta anche lei alla veneranda et\u00e0 di 149 anni, chiede ad un'infermiera (che si rivela essere Galatea, la variante NDR femmina di Rupert Burns) di staccare anche a lei la spina, cosicch\u00e9 possa raggiungere Andrew. Il film si conclude con Galatea che cita a Portia, in punto di morte, una frase di Andrew, ripetuta spesso durante tutta la sua vita: \"Uno \u00e8 lieto di poter servire\".\nProduzione.\nIl film \u00e8 stato girato in California nelle seguenti localit\u00e0: Woodside, San Francisco, Half Moon Bay, Fremont, Redwood City e Alameda, tra il 15 marzo e il 16 luglio 1999.\nLe scene alla NorthAm Robotics sono state filmate nella sede centrale della Oracle Corporation a Redwood City. Uno dei veicoli presenti nel film \u00e8 un modello General Motors originariamente utilizzato in \"Demolition Man\" (1993).\nRobin Williams ha dovuto indossare per molte riprese una corazza assemblata su misura per lui e il cui peso pare oscillasse tra i 10 e i 15 chili.\nPer qualche tempo si sparse la voce secondo la quale al di sotto del costume di scena fosse presente un altro attore, che avrebbe poi lasciato spazio a Robin Williams nelle sequenze in cui Andrew assume sembianze umane. Fu lo stesso Williams a smentire, in un'intervista, questa teoria, confermando di essere stato lui ad interpretare Andrew per tutta la durata della storia.\nIl comportamento di Andrew \u00e8 governato dalle tre leggi della robotica di Asimov, che lui stesso declama all'inizio del film come \"dimostrazione\" del proprio funzionamento.\nLa stessa Galatea alla fine del film sembrerebbe infrangere una delle tre leggi della robotica, la prima, staccando la spina e quindi uccidendo Portia Charney. In realt\u00e0 pu\u00f2 farlo in quanto si rende conto di non recarle danno.\nNel racconto originale di Asimov (cos\u00ec come in molti altri della collana), il nome della societ\u00e0 produttrice dei robot NDR-114 era \"U.S. Robots and Mechanical Men\"; poich\u00e9, nel racconto, tale societ\u00e0 viene descritta in termini piuttosto negativi, il nome \u00e8 stato cambiato in \"NorthAm Robotics\" su pressioni della U.S. Robotics, la cui dirigenza non vedeva di buon grado l'idea di esservi accostata, pur solo per assonanza.\nAccoglienza.\nIncassi.\nLa pellicola incass\u00f2 87 milioni di dollari contro un budget di 100 milioni, non riuscendo dunque a rientrare nei costi di produzione.\nCritica.\nIl film ha ricevuto critiche miste. Sul sito Rotten Tomatoes registra il 36% delle recensioni professionali positive, scrivendo che il film \"\u00e8 rovinato da una cattiva sceneggiatura e finisce per essere noioso e sdolcinato\". Su IMDb ha una valutazione positiva di 6,9/10. Su Metacritic ha invece un punteggio di 42 su 100 basato su 31 recensioni.\nSecondo Roger Ebert: \"\"L'uomo bicentenario\" inizia in maniera interessante, procede a singhiozzo, e infine sprofonda in un ronzio smielato di sentimenti da cartolina d'auguri. Robin Williams trascorre la prima met\u00e0 del film rinchiuso in un costume metallico da robot, e quando esce, si robotizza invece la sceneggiatura.\"\nMusiche.\nLa canzone nei titoli di coda \u00e8 \"Then You Look at Me\" di C\u00e9line Dion, estratta dall'album \"All the Way... A Decade of Song\".\nIn una scena, dove vengono inquadrati Andrew e Rupert al lavoro agli organi artificiali, Galatea canta \"If I Only Had A Heart\" tratta dal film \"Il mago di Oz\". La canzone viene cantata usando altre parole (nel doppiaggio italiano) ma \u00e8 un chiaro riferimento al fatto che i robot non avendo un cuore lo desiderano per assomigliare ai loro creatori, ovvero gli esseri umani.\nL'aria che Andrew ascolta quando usa per la prima volta il giradischi \u00e8 l'opera di Anton\u00edn Dvo\u0159\u00e1k \"Rusalka\"."}
{"id": "760587", "revid": "1573940", "url": "https://it.wikipedia.org/wiki?curid=760587", "title": "Szilvia Szab\u00f3", "text": "Ha vinto tre medaglie d'argento olimpiche e numerosi titoli mondiali."}
{"id": "760588", "revid": "124002305", "url": "https://it.wikipedia.org/wiki?curid=760588", "title": "Nana Visitor", "text": "Biografia.\nFiglia del coreografo di Broadway Robert Tucker e dell'istruttrice di ballo Nenette Charisse, Nana Visitor ha due fratelli e una sorella. Il cognome d'arte Visitor \u00e8 un vecchio cognome di famiglia da parte materna, scelto dall'attrice perch\u00e9 non particolarmente affezionata al cognome del padre, che era stato adottato. Su questo l'attrice ha affermato: \u00abImmagino che qualcuno abbia deciso che eravamo semplicemente visitatori qui e abbia preso il nome\u00bb.\nCresciuta nel quartiere dei teatri di New York, circondata da ballerini, dall'et\u00e0 di 7 anni, Nana Visitor, inizia a prendere lezioni di danza. Dopo la scuola superiore, viene accettata all'Universit\u00e0 di Princeton, ma prima della partenza supera un provino per l'ingresso in un coro, decidendo cos\u00ec di abbandonare l'universit\u00e0. Scherzando su questo, ha detto: \u00abnon potevo essere la pecora nera della famiglia\u00bb.\nNel 1980 interpreta il ruolo di Stella Goodman in \"The Gentle People\". Nel 1985 partecipa al revival di \"42nd Street\". Trasferitasi a Los Angeles, appare in ruoli minori in alcune serie televisive, tra cui \"MacGyver\", scoprendosi adatta al ruolo comico recitando in una serie televisiva imperniata sul personaggio umoristico di Will Eisner, \"The Spirit\". Successivamente veste i panni della spietata Elizabeth Renfro nella serie televisiva \"Dark Angel\" e recita in \"Matlock\" e ne \"La signora in giallo\".\nNel 1992, dopo la nascita del suo primo figlio, viene scelta per il ruolo del maggiore Kira Nerys nel cast fisso della terza serie (terza \"live-action\") televisiva del \"franchise\" di fantascienza di \"Star Trek\", \"\". Nel corso della serie, durata sette anni, il suo ruolo \u00e8 via via cresciuto, cos\u00ec come Kira Nerys \u00e8 passata dal grado di maggiore a quello di colonnello.\nNel 2003 Nana Visitor torna sul palcoscenico a interpretare Roxie nella compagnia di Chicago, a Broadway, e partecipa ai due film indipendenti \"La prima volta di Niky\" (2006) e \"Babysitter Wanted\" (2007). Nel 2005 appare nella serie televisiva \"Wildfire\".\nVita privata.\nSi \u00e8 sposata tre volte: la prima dal 1989 al 1994, matrimonio dal quale ha avuto un figlio; la seconda volta \u00e8 stata sposata con l'attore Alexander Siddig, interprete del Dottor Julian Bashir in \"Star Trek: Deep Space Nine\", dal 1997 al 2001, matrimonio da cui ha avuto un secondo figlio. Nel 2003 ha contratto un terzo matrimonio.\n\u00c8 nipote dell'attrice-danzatrice hollywoodiana Cyd Charisse."}
{"id": "760589", "revid": "1305772", "url": "https://it.wikipedia.org/wiki?curid=760589", "title": "Pompeo Molella", "text": "Biografia.\nFiglio del notaio Valerio e di Giovanna Tuzi, nacque in Alatri nella seconda met\u00e0 del XVI secolo, divenne dottore \"in utroque jure\" presso l'universit\u00e0 La Sapienza di Roma. Spos\u00f2 la concittadina Francesca Vittori nel 1574. Fu un celebre giurista italiano. Nominato sindaco di Alatri nel 1586 si adoper\u00f2 per l'istituzione del seminario.\nSi assicur\u00f2 presto la benevolenza del cardinale Aldobrandini e di papa Clemente VII, che gli affid\u00f2 il governo di Imola e la Giudicaria di Borgo, successivamente lo nomin\u00f2 \"Generale Procuratore Fiscale di Sua Santit\u00e0 e della Reverenda Camera Apostolica\"; ci\u00f2 gli permise una rapida carriera nella magistratura dello stato pontificio.\nCollabor\u00f2 con il vescovo scienziato Ignazio Danti, grazie al comune rigore morale e di giudizio, nella riforma sociale e strutturale del capoluogo della Campagna e Marittima. \u00c8 noto inoltre per aver celebrato alcuni tra i pi\u00f9 importanti processi dell'epoca, tra cui quello che, nel 1599, vide imputati per omicidio Beatrice Cenci e i suoi fratelli, e che si concluse con la condanna alla pena capitale. Egli patrocin\u00f2 l'accusa e il successo gli frutt\u00f2 la somma di ben 6.000 scudi.\nMor\u00ec l'11 settembre 1608 e fu sepolto in Roma nella chiesa di San Lorenzo in Damaso."}
{"id": "760592", "revid": "17351", "url": "https://it.wikipedia.org/wiki?curid=760592", "title": "Volo 123", "text": ""}
{"id": "760593", "revid": "1573940", "url": "https://it.wikipedia.org/wiki?curid=760593", "title": "Blattella germanica", "text": "Blattella germanica ) \u00e8 una specie di scarafaggio della famiglia \"Blattellidae\", di colore marrone chiaro talora tendente al rosso e dalla forma snella la cui lunghezza varia da a .\n\u00c8 anche nota con i nomi comuni di \"blattella fuochista\" o semplicemente \"fuochista\", \"mangiapane\", \"mangiapane della cucina\" o ancora \"mangiapane delle cucine\".\nCome il nome \"fuochista\" suggerisce, predilige gli ambienti caldi (come il retro di caldaie o apparecchi che emettono calore) ancorch\u00e9 umidi.\nDescrizione.\nLa testa piccola rispetto al resto del corpo \u00e8 caratterizzata da lunghe antenne molto mobili; anche il torace \u00e8 piccolo e la sua parte dorsale (pronoto) presenta due strisce nere che la rendono facilmente riconoscibile. L'addome molto sviluppato rappresenta circa il 50% del corpo ed \u00e8 diviso in settori.\nQueste neanidi, nel giro di 40 giorni dalla nascita passano attraverso alcune mute (5-7) raggiungono lo stadio adulto e, dopo meno di dieci giorni le femmine cominciano a deporre nuove ooteche.\nL'intervallo tra la deposizione di un'ooteca e la successiva \u00e8 di circa 3 settimane.\nLe ooteche vengono generalmente nascoste in posti sicuri, difficilmente raggiungibili, e risultano tra l'altro praticamente impermeabili nei confronti dei normali prodotti insetticidi.\nQualora non sia disponibile un luogo idoneo per la deposizione, la femmina pu\u00f2 portarsi appresso l'ooteca per un breve periodo di tempo.\nI due sessi sono facilmente distinguibili e per dimensioni (la femmina raggiunge una lunghezza maggiore e ha l'addome pi\u00f9 largo) e per alcune caratteristiche: nella femmina l'addome \u00e8 arrotondato ed \u00e8 completamente ricoperto dalle ali mentre nel maschio i settori terminali dell'addome non sono coperti dalle ali e l'addome stesso risulta pi\u00f9 snello.\nBiologia.\nQuesta blatta presenta ali in entrambi i sessi; esse sono ben sviluppate ma vengono utilizzate solo se la blatta viene disturbata o nel caso di salti e/o cadute dall'alto. \u00c8 onnivora e la sua vita mediamente si aggira attorno alle 30 settimane. La Blatta germanica \u00e8 molto prolifica: una femmina nel suo completo ciclo vitale produce fino a 8 ooteche contenenti dalle 30 alle 40 uova che si schiudono in circa 20 giorni. In questo modo in poche decine di giorni una femmina \u00e8 in grado di dar vita ad una colonia di centinaia di individui. \u00c8 uno scarafaggio molto attivo, scattante e rapido nei movimenti ed \u00e8 dotato di ventose che gli permettono di muoversi anche sui muri o sul soffitto. Reagisce in modo pronto agli stimoli esterni anche a quelli acustici. Come la maggioranza delle blatte, questa specie \u00e8 lucifuga: non ama cio\u00e8 l'esposizione alla luce, per cui svolge le sue attivit\u00e0 preferibilmente di notte, o comunque in situazioni scarsamente illuminate. Particolare e caratteristica \u00e8 la necessit\u00e0 di rifugiarsi in fessure che permettano di sentire il contatto con la parte dorsale del corpo (tigmotattismo). Altra necessit\u00e0 per la blatta germanica \u00e8 la presenza di cibo, di conseguenza \u00e8 usuale trovarla in bar, ristoranti, magazzini di derrate, ma molto frequentemente anche nelle abitazioni, in punti umidi e caldi (per questo chiamata blatta fuochista) come ad esempio tinelli, spazi dietro e sotto frigoriferi o lavatrici, bagni.\nMetodi di lotta.\nAttualmente il metodo pi\u00f9 efficace per liberarsi delle blatte \u00e8 utilizzare un'esca alimentare che loro riporteranno nel nido e distribuiranno all'intera colonia, determinandone la morte."}
{"id": "760594", "revid": "2014155", "url": "https://it.wikipedia.org/wiki?curid=760594", "title": "Faustina minore", "text": "Biografia.\nIn origine, Faustina era stata promessa dall'imperatore Adriano a Lucio Vero, ma nel 139 fu data in fidanzamento al proprio cugino Marco Aurelio, che Faustina spos\u00f2 nel 145. Nel 147 fu elevata al rango di \"Augusta\".\nSi tramanda che avesse una personalit\u00e0 attiva. La tarda e inaffidabile \"Historia Augusta\" racconta di sue relazioni con marinai e gladiatori: ospitati spesso nella sua splendida villa di Gaeta. Al riguardo del concepimento di Commodo, l'Historia Augusta riferisce che il futuro imperatore sarebbe stato figlio di un gladiatore (spiegando cos\u00ec il suo interesse per i combattimenti nell'arena), o che Faustina l'avesse concepito da Marco Aurelio dopo aver fatto il bagno nel sangue di un gladiatore giustiziato.\nFaustina segu\u00ec Marco Aurelio nella sua campagna nel nord (170-174) come pure nel viaggio in Oriente a seguito della usurpazione di Avidio Cassio (di cui forse fu simpatizzante), durante il quale mor\u00ec, lungo una sosta ad Halala, nel sud della Cappadocia, durante l'estate del 176. Nel luogo della morte, come \u00e8 stato confermato dagli scavi, l'imperatore istitu\u00ec la nuova colonia di \"Faustinopolis\". Marco Aurelio cos\u00ec facendo la divinizz\u00f2, e in suo onore fu costruito un tempio a Roma e fondato un nuovo \"alimenta\" o sussidio per fanciulle bisognose, il secondo \"Puellae Faustinae\" dopo quello dedicato da Antonino Pio a Faustina maggiore. I Bagni di Faustina a Mileto vennero dedicati a lei.\nFigli.\nDurante i loro trenta anni di matrimonio, Faustina e Marco Aurelio ebbero tredici figli, di cui solo un maschio e cinque femmine sopravvissero:"}
{"id": "760600", "revid": "767487", "url": "https://it.wikipedia.org/wiki?curid=760600", "title": "Primo Sentimenti", "text": "\u00c8 il quinto di cinque fratelli: Ennio (I), Arnaldo (II), Vittorio (III) e Lucidio (IV), pertanto \u00e8 noto anche come Sentimenti V. Il suo soprannome da calciatore era \"Pagaia\".\nBiografia.\nLa famiglia Sentimenti.\nLa famiglia Sentimenti comprendeva diversi giocatori di calcio:\nCarriera.\nInizia la carriera con il dove rimane per quattro stagioni prima di trasferirsi al nel 1949-1950. Dopo un anno in Puglia, viene acquistato dalla Lazio dove militano gi\u00e0 i fratelli Vittorio e Lucidio. Con la maglia biancoceleste disputa sette campionati collezionando di 201 presenze e 9 reti.\nNel 1957-1958 passa all'Udinese, due anni in Friuli prima di chiudere la sua carriera professionistica nel in Serie B. La sua ultima esperienza da calciatore sar\u00e0 nell'Ostiglia.\nElemento duttile, riesce a ricoprire tutti i ruoli della difesa e si disimpegna a centrocampo. Nella prima stagione romana si mette in evidenza anche sottoporta realizzando ben 7 gol.\nHa collezionato complessivamente 330 presenze e 27 reti in Serie A."}
{"id": "760609", "revid": "92723", "url": "https://it.wikipedia.org/wiki?curid=760609", "title": "Buick Riviera", "text": "La Buick Riviera \u00e8 un'automobile prodotta dalla Buick negli Stati Uniti tra il 1963 e il 1999.\nDefinita una coup\u00e9 o un'auto di categoria superiore (in inglese \"personal luxury car\"), in particolar modo i primi modelli della Riviera sono stati elogiati da giornalisti del campo automobilistico e da molti scrittori.\nOrigine della vettura.\nIl nome \"Riviera\" \u00e8 entrato a far parte per la prima volta del mondo Buick nel 1949 quando designava la nuova hardtop due porte, che veniva descritta nella pubblicit\u00e0 come \"intelligente in modo sbalorditivo\". La \"Roadmaster Riviera\", insieme alla \"Cadillac Series 62 Coupe de Ville\" e alla \"Oldsmobile Futuramic 98 Holiday\" fu la prima auto prodotta in serie con questo tipo di carrozzeria, che divenne molto popolare nei 30 anni successivi. A partire dal 1955, la General Motors produsse anche un modello simile a quattro porte e il nome Riviera fu utilizzato per designare anche questi nuovi modelli.\nNegli anni seguenti, carrozzerie con tettuccio rigido furono prodotte per tutte le linee della Buick, comprese le Century, Special, Roadmaster e Electra, anche se, visto che il nome designava uno stile di carrozzeria e non un modello, il nome \"Riviera\" non apparve quasi mai sulle vetture. L'ultima occasione fu nel 1962, come indicazione formale del modello \"Electra 225 Riviera 4-Door Hardtop\" a quattro porte; solo per il model-year 1963 la Riviera divenne un modello a s\u00e9 stante.\nVerso la fine degli anni cinquanta, la GM cominci\u00f2 a pensare che il mercato fosse pronto per una vettura che potesse entrare in competizione con la Ford Thunderbird, allora tra le vetture pi\u00f9 di successo; una vettura che avesse uno stile unico, a due porte ma con quattro posti a sedere, e che combinasse la comodit\u00e0 con le prestazioni. Il progetto che stava per divenire la prima Riviera prese ispirazione dalla Cadillac XP715, e avrebbe probabilmente preso il nome \"LaSalle\" in onore di una linea di automobili prodotta dalla GM tra il 1927 e il 1940: progetto che era stato notevolmente ispirato anche da un viaggio a Londra del capo progettista, affascinato dall'apparizione nella nebbia di una Rolls-Royce personalizzata. Quella fu la linea che si tent\u00f2 di ripetere con la prima Riviera, ma con un profilo pi\u00f9 basso e l'aggiunta di un po' di Ferrari per quanto riguarda le prestazioni.\nPrima Generazione (1963-1965).\nLa prima generazione della Riviera nacque nel 1963 da uno sforzo congiunto tra il GM Design Staff, il Buick Research and Development e il Marketing Group. Meccanicamente, poteva essere dotata di propulsori modello 401 ci Wildcat 445 da 325 cv o modello 425 ci Wildcat 465 da 340 cv. Tra gli optional offerti si enumeravano la trasmissione automatica, il servosterzo, il condizionatore d'aria, lo sbrinatore, un nuovo tipo di console centrale, dei tergicristalli a due velocit\u00e0, dei sedili avvolgenti in tessuto o pelle e la moquette interna.\nNel 1964 non vennero apportate delle modifiche per quanto riguarda l'estetica della vettura, eccezion fatta per la sostituzione del logo a tre scudi della Buick con quello a forma di R che diverr\u00e0 tipico delle successive Riviera. Anche gli interni non hanno subito molti cambiamenti, a parte l'impiego del legno al posto del vinile per la realizzazione della console centrale che, dopo essere stata leggermente ridefinita con le nuove manopole in plastica, ospitava un nuovo impianto audio. Sempre in legno era realizzato il nuovo volante sportivo. I propulsore offerti erano un Wildcat 465 da 340 cv e un Super Wildcat da 360 cv abbinati ad una nuova trasmissione Super Turbine 400. Come optional erano disponibili il cruise control, i cerchi in lega e l'aria condizionata.\nNel 1965 la linea della vettura \u00e8 stata modificata. Le luci sono state rese a scomparsa dietro una copertura in plastica e il paraurti anteriore \u00e8 stato ridisegnato per ospitare i motorini elettrici che gestivano i fari. Ci\u00f2 ha reso il design pi\u00f9 pulito, ma spesse volte i coprifaro erano soggetti a guasti. Altre modifiche riguardavano le luci posteriori, che furono integrate nel paraurti, un nuovo tetto in vinile e l'introduzione di cerchi cromati. Gli interni non furono oggetto di particolari cambiamenti.\nDi quest'ultimo Model Year venne creata anche la versione Gran Sport, che implementava un propulsore 425 LX, uno scarico modificato, differenziale Positraction, una nuova trasmissione, pneumatici 8.45x15, nuovi cerchi ed uno stemma identificativo sul paraurti.\nSeconda generazione (1966-1970).\nNel 1966 vide la luce la seconda serie della Buick Riviera. Il telaio venne totalmente riprogettato dall'ingegnere Dave Holls per garantire una migliore guidabilit\u00e0 e maneggevolezza. Anche il design \u00e8 stato totalmente rivisto, in modo tale da rendere la vettura pi\u00f9 aerodinamica e migliorare l'immissione dell'aria all'interno dell'apparato di raffreddamento. L'impianto di illuminazione \u00e8 stato mantenuto a scomparsa, con i proiettori posizionati al di sopra della griglia del radiatore. Le luci di posizione sono state invece integrate all'interno del paraurti. \nCome la generazione precedente, la trazione \u00e8 rimasta posteriore, ma le sospensioni anteriori hanno subito delle modifiche per poter migliorare la maneggevolezza complessiva dell'auto. Venne equipaggiata con il solo propulsore 425ci da 340 cv con il filtro dell'aria cromato.\nNel 1967 la gamma dei motori venne estesa con l'introduzione del propulsore 430 ci V-8 da 360 cv. Con l'opzione GS era possibile installare su di esso un filtro dell'aria in fibra di vetro rossa denominato Star Wars. Per la prima volta l'impianto franante veniva gestito da freni a disco nella zona anteriore della vettura.\nEsteticamente, non vi furono molti cambiamenti, se non l'introduzione di una nuova griglia anteriore cromata e di nuovi loghi stilizzati. Invariati erano anche gli interni, eccezion fatta per i sedili e i pannelli delle portiere.\nNel 1968 la vettura sub\u00ec un restyling. I fari tornarono ad essere a scomparsa e le luci di posizione vennero integrate nel paraurti. Ai lati della vettura, per conformarsi ai nuovi regolamenti federali, vennero apposti dei segnalatori di cambio di direzione sia nella parte anteriore che posteriore. In quest'ultima i fari sono stati inglobati nel paraurti, e la stessa cosa \u00e8 toccata al bocchettone del carburante, posizionato accanto alla targa.\nSempre per conformarsi ai nuovi regolamenti, il cruscotto interno \u00e8 stato imbottito per renderlo pi\u00f9 morbido in caso di impatto. Non vi sono state modifiche nella motorizzazione.\nLa versione del 1969 \u00e8 rimasta praticamente immutata rispetto al modello del 1968, fatta eccezione per alcuni lievissimi dettagli estetici e ad alcuni aggiornamenti riguardanti gli interni, come l'inserimento di un nuovo tipo di volante.\nIl 1970 \u00e8 stato l'ultimo anno di produzione della Buick Riviera di seconda serie. La vettura, mantenendo inalterate le dimensioni generali, riassunse un design ispirato alla prima versione del 1966. Come essa riassunse i fari fissi posti al lato della griglia cromata anteriore, ma al posto di essere circolari, divennero rettangolari. Tale soluzione venne assunta anche per i proiettori posteriori. Nella parte posteriore venne anche inserito un copriruota per dare una linea pi\u00f9 filante alla vettura. Questa versione era dotata di un propulsore 455 ci da 370 cv, di doppi terminali di scarico in acciaio inox, della trasmissione Turbo Hydramatic 400 e del sistema AccuDrive per la gestione delle sospensioni.\nTerza generazione (1971-1973).\nQuando venne decisa la produzione della terza serie della Riviera, i progettisti della Buick realizzarono un design totalmente differente da quello delle versioni precedenti. Esso venne disegnato da Jerry Hirshberg, il quale, ispirandosi ad un modello in scala precedentemente realizzato da un altro designer, don\u00f2 alla vettura una linea molto pi\u00f9 filante e sportiva. Il propulsore rimase invariato rispetto a quello della generazione precedente, in quanto venne mantenuto il modello 455 cu da 265 cv di potenza.\nLa Model Year 1972 presentava pochissime modifiche estetiche rispetto all'anno precedente, sia per quanto riguarda gli interni che gli esterni. Una lieve modifica venne invece apportata al propulsore 455 cu, il quale, per sopperire alle nuove leggi per il controllo delle emissioni, dovette essere depotenziato a 250 cv. Esso veniva gestito ora da un nuovo cambio a tre marce con trasmissione Hydra-matic 400. In aggiunta al precedente propulsore venne per\u00f2 inserito anche il GS 455, il quale aveva una potenza supplementare di 10 cv.\nIl Model Year 1973 \u00e8 stata l'ultima versione prodotta della terza serie della Riviera. Il Design ha subito un restyling volto a rendere la vettura pi\u00f9 lussuosa. I motori e la trasmissione non hanno subito variazioni, ma sono stati modificati gli ammortizzatori e le molle per migliorare la stabilit\u00e0 della vettura.\nQuarta generazione (1974\u20131976).\nNel 1974 venne lanciata sul mercato la quarta generazione della Riviera. Essendo meno sportiva rispetto al modello precedente si ebbe un calo delle vendite dovuto a questa nuova progettazione non gradita dal pubblico. Il telaio deriva dal Model Year 1973 e si distingueva per il porta bagagli posteriore ingrandito. La Riviera acquis\u00ec molto peso grazie all'introduzione di nuovi accessori. Gli interni furono impreziositi con l'aggiunta di sedili avvolgenti, orologio digitale e luci interne che comprendevano due posacenere illuminati. Il terminale di scarico implementava ora due tubi di scappamento e furono aggiunti pneumatici modello H78-15.\nNel Model Year 1975 furono pochi i cambiamenti introdotti, tra cui un nuovo disegno dei fari anteriori e una lunghezza e un peso diminuiti nel complessivo. Ancor meno furono i dettagli modificati sulla Model Year 1976, fatta eccezione per i tentativi di contenere i consumi a causa della dilagante crisi energetica.\nQuinta generazione (1977-1978).\nData la dilagante crisi energetica, i tecnici della Buick, nell'introdurre la 5\u00aa serie della Riviera sul mercato, optarono per realizzarla di dimensioni contenute onde risparmiare peso e quindi carburante per muovere la stessa. L'auto venne realizzata usufruendo della piattaforma B condivisa con la Buick LeSabre. I propulsori erano di tre tipi, uno prodotto dalla casa madre (modello 350 da 155 cv) e due derivati dalla Oldsmobile (modelli 350 4 403 da 170 e 185 cv rispettivamente). Nonostante la riduzione di potenza, la vettura aveva, per la sua categoria, una buona accelerazione, che si assestava sui 9,4 secondi per accelerare da 0 a 100\u00a0km/h.L'impianto frenante era costituito da 4 freni a disco. Il design venne curato ispirandosi alla prima serie del 1966 rielaborandolo per i canoni dell'epoca.\nSesta generazione (1979-1985).\nLa sesta generazione venne prodotta dal 1979 al 1985. Fu la prima ad avere la trazione anteriore e l'unica a essere disponibile anche con carrozzeria cabriolet, disponibile solo di colore bianco o rosso con gli interni rossi.\nNel 1983 venne realizzata in 502 esemplari la Riviera XX, per celebrare i vent'anni di produzione del modello. Era dotata di verniciatura bicolore, ruote a raggi, interni in pelle e noce e stemma \"Riviera XX\" placcato in oro 24 carati.\nSettima generazione (1986-1993).\nLa settima generazione venne prodotta dal 1986 al 1993.\nOttava generazione (1995-1999).\nNel 1994 la Buick Riviera scomparve dai listini per poi tornare nel 1995. L'ultima serie venne prodotta fino al 1999. La carrozzeria, completamente ridisegnata, ora aveva linee pi\u00f9 arrotondate e moderne."}
{"id": "760613", "revid": "2014155", "url": "https://it.wikipedia.org/wiki?curid=760613", "title": "Faustina maggiore", "text": "Appartenente alla dinastia degli Antonini, fu moglie dell'imperatore Antonino Pio, madre di Faustina minore, e zia dell'imperatore Marco Aurelio.\nFu la figlia del console Marco Annio Vero e di Rupilia Faustina, che era sorellastra dell'imperatrice Vibia Sabina e figlia di Salonina Matidia, nipote di Traiano. Faustina spos\u00f2 Antonino nel 117 d.C., e gli diede due figli e due figlie, tra cui Faustina minore, futura imperatrice. Quando Antonino divenne imperatore nel 138, Faustina ottenne il titolo di \"Augusta\". Viene sempre raffigurata nei bassorilievi e nelle monete con un'elaborata treccia di capelli raccolta in una crocchia centrale.\nDieci anni dopo la morte di Faustina, fu introdotta una nuova raffigurazione monetaria, con l'incisione Aeternitas (\"eternita\"); tali monete potrebbero essere state distribuite ad una cerimonia pubblica in sua memoria.\nIl matrimonio tra i due fu felice, fino alla morte di Faustina nel 140 o 141.\nMorte e culto.\nFaustina mor\u00ec prima del marito, che la fece divinizzare post mortem; Antonino le dedic\u00f2 un nuovo \"alimenta\", il \"Puellae Faustinae\", sussidi a favore delle fanciulle orfane, una statua e un grandioso tempio nel Foro Romano, diventato il Tempio di Antonino e Faustina in seguito alla divinizzazione dell'imperatore dopo la sua morte.\nFaustina divinizzata fu celebrata in tutto l'Impero romano, dove fu associata in particolare con Cerere, dea delle messi, che appare frequentemente nella monetazione; Erode Attico venerava Faustina come la \"nuova Demetra\" (l'equivalente greco di Cerere) in un santuario privato che fece costruire fuori Roma, ora divenuto la chiesa di Sant'Urbano. Oltre a Cerere, appaiono nelle sue monete raffigurazioni di Vesta e Giunone. Fu anche associata con la \"Magna Mater\" e a Cirene con Iside; a Sardi era adorata assieme ad Artemide. In Asia minore, a Sagalassos \u00e8 stata recentemente scoperta una testa di statua colossale in suo onore, parte di un gruppo di ritratti imperiali. .\nNella base della colonna antonina in Vaticano \u00e8 raffigurata l'apoteosi \"post mortem\" di Antonino e Faustina, che dalla pira funebre ascendono al cielo sulle ali di un Genio, scortati da aquile."}
{"id": "760628", "revid": "729019", "url": "https://it.wikipedia.org/wiki?curid=760628", "title": "LANTIRN", "text": "Il LANTIRN, (\"Low Altitude Navigation and Targeting Infrared for Night\"), \u00e8 un sistema di navigazione aerea a bassa quota e di identificazione notturna agli infrarossi dei bersagli realizzato dalla Lockheed Martin ed impiegato in ambito militare.\nCaratteristiche.\nIl LANTIRN consiste in due pod cilindrici (uno di navigazione e uno di identificazione) montati su due corti piloni sotto la parte anteriore della fusoliera dell'F-15E e delle versioni \"C\" e \"D\" dell'F-16.\nQuesto sistema aumenta notevolmente le capacit\u00e0 operative di questi velivoli, permettendo loro di volare a bassa quota o in cattive condizioni meteo riuscendo comunque a colpire il bersaglio grazie alle bombe guidate ad alta precisione.\nIl pod di navigazione AAQ-13 include un radar per il volo radente (\"Terrain-Following Radar\", TFR) ed un sensore a raggi infrarossi per la ricerca frontale (\"Forward-Looking Infrared\" FLIR) che permettono al pilota di mantenere sempre costante la quota di volo e di evitare ostacoli, questo grazie al sensore ad infrarossi che scandaglia il terreno sottostante inviando un'immagine del suolo e dei suoi rilievi all'head-up display.\nIl pod di identificazione dell'obiettivo AAQ-14 \u00e8 dotato anch'esso del FLIR che provvede ad inviare un'immagine del bersaglio al pilota, con in pi\u00f9 un raggio laser che definisce la distanza tra l'aereo e l'obiettivo provvedendo in un secondo momento a guidare con precisione il missile AGM-65 Maverick a guida laser sullo stesso.\nStoria.\nLo sviluppo del LANTIRN inizi\u00f2 nel 1980 per merito della Lockheed Martin, che concluse i lavori nel dicembre 1984. Dopo l'approvazione dell'USAF la produzione inizia nel marzo 1985, con le prime consegne nel 1987.\nL'introduzione del LANTIRN ha portato ad una svolta epocale nel modo di condurre la guerra notturna dei piloti, consentendo loro di individuare e colpire con precisione bersagli che prima erano difficilmente osservabili."}
{"id": "760640", "revid": "2014155", "url": "https://it.wikipedia.org/wiki?curid=760640", "title": "Vibia Sabina", "text": "Biografia.\nFu la figlia di Salonina Matidia, nipote dell'imperatore Traiano, e di Lucio Vibio Sabino, un senatore di rango consolare. Spos\u00f2 nel 100 circa Adriano, su richiesta dell'imperatrice Plotina, in vista di una possibile successione di Adriano a Traiano; anche la madre di Sabina gradiva lo sposo, e gli permise di sposare la figlia. Nel 128, anno della successione del marito, ottenne il rango di \"Augusta\". Si spos\u00f2 quando doveva avere 14 anni, mentre Adriano dieci di pi\u00f9. Il matrimonio dur\u00f2 quasi quarant'anni.\nEra presente al fianco di Adriano quando questi visit\u00f2 Atene nel 112 e quando divenne imperatore alla morte di Traiano (117-118), in Oriente. Segu\u00ec il marito nel viaggio del 121-122 in Germania superiore (\"Mogontiacum\") e poi in Britannia, dove Adriano ordin\u00f2 la costruzione del vallo omonimo. La troviamo ancora al fianco del marito durante un nuovo viaggio in Oriente, quando ne viene celebrata la presenza a Palmira attorno all'anno 129-130.\nAdriano concesse alla consorte titoli e onori. Le fece innalzare statue celebrative in tutti i luoghi dell'Impero che insieme visitarono. Famosa la visita ai Colossi di Memnone, in Egitto, nel novembre del 130. In quell'occasione la poetessa di corte Giulia Balbilla compose quattro epigrammi, che furono incisi sulla famosa \"statua parlante\" di Memnone. \nIl matrimonio non diede figli e non fu felice, visto che Adriano era innamorato del giovanissimo Antinoo, alla cui figura dedic\u00f2 statue, templi e perfino una citt\u00e0 in Egitto, dove il suo amato era morto affogato nel Nilo.\nSecondo la \"Vita Hadriani\", all'interno dell'Historia Augusta, Adriano nel 122 destitu\u00ec il prefetto del pretorio, Septicio Claro, il segretario personale dell'imperatore, lo storico Svetonio, e molti altri per aver trattato con troppa familiarit\u00e0 l'imperatrice. E avrebbe voluto allontanare la stessa Sabina - continua l'Historia Augusta - se non fosse stato trattenuto dal timore dello scandalo. Forse esisteva una tresca tra Septicio Claro e l'imperatrice. Sabina mor\u00ec nel 136 o nel 137, prima di suo marito, per cause ignote. Alcune voci suggerirono che Adriano l'avesse avvelenata.\nNumerose sono le statue erette per celebrare Sabina, raffigurata con i capelli raccolti a treccia, rialzata in fronte con un nodo centrale o con una semplice pettinatura divisa in fronte e il tipico copricapo lunato; l'Augusta nelle monete coniate in suo onore viene associata all'effigie delle dee Concordia, Giunone Regina, Pudicizia o \u00e8 raffigurata nell'apoteosi finale sull'aquila, perch\u00e9, dopo morta, Sabina venne divinizzata. \nLa villa nota come Villa Adriana a Tivoli era di sua propriet\u00e0, e l'imperatore Adriano vi trascorreva le estati, desideroso di stare lontano da Roma. Al suo interno si possono trovare i resti delle copie di ci\u00f2 che di pi\u00f9 bello l'imperatore aveva visto in Oriente, come le Cariatidi, il Canopo di Alessandria d'Egitto, l'Eretteo, l'Amazzone Efesina, mosaici famosissimi (come quello di Sosos di Pergamo)."}
{"id": "760646", "revid": "33277", "url": "https://it.wikipedia.org/wiki?curid=760646", "title": "San Leandro di Siviglia", "text": ""}
{"id": "760653", "revid": "547034", "url": "https://it.wikipedia.org/wiki?curid=760653", "title": "Jorge Bolet", "text": "Nel 1944 \u00e8 stato naturalizzato statunitense.\nBiografia.\nGli studi e gli esordi.\nInizi\u00f2 lo studio del pianoforte a 9 anni e a 12 gli fu offerta una borsa di studio al Curtis Institute of Music di Filadelfia (USA), dove ebbe tra i suoi insegnanti David Saperton per il pianoforte e Fritz Reiner per la direzione d'orchestra.\nStudi\u00f2 inoltre coi grandi virtuosi Leopold Godowsky (1932-33) e Moriz Rosenthal (1935).\nDebutt\u00f2 in Europa (Amsterdam) nel 1935 e negli Stati Uniti (Philadelphia) nel 1937, anno in cui vinse il prestigioso \"Naumburg Prize\". Nel 1938 vinse il Joseph Hofmann Award e continu\u00f2 i suoi studi con Rudolf Serkin, del quale divenne assistente dal 1938 al 1942, anno in cui part\u00ec alla volta del Giappone per servire il suo paese d'adozione, gli USA, nella Seconda guerra mondiale. nel 1944 divenne definitivamente cittadino americano.\nGli anni dell'anonimato e la conquista del successo.\nPubblic\u00f2 la sua prima incisione per l'etichetta Remington e nel 1960 registr\u00f2 la parte pianistica della colonna sonora di un film dedicato a Liszt, Estasi (titolo originale: Song Without End).\nIl suo stile fu per anni tacciato di eccessiva propensione al virtuosismo da parte della critica americana. Per questo motivo, negli anni '60 incise solo pochi dischi per etichette minori.\nGuadagn\u00f2 una reputazione di primo piano grazie ad uno stupendo concerto alla Carnegie Hall nel 1974, che segna una svolta della sua carriera e in cui Bolet, \"spronato da anni di scarsa considerazione\" (come ebbe a dire un critico), mostr\u00f2 di cosa fosse capace, e il suo fenomenale exploit pu\u00f2 essere ascoltato in un cd stampato di recente dalla Philips nella sua collana \"Great Pianist Series\".\nIn seguito, ebbe la cattedra principale di pianoforte al Curtis Institute, succedendo al suo maestro Rudolf Serkin, ma la lasci\u00f2 per concentrarsi sulla sua carriera concertistica.\nNel 1984 la televisione americana A&amp;E trasmise un programma in tre puntate intitolato \"Bolet incontra Rachmaninov\", in cui si vide Bolet mentre dava una lezione sull'interpretazione del terzo concerto per pianoforte e orchestra di Rachmaninov, lezione seguita dall'intera esecuzione del concerto.\nLa maturit\u00e0.\nNel 1978 l'allora sessantatreenne pianista per la prima volta fu messo sotto contratto da un'etichetta di primo piano, la Decca Records/London. Da quell'anno sino alla morte, incise le parti pi\u00f9 rappresentative del suo repertorio, anche se negli archivi (soprattutto nell'International Piano Archive del Maryland) esistono numerosi nastri di vari concerti dal vivo, inclusa una delle sue specialit\u00e0, la parafrasi di Godowsky su Il pipistrello (Die Fledermaus) di Johann Strauss II, che aveva studiato con Godowsky stesso. Bolet si spense nel 1990 a Mountain View (California).\nRepertorio.\nBolet leg\u00f2 il suo nome soprattutto alle sue numerose interpretazioni di opere di Franz Liszt e Fryderyk Chopin.\nGrazie alle sue notevoli risorse virtuosistiche, fu anche uno specialista di trascrizioni pianistiche e di pagine di repertorio non tradizionale, incluso molte opere di Godowsky, studiate con il compositore stesso, come gi\u00e0 ricordato.\nIn un'intervista (Elyse Mach, \"Great Contemporary Pianists Speak for Themselves\", Dover Books on Music), cit\u00f2 ripetutamente il \"Romantic Piano Concerto\" di Joseph Marx come il suo favorito, tra i grandi concerti virtuosistici per pianoforte e orchestra, grazie al suo - per usare le stesse parole di Bolet - \"enorme sfoggio di forza richiesto al solista\"."}
{"id": "760658", "revid": "92723", "url": "https://it.wikipedia.org/wiki?curid=760658", "title": "San Nicola della Fl\u00fce", "text": ""}
{"id": "760678", "revid": "2014155", "url": "https://it.wikipedia.org/wiki?curid=760678", "title": "Salonina Matidia", "text": " \nAppartenente alla dinastia degli Antonini, ebbe il titolo di \"augusta\".\nBiografia.\nFiglia di Ulpia Marciana, sorella di Traiano, e di Gaio Salonino Matidio Patriuno, fu considerata come una figlia dall'imperatore, che non ne aveva di propri. Viaggi\u00f2 spesso con lo zio Traiano e nelle campagne militari lo consigli\u00f2 sulle decisioni da prendere. Fu onorata col titolo di \"augusta\", ottenuto nel 112, e con monumenti e iscrizioni per tutto l'impero, come gi\u00e0 sua madre.\nSpos\u00f2 il senatore Lucio Vibio Sabino, morto nell'86, cui diede due figlie, Vibia Matidia (nota come Matidia Minore) e Vibia Sabina, che divenne sposa di Adriano. Vedova a soli sedici anni, spos\u00f2 in seconde nozze Lucio Scribonio Libone Rupilio Frugi, che mor\u00ec nel 101, e cui diede altre due figlie, Rupilia Faustina, moglie del console Marco Annio Vero, e Rupilia Annia, che spos\u00f2 Lucio Fundanio Lamia Eliano, console nel 116.\nNel periodo incerto scatenato dalla morte di Traiano nel 117 si accord\u00f2 con l'augusta Plotina per favorire la successione imperiale di Adriano, marito della figlia Vibia Sabina.\nAlla sua morte nel 119, un riconoscente Adriano ne pronunci\u00f2 l'orazione funebre e la divinizz\u00f2. Le fu dedicato un tempio nel Campo Marzio a Roma, che doveva corrispondere all'attuale chiesa di Santa Maria in Aquiro in piazza Capranica."}
{"id": "760681", "revid": "46931", "url": "https://it.wikipedia.org/wiki?curid=760681", "title": "Marco Cassiano Latinio Postumo", "text": ""}
{"id": "760695", "revid": "287204", "url": "https://it.wikipedia.org/wiki?curid=760695", "title": "Johann Wilhelm Meigen", "text": "A lui si deve la prima descrizione della \"Drosophila melanogaster\", uno degli organismi modello pi\u00f9 studiati nella genetica. \nBibliografia.\nJ.A. F\u00f6rster \"On the life and influence of J.W. Meigen\". Mosquito Systematics, 1974; 6(2): 79-88."}
{"id": "760741", "revid": "78273", "url": "https://it.wikipedia.org/wiki?curid=760741", "title": "Santa Irmina", "text": ""}
{"id": "760743", "revid": "148107", "url": "https://it.wikipedia.org/wiki?curid=760743", "title": "Contrazione lantanoidea", "text": "La contrazione lantanoidea (o lantanidica) consiste in una diminuzione del raggio atomico, relativamente agli elementi appartenenti alla serie dei lantanoidi, sensibilmente maggiore rispetto all'andamento teoricamente prevedibile osservando la variazione lungo gli altri periodi della tavola periodica.\nTale fenomeno si spiega considerando il minore effetto schermante che possiedono gli elettroni sistemati negli orbitali f, nei confronti della carica nucleare dell'atomo.\nUno dei principali effetti della contrazione lantanoidea consiste nel generare una marginale differenza di raggi atomici tra gli elementi del blocco d del sesto e del quinto periodo, con il risultato che le propriet\u00e0 chimiche degli elementi dei due periodi che appartengono a uno stesso gruppo sono molto simili. L'effetto della contrazione lantanoidea, ad esempio, lungo la serie dei lantanoidi influenza la basicit\u00e0 degli idrossidi dei relativi elementi con un leggero aumento passando dall'idrossido di lantanio all'idrossido di lutezio.\nLa contrazione attinoidea (o attinidica) \u00e8 l'analogo fenomeno osservato per gli attinidi."}
{"id": "760761", "revid": "81195", "url": "https://it.wikipedia.org/wiki?curid=760761", "title": "Contrazione lantanidica", "text": ""}
{"id": "760763", "revid": "486946", "url": "https://it.wikipedia.org/wiki?curid=760763", "title": "Zigfried Flagstarr", "text": ""}
{"id": "760785", "revid": "1444886", "url": "https://it.wikipedia.org/wiki?curid=760785", "title": "Civilization II", "text": "Sid Meier's Civilization II, spesso abbreviato in Civ II, \u00e8 un videogioco strategico a turni progettato da Brian Reynolds, Douglas Caspian-Kaufman e Jeff Briggs. Sebbene sia il seguito del celebre \"Sid Meier's Civilization\", Sid Meier non ha preso parte al suo sviluppo. Civ II \u00e8 stato prodotto inizialmente per PC nel 1996 e in seguito portato anche sulle console Sony PlayStation e Sega Saturn. Successivamente \u00e8 stato anche disponibile una versione per N-Gage QD.\nModalit\u00e0 di gioco.\nIl giocatore prende le parti del sovrano di una civilt\u00e0 partendo nel 4000 a.C. con nient'altro che dei coloni, e fonda nuove citt\u00e0 e costruisce un impero in competizione con un certo numero di altre civilt\u00e0 (fino a sei) e con i barbari che appaiono casualmente.\nL'area di gioco \u00e8 un'enorme scacchiera che rappresenta il mondo intero, ma con una geografia arbitraria che pu\u00f2 essere generata casualmente ad ogni partita, e inizialmente sconosciuta al giocatore. Sono disponibili anche mappe predisegnate (come quella del mondo reale) e scenari con situazioni storiche o fantasiose gi\u00e0 sviluppate.\nOltre ad esplorare il mondo del gioco, partecipare alle guerre e intraprendere attivit\u00e0 diplomatiche, il giocatore dovr\u00e0 scegliere se costruire nelle sue citt\u00e0 dei miglioramenti (acquedotti, caserme, teatri e tantissime altre) oppure unit\u00e0 mobili civili e militari. Intanto fonder\u00e0 o conquister\u00e0 sempre nuove citt\u00e0 espandendo il suo territorio, e trasformer\u00e0 i terreni attorno alle citt\u00e0 con irrigazioni, strade e miniere per rendere il suo regno pi\u00f9 produttivo.\nNaturalmente \u00e8 molto importante anche la tecnologia: man mano che si ottengono nuove scoperte scientifiche, finanziando la ricerca o imparando dalle altre civilt\u00e0, diventano disponibili unit\u00e0, edifici, forme di governo e quant'altro sempre pi\u00f9 moderni.\nVittoria.\nVi sono generalmente due modi per vincere: conquistare il mondo distruggendo tutte le altre civilt\u00e0 (a seconda delle regole impostate in precedenza, \u00e8 possibile anche che il giocatore debba distruggere pi\u00f9 volte lo stesso giocatore ma con diverse civilt\u00e0) o raggiungere Alfa Centauri con un'astronave avveniristica. In ogni caso, il gioco termina nell'anno 2020 se nessuna civilt\u00e0 vince prima. Al giocatore viene assegnato un punteggio complessivo, in base alla popolazione e ad altri parametri di sviluppo della sua civilt\u00e0, che aumenta notevolmente in proporzione a quanto rapidamente si ottiene la vittoria. \u00c8 possibile continuare a giocare anche dopo la conclusione, ma il punteggio non verr\u00e0 ulteriormente aumentato. Fanno eccezione gli scenari predisegnati, che possono avere durata differente e obiettivi specifici come la conquista di determinate citt\u00e0.\nGran Consiglio.\nUna particolarit\u00e0 del gioco \u00e8 la possibilit\u00e0 di consultare il \"Gran Consiglio\" per avere dei suggerimenti di dubbia utilit\u00e0 ma spesso divertenti. I consiglieri sono rappresentati da filmati di attori mascherati nell'abbigliamento opportuno per il ruolo e l'epoca: un nervoso (e a volte ubriaco) generale per l'esercito, una sinuosa femme fatale per lo spionaggio e la diplomazia, uno scienziato nerd per la ricerca, un accomodante uomo d'affari per l'economia, e un Elvis Presley per la felicit\u00e0 del popolo. Lo stato d'animo dei personaggi cambia a seconda dello stato della loro area di competenza, e spesso litigano e si insultano tra loro. Quando il governo \u00e8 in anarchia arrivano addirittura a insultarsi pesantemente.\nConfronto con Civ I.\n\"Civ II\" \u00e8 in gran parte simile al primo \"Civilization\", con arricchimenti e miglioramenti a tutte le caratteristiche del gioco. L'interfaccia \u00e8 notevolmente migliorata con finestre mobili e link cliccabili, e la visuale della mappa \u00e8 cambiata da pianta verticale a prospettiva isometrica zoomabile.\nIl combattimento \u00e8 notevolmente migliorato, con l'introduzione di molte pi\u00f9 unit\u00e0 e la revisione di quelle vecchie per renderle pi\u00f9 equilibrate. Inoltre sono stati introdotti due nuovi concetti, ovvero potenza e punti ferita, che riducono l'aspetto aleatorio degli scontri, cos\u00ec che un'unit\u00e0 primitiva non possa prevalere facilmente su di un'unit\u00e0 pi\u00f9 recente.\nCompletamente nuova \u00e8 la possibilit\u00e0 di giocare scenari predefiniti, con regole di gioco, unit\u00e0 militari e aspetto grafico personalizzati. Mappe e scenari possono anche essere creati dal giocatore con un semplice editor interno. \u00c8 inoltre presente un sistema di trucchi a men\u00f9 per modificare quasi ogni aspetto della partita in corso.\nEspansioni.\nSono stati messi in commercio due pacchetti di espansione del gioco. Il primo era \"Conflitti in Civilization\" che includeva 20 nuovi scenari, di cui 8 creati da fan del gioco. Aggiungeva anche un linguaggio a macro per la generazione di eventi negli scenari. Usc\u00ec poi \"Fantastic Worlds\" che aggiungeva 19 scenari e migliorava ancora le capacit\u00e0 dell'editor di scenari. L'espansione definitiva \u00e8 la \"Multiplayer Gold Edition\", una versione integrale del gioco che riuniva l'originale pi\u00f9 le precedenti espansioni e dava per la prima volta la possibilit\u00e0 di giocare in multigiocatore, in rete o sullo stesso PC.\n\"\" \u00e8 un'altra versione indipendente messa in commercio nel 1999. Era un prodotto a parte con nuove caratteristiche, come unit\u00e0 animate, supporto per mappe multiple nella stessa partita, e nuove modalit\u00e0 \"campagna\".\nSuccesso.\nCiv II si \u00e8 piazzato 4\u00ba nella classifica dei 100 migliori videogiochi di tutti i tempi di IGN.com. La lista comprende anche i giochi per console, e Civ II \u00e8 il pi\u00f9 in alto tra i giochi per PC.\nCome il suo predecessore, Civ II \u00e8 un gioco longevo. Mentre la maggior parte dei videogiochi cessa di vendere nel giro di mesi, questo gioco andava ancora forte dopo diversi anni. Questa longevit\u00e0 \u00e8 almeno in parte dovuta alla lunga serie di modifiche e scenari prodotti nel tempo dagli innumerevoli appassionati.\nIl seguito diretto di Civ II \u00e8 \"Civilization III\" della Firaxis, ma il suo successo ha ispirato anche \"Sid Meier's Alpha Centauri\" e la serie di \"\" della Activision.\nDettagli.\nCivilt\u00e0.\nQueste sono le civilt\u00e0 giocabili. Il loro atteggiamento \u00e8 diverso quando sono controllate dal PC (ad esempio alcune civilt\u00e0 sono pi\u00f9 aggressive, altre pi\u00f9 espansionistiche), ma per il giocatore la scelta \u00e8 puramente estetica. Come in Civ I c'\u00e8 una limitazione: civilt\u00e0 con lo stesso colore non possono giocare nella stessa partita. Quelle nelle prime due colonne sono le stesse del primo \"Civilization\", quelle nella terza sono introdotte in Civ II.\nI barbari sono in rosso anche stavolta.\nForme di governo.\nLa forma di governo adottata da una civilt\u00e0 ha un forte impatto su commercio, felicit\u00e0 del popolo, corruzione e molto altro. All'inizio del gioco \u00e8 possibile solo il dispotismo, ma col progredire della scienza nuove forme diventano disponibili e si pu\u00f2 scegliere di passare dall'una all'altra mediante una rivoluzione o in caso di collasso del governo, a seguito di un'eccessiva quantit\u00e0 di citt\u00e0 in rivolta.\nTipi di terreno.\nLa mappa di gioco \u00e8 divisa in caselle, ognuna delle quali pu\u00f2 essere formata da:\nTutti i terreni possono contenere risorse speciali come il petrolio che aumentano molto la produttivit\u00e0 della casella, ma non hanno altri effetti speciali, contrariamente a quanto succede nei giochi successivi della serie di Civilization.\nI fiumi non sono pi\u00f9 un tipo di terreno a s\u00e9 come in Civ I, ma piuttosto un extra che pu\u00f2 trovarsi su qualunque terreno. Aumentano il commercio e la velocit\u00e0 di movimento proprio come le strade.\nPotenziamenti del terreno che \u00e8 possibile costruire (quando la tecnologia lo consente):\nInvolontariamente si pu\u00f2 generare anche l'inquinamento che ha effetti negativi.\nUnit\u00e0.\nCi sono numerose unit\u00e0 mobili in Civ II. Molte esistevano gi\u00e0 in Civ I, a volte con nomi e caratteristiche diverse. Una differenza importante con Civ I \u00e8 che le unit\u00e0 di mare non possono invadere le citt\u00e0.\nCome in Civ I, le unit\u00e0 combattono sempre solo una alla volta sia in attacco che in difesa, tuttavia possono essere distrutte in gruppo quando attaccate fuori da citt\u00e0 o fortezze.\nI barbari hanno anche una unit\u00e0 \"comandante\", simile all'unit\u00e0 diplomatico ma di fatto non usato per la diplomazia, che fornisce dell'oro come \"riscatto\" al giocatore che riesce a colpirlo.\nNotare che le unit\u00e0 possono essere radicalmente diverse negli scenari delle espansioni, dove si combattono alieni, dinosauri e molto altro.\nMiglioramenti cittadini.\nGli edifici che possono essere costruiti in ogni citt\u00e0:\nNel gioco \u00e8 sempre necessario mettere qualcosa in produzione, che si tratti di unit\u00e0 militari, strutture cittadine o Meraviglie. Questi, per essere realizzati, utilizzano gli scudi (in questo gioco sono l'unit\u00e0 di misura della capacit\u00e0 produttiva) generati dalla citt\u00e0. L'unica eccezione \u00e8 la Capitalizzazione (sbloccabile dopo la relativa scoperta scientifica) che, se messa in produzione, ha l'effetto di convertire in denaro tutta la produzione di scudi e, quindi, \u00e8 la sola opera che non pu\u00f2 essere conclusa, ma genera infinitamente denaro.\nMeraviglie del mondo.\nSono miglioramenti cittadini unici dai poteri notevoli (ma spesso non perenni), analoghi alle sette meraviglie del mondo antico ma appartenenti un po' a tutte le epoche; ciascuna Meraviglia pu\u00f2 essere creata una sola volta da un solo giocatore, e alcune diventano obsolete con la scoperta di una tecnologia.\nModifiche al gioco.\nLa versione per PC pu\u00f2 essere modificata molto facilmente, cambiando il funzionamento generale del gioco. Tra i file installati nella cartella di Civ II c'\u00e8 un file di testo chiamato \"rules.txt\" che controlla gran parte dei parametri del gioco. Il file stesso praticamente incoraggia l'utente a modificarlo, dando istruzioni sul proprio contenuto, ma naturalmente avverte di mantenere sempre una copia di sicurezza del file originale.\nSi possono agevolmente personalizzare nomi e caratteristiche delle unit\u00e0, delle civilt\u00e0, dei terreni, ecc. Si possono aggiungere anche pi\u00f9 unit\u00e0 e tecnologie di quelle esistenti (3 in pi\u00f9, che salgono a 10 se si ha l'espansione). Le modifiche appaiono al riavvio di Civ II.\nAnalogamente si possono modificare gli aspetti grafici e sonori del gioco. Le icone delle unit\u00e0, dei terreni, della popolazione, ecc. sono contenute all'interno di file di immagine in formato GIF (come \"units.gif\"), mentre i suoni sono in formato WAV nella sottocartella \"sound\".\nL'espansione permette di apportare modifiche anche solo in relazione a un singolo scenario, e anche tramite un editor interno. Ogni scenario infatti ha una sua sottocartella dove risiedono le sue versioni di rules.txt, units.gif, ecc.\nMultimedia.\nLa musica di Civ II \u00e8 in formato CD audio come nei normali CD musicali, non \u00e8 quindi in formato MIDI o digitale e pu\u00f2 essere ascoltata da un qualunque lettore CD. Le canzoni sono molto varie e richiamano epoche o popoli, si va da classici come \"Sul bel Danubio blu\" a ritmi tribali tropicali.\nOltre 200 MB di spazio sul CD di Civ II \u00e8 occupato dalla musica, 280 MB dai filmati, mentre il programma vero e proprio occupa meno di 30 MB. Non sembra esserci protezione dalla pirateria in quanto dopo l'installazione si pu\u00f2 giocare anche senza il CD, rinunciando solo alla musica e ai filmati."}
{"id": "760798", "revid": "1833487", "url": "https://it.wikipedia.org/wiki?curid=760798", "title": "Torre Melissa", "text": "Torre Melissa \u00e8 una frazione costiera bagnata dal mar Ionio del comune di Melissa, in provincia di Crotone.\nBandiera blu dal 2012 e bandiera verde dal 2016, la cittadina basa la propria economia sul turismo e sulle piccole attivit\u00e0 artigianali.\nI dintorni sono caratterizzati dalla presenza di numerosi vitigni adibiti alla produzione dei vini Cir\u00f2 e Melissa.\nStoria.\nLa storia di Torre Melissa inizia con l\u2019inaugurazione della stazione ferroviaria e con la successiva costruzione di edifici attorno. \nL\u201911 agosto del 1941, nel pieno della seconda guerra mondiale, la cittadina fu vittima di un bombardamento da parte della Royal Air Force.\nLa cittadina, soprattutto nella seconda met\u00e0 del XX secolo, ebbe un forte sviluppo turistico legato al mare, rendendola una nota localit\u00e0 balneare.\nDal 2012, Torre Melissa ha sempre ricevuto la bandiera blu, l'autorevole riconoscimento conferito dalla \"Foundation for Environmental Education\" alle localit\u00e0 costiere europee che soddisfano criteri di qualit\u00e0 relativi ai parametri delle acque di balneazione, alla pulizia delle spiagge ed ai servizi offerti.\nAttivit\u00e0 turistiche.\nTorre Melissa \u00e8 famosa per la torre aragonese da cui prende il nome, posizionata a sud rispetto al centro abitato, residenza estiva dei conti feudatari Campitelli. Ospita un piccolo museo e, nelle vecchi locali adibiti a stalle, un ristorante caratteristico. Dalla Torre si pu\u00f2 godere di un'ampia visuale dell'intera costa del Marchesato, spaziando dalla non lontanissima Punta Alice a Capo Colonna. Oltre a ci\u00f2, Torre Melissa \u00e8 un centro ben frequentato durante l'estate, essendo non molto lontano dai centri di Cir\u00f2 Marina, Crotone, Le Castella e Santa Severina.\nAttivit\u00e0 sportive.\nTorre Melissa \u00e8 sede di due squadre di calcio: la Vallese Melissa, esordiente in terza categoria, e la Nuova Torre Melissa, militante nel campionato di Prima Categoria calabrese. Nella stagione 2010-2011 si \u00e8 classificata 1\u00aa. Presso gli impianti del campo sportivo, sorgono due campi da tennis, mentre dentro il paese stesso sorge un piccolo campo per calcio a 5.\nInoltre, la squadra di pallamano femminile, ha vinto i campionati regionali 2010, classificandosi come campione regionale e passando alle fasi interregionali.\nInfrastrutture e trasporti.\nAutobus.\nTorre Melissa \u00e8 divisa a met\u00e0 dalla SS 106, cosa che la rende molto ben esposta ai traffici. Da Torre Melissa ci sono autobus diretti a Roma, Milano, Firenze, Genova e Venezia, con fermate intermedie in altri grandi centri tra cui Bologna, Pescara e Bari. Sempre parlando di autobus, Torre Melissa si trova sull'immediata direttrice Cir\u00f2 Marina-Crotone, ed \u00e8 fermata degli autobus regionali della ditta Autolinee Romano S.p.A. operanti su tale tragitto.\nTreno.\nTorre Melissa dispone anche di una stazione ferroviaria situata lungo la Ferrovia Jonica, precisamente alla progressiva km. 210+190, provvista di due binari passanti e fabbricato viaggiatori, al momento chiuso al pubblico. Da qui \u00e8 possibile prendere treni regionali con capolinea Catanzaro Lido, Crotone, Sibari, Cosenza e Taranto."}
{"id": "760800", "revid": "599013", "url": "https://it.wikipedia.org/wiki?curid=760800", "title": "Melissa rosso", "text": "Il Melissa rosso \u00e8 un vino DOC la cui produzione \u00e8 consentita nelle province di Catanzaro e Crotone.\nProduzione.\n\"Provincia, stagione, volume in ettolitri\""}
{"id": "760804", "revid": "228587", "url": "https://it.wikipedia.org/wiki?curid=760804", "title": "Anna Ivanovna", "text": ""}
{"id": "760817", "revid": "1318658", "url": "https://it.wikipedia.org/wiki?curid=760817", "title": "Shang-Chi", "text": "Shang-Chi (cinese tradizionale: \u5c1a\u6c23; pinyin: sh\u00e0ng q\u00ec cinese semplificato: \u5c1a\u6c14; pinyin: sh\u00e0ng q\u00ec letteralmente: \"ascesa dello spirito\") \u00e8 un personaggio dei fumetti creato da Steve Englehart (testi) e Jim Starlin (disegni), pubblicato dalla Marvel Comics. La sua prima apparizione avviene in \"Special Marvel Edition\" (vol. 1) n. 15 (dicembre 1973).\nSpesso chiamato \"Maestro del Kung-Fu\" (\"Master of Kung-Fu\"), Shang-Chi si serve della sua straordinaria abilit\u00e0 nelle arti marziali, in particolare nel wushu, sia in combattimento disarmato sia armato, compreso l'uso di bastone gun, nunchaku e jian per combattere il male e in particolare suo padre Zheng Zu (in origine chiamato Fu Manchu). In seguito, unendosi ai Vendicatori, Shang-Chi ottiene il potere di creare innumerevoli duplicati di se stesso.\nStoria editoriale.\nNel 1972 la Marvel tent\u00f2 di acquistare i diritti della serie televisiva \"Kung Fu\" in modo da produrne una trasposizione a fumetti. Non riuscendo tuttavia a raggiungere un accordo con la Time Warner, proprietaria della serie, opt\u00f2 infine per i diritti del criminale dei pulp di Sax Rohmer Fu Manchu, che contrappone come nemesi ad un personaggio sviluppato appositamente per l'occasione: Shang-Chi, maestro di kung fu, introdotto come figlio segreto del genio del male asiatico. Dopo avere esordito su \"Special Marvel Edition\" n. 15 (dicembre 1973) ad opera di Steve Englehart e Jim Starlin, Shang-Chi diviene il protagonista della testata che, dopo due numeri, viene dunque ribattezzata \"The Hands of Shang-Chi: Master of Kung Fu\" raggiungendo - sull'onda del successo riscosso in quell'epoca dai film di arti marziali - un'enorme popolarit\u00e0 che la porta a concludersi dieci anni dopo con il numero 125 (giugno 1983). Parallelamente il personaggio ha condiviso con Pugno d'acciaio, i Figli della Tigre, le Figlie del Drago e Tigre Bianca le pagine dei 33 numeri della serie antologica \"Deadly Hands of Kung Fu\" (aprile 1974-febbraio 1977). Nei disegni di Paul Gulacy, il volto di Shang-Chi era ispirato all'attore Bruce Lee.\nShang-Chi \u00e8 comparso successivamente in varie altre testate collaborando con svariati eroi Marvel e, nel 1990, \u00e8 stato protagonista della storia one-shot \"Master of Kung Fu: Bleeding Black\". Verso la fine degli anni novanta, al fine di rilanciare il personaggio, Shang-Chi diviene protagonista di un breve arco narrativo pubblicato su \"Journey into Mystery\" n. 514-516 (novembre 1997-gennaio 1998) nonch\u00e9 di una miniserie riservata a un pubblico adulto, distribuita sotto l'etichetta Marvel MAX per la durata di 6 numeri: \"Master of Kung Fu: Hellfire Apocalypse\" (novembre 2002-aprile 2003).\nNonostante sia stato concepito per la trasposizione fumettistica delle storie di Fu Manchu, Shang-Chi fa a tutti gli effetti parte dell'Universo Marvel e, anche dopo la perdita della licenza sulle opere di Rohmer da parte della casa editrice, il personaggio ha continuato a comparire nelle loro testate, sebbene il nome del padre sia stato menzionato sempre meno di frequente o sostituito con altri, ad esempio Zheng Zhu. A sistemare la questione \u00e8 stato poi lo sceneggiatore Ed Brubaker che, con una manovra di ret-con, ha determinato in un arco narrativo pubblicato tra i numeri 6 e 10 di \"Secret Avengers\" (dicembre 2010-aprile 2011) che il nome \"Fu Manchu\" fosse in realt\u00e0 un semplice pseudonimo e il padre di Shang-Chi \u00e8 in realt\u00e0 un potente stregone cinese che ha scoperto il segreto dell'immortalit\u00e0.\nBiografia del personaggio.\nOrigini.\nShang-Chi nasce nella provincia di Honan, nella Repubblica Popolare Cinese, dal genio del crimine assetato di sangue e desideroso di conquistare il mondo noto come Fu Manchu e da una donna ignota. Alla nascita di Shang, Fu Manchu ha gi\u00e0 circa duecento anni, tenuto in vita dal miracoloso Elixir Vitae, e tiene per le redini l'organizzazione terroristica nota come Si-Fan. Presso la sua base segreta, Fu addestra Shang-Chi fin da bambino nelle arti marziali, nella convinzione che un giorno sarebbe stato in grado di riportare la Cina agli antichi fasti. Qui, il piccolo Shang-Chi stringe amicizia con un orfano, M'Nai.\nAl compimento dei diciannove anni, Shang-Chi viene inviato in missione per assassinare un vecchio nemico del padre, il dottor James Petrie. Commesso l'omicidio, il giovane viene avvicinato da Sir Denis Nayland Smith, un agente dello MI6, grazie al quale Shang-Chi si rende conto della malvagit\u00e0 di suo padre. Furioso, Shang-Chi si ribella al volere di Fu Manchu e si unisce ai servizi segreti britannici, divenendo suo nemico giurato.\nLa vendetta di Fu Manchu non si fa per\u00f2 attendere. L'amico di infanzia, M'Nai, che assume l'identit\u00e0 di Mezzanotte (\"Midnight\") viene inviato a New York con il compito di rintracciare ed eliminare Shang-Chi. I due lottano e alla fine ad avere la peggio \u00e8 M'Nai, che muore impiccato ad una gru.\nMaestro del Kung-Fu.\nShang-Chi comincia quindi a collaborare con lo MI6, e fa la conoscenza di diversi alleati come Black Jack Tarr, Clive Reston e Leiko Wu, per la quale il giovane comincer\u00e0 a nutrire anche dei sentimenti. Nonostante avverta spesso il conflitto tra il suo spirito pacifista e il suo desiderio di fare giustizia, Shang-Chi comprende che, talvolta, \u00e8 necessario usare la forza pur di salvare delle vite. \nNel corso delle sue avventure il Maestro del Kung-Fu incontra l'Uomo Cosa e l'Uomo Ragno, affronta la sua sorellastra Fah Lo Suee, la quale ha avviato una fazione per rovesciare l'impero criminale del padre, Carlton Velcro, Razor Fist, Pavane, Mordillo e Brynocki. Dopo aver incontrato Shen Kuei e Pugno d'acciaio ha un altro scontro col padre a seguito del quale lascia l'MI6 e diventa un avventuriero, collaborando con Tigre Bianca e Fante di cuori. Shang-Chi affronta successivamente l'HYDRA al fianco della Cosa, si trova coinvolto in un gioco tra il Dottor Destino e Prime Mover, affronta Zaran, collabora con l'Uomo Ragno, la Vedova Nera e Nick Fury per combattere Viper, Boomerang e Silver Samurai.\nCon l'aiuto di Tarr, Reston, Smith e Leiko istituisce un'agenzia investigativa, la Freelance Restorations, con sede a Stormhaven, in Scozia. Dopo numerose sconfitte, Fu Manchu, ormai indebolito ed in declino, cerca di tornare alla carica. Shang-Chi intralcia ancora una volta i suoi piani ma, dopo aver assistito direttamente alla morte del padre, abbandona la societ\u00e0 per ritirarsi nel remoto villaggio di Yang-Tin e dedicarsi a una tranquilla vita da pescatore.\nRitorno.\nTempo dopo Shang-Chi fa ritorno dalla Cina per salvare Leiko Wu da un gruppo terroristico venendo avvelenato nel corso dell'operazione e trovandosi costretto ad ingerire l'elisir della vita creata da Fu Manchu per sopravvivere. In seguito, su proposta di Misty Knight, entra a far parte di una nuova formazione degli Eroi in vendita, con la quale decide di registrarsi durante guerra civile dei superumani; tuttavia, dopo essere stato costretto a uccidere il compagno di squadra privo di controllo Humbug per evitare che facesse del male a Colleen Wing e Tarantula, Shang-Chi decide di lasciare il gruppo.\nTempo dopo il Maestro del Kung-Fu affronta un dragone gallese per conto di Pete Wisdom e l'MI13 divenendo poi mentore del bambino destinato a diventare Killraven.\nEt\u00e0 degli eroi.\nNel momento in cui Devil assume il controllo della Mano, Shang-Chi combatte i ninja della setta e aiuta l'Uomo Ragno ad affrontare Mister Negativo. In seguito si unisce ai Vendicatori Segreti, scoprendo che il Concilio delle Ombre ha riportato in vita suo padre e prodigandosi nel dargli la caccia. Seguendo le istruzioni della nuova Madame Web, Shang-Chi addestra inoltre l'Uomo Ragno ad affinare i sensi e percepire i pericoli anche senza utilizzare il suo Senso di Ragno, temporaneamente perduto.\nCapitan America e Iron Man reclutano successivamente il Maestro del Kung-Fu nella nuova formazione dei Vendicatori.\nPoteri e abilit\u00e0.\nShang-Chi \u00e8 un esperto di arti marziali cinesi e possiede un'elevata abilit\u00e0 nel combattimento corpo a corpo, anche se non \u00e8 al livello di Iron Fist, ma di recente la Marvel ha comunicato che, in uno scontro tra i due, Shang-Chi avrebbe la meglio. Le sue capacit\u00e0 fisiche sono ai vertici della perfezione umana ed \u00e8 definito da alcuni come uno dei pi\u00f9 grandi combattenti a mani nude ed esperto di kung-fu vivente. Gran parte delle sue doti fisiche sembrano derivare dalla sua maestria nel ki (\u6c23), che spesso gli permette di superare le limitazioni fisiche di un normale atleta. I suoi riflessi sono tanto sviluppati da permettergli di schivare persino le pallottole di mitragliatrici e fucili di precisione, nonch\u00e9 di deviare colpi di pistola coi suoi bracciali. \u00c8 anche esperto in spionaggio, in virt\u00f9 del tempo trascorso a lavorare con l'MI6.\nPu\u00f2 percepire la presenza di un individuo solo avvertendo il suo ki. Successivamente apprender\u00e0 il potere dell'intangibilit\u00e0 di Kitty Pryde e svilupper\u00e0 una tecnica che gli permetter\u00e0 di tramutare i suoi avversari in pietra. Inoltre pu\u00f2 colpire il suo avversario nei cosiddetti \"punti di pressione\" che gli consentono di paralizzarlo, o addirittura ucciderlo.\nShang-Chi \u00e8 inoltre altamente addestrato nelle arti della concentrazione e della meditazione ed \u00e8 un esperto nell'uso di armi bianche quali spade, bastoni kali, nunchaku, sai e shuriken. Tra l'altro Tony Stark gli ha dato in dotazione dei bracciali che gli consentivano di incanalare meglio il suo ki, aumentando cos\u00ec la sua forza.\nAltre versioni.\nHouse of M.\nNella realt\u00e0 alternativa di \"House of M\", Shang-Chi \u00e8 membro del movimento di resistenza umano guidato da Luke Cage e si batte per i diritti dei non mutanti assieme a Tigra, Felicia Hardy, Misty Knight, Marc Spector, Clint Barton, Danny Rand e Angela del Toro; dato il loro impegno nel vendicare i torti subiti a opera dei mutanti, la comunit\u00e0 umana li definisce \"Vendicatori\".\nMarvel Scimmie.\nNell'universo \"Marvel Scimmie\" Shang-Chi e suo padre fanno parte di un'organizzazione sovversiva determinata a far vivere tutte le creature senzienti in pace piuttosto che dominate da istinti animaleschi, ma la versione scimmiesca dei Vendicatori, considerandoli dei \"deboli\", li uccide.\nMarvel Zombi.\nIn \"Marvel Zombi\" Shang-Chi viene infettato durante un tentativo di salvare un gruppo di superstiti da un'orda di zombie divenendo a sua volta un non morto e venendo successivamente ucciso da Magneto.\nUltimate.\nNell'universo Ultimate Shang-Chi \u00e8 il pacifico figlio di un famigerato boss criminale cinese, addestrato fin dall'infanzia per diventare un'arma vivente. Dopo avere rinunciato al retaggio paterno si stabilisce a Chinatown divenendo un pescivendolo ed aiutando in varie occasioni supereroi quali Spider-Man, Moon Knight, Pugno d'acciaio, Devil.\nTerra 13584.\nNella realt\u00e0 alternativa di Terra 13584, Shang-Chi \u00e8 un membro della gang dell'Uomo Ragno.\nAltri media.\nCinema.\nIl supereroe cinese appare per la prima volta al cinema nel film del Marvel Cinematic Universe \"Shang-Chi e la leggenda dei Dieci Anelli\", interpretato da Simu Liu. Jayden Zhang e Arnold Sun interpretano il personaggio da bambino e da adolescente. Qui Shang-Chi \u00e8 il figlio di Xu Wenwu, ovvero il Mandarino, nonch\u00e9 il leader della pericolosa organizzazione dei Dieci Anelli."}
{"id": "760818", "revid": "96558", "url": "https://it.wikipedia.org/wiki?curid=760818", "title": "Storia del Socialismo", "text": ""}
{"id": "760825", "revid": "287204", "url": "https://it.wikipedia.org/wiki?curid=760825", "title": "Richard Voss", "text": "Biografia.\nDi famiglia benestante si dedic\u00f2 all'agricoltura fino a 19 anni quando viene richiamato sotto le armi per la guerra franco-prussiana del 1870-71, terminato il conflitto va a studiare lettere e filosofia a Jena ed a Monaco. Poi va a Roma e si stabilisce insieme alla moglie Melanie (gi\u00e0 sposata Kotnmann) a Frascati presso Villa Falconieri, dove vive venticinque anni. Impara bene l'italiano e frequenta la comunit\u00e0 tedesca di Roma.\nTorna in Germania pi\u00f9 volte presso la sua tenuta di Berchtesgaden (Alta Baviera) e viene nominato nel 1884, dal Grand Duca di Weimar, bibliotecario del castello di Wartburg. Nelle sue opere assecond\u00f2 il Kulturkampf. Il 2 aprile 1902 il Comune di Frascati gli confer\u00ec la cittadinanza onoraria. \nAll'et\u00e0 di 67 anni mor\u00ec nella sua amata tenuta di campagna a Berchtesgaden in Germania.\nDiverse delle sue opere furono adattate per lo schermo fin dal 1913."}
{"id": "760826", "revid": "73843", "url": "https://it.wikipedia.org/wiki?curid=760826", "title": "Alessandro Striggio (figlio)", "text": "Biografia.\nFiglio di Alessandro Striggio il vecchio, \u00e8 noto soprattutto per aver scritto il libretto dell\"Orfeo\" di Claudio Monteverdi.\nL'opera \u00e8 importante perch\u00e9 \u00e8 la prima vera produzione scritta anticipatrice della moderna opera lirica per cui Alessandro Striggio pu\u00f2 essere considerato tra i primi librettisti. Nel prologo vi \u00e8 la personificazione della musica a voler testimoniare l'importanza di questo elemento all'interno dell'opera.\nRicopr\u00ec l'incarico di cancelliere del Ducato di Mantova."}
{"id": "760827", "revid": "260676", "url": "https://it.wikipedia.org/wiki?curid=760827", "title": "Torre Quartero", "text": "La Torre Quartero \u00e8 una torre di Asti sita all'angolo tra via Roero e Corso Alfieri, dirimpetto alla Torre De Regibus.\nStoria.\nNiccola Gabiani scrive che il nome della torre derivava dal suo proprietario nel XVIII secolo: il cavalier ufficiale \"Lorenzo Quartero\", a cui apparteneva anche il palazzo attiguo prospiciente la via Maestra (l'attuale Corso Alfieri). \nGianluigi Bera afferma che, nel periodo medievale, la Torre Quartero faceva parte del complesso difensivo della contrada della famiglia De Regibus. Infatti, secondo il testamento di \"Giacomo De Regibus\" del 1311, a quel tempo la torre era abitata dal fratello \"Uberto\", a cui apparteneva anche il palazzo annesso alla \"turris rotunda\" (Torre De Regibus)). \nLa torre in origine era molto pi\u00f9 alta, ma venne abbassata al livello delle case adiacenti durante il XVIII secolo. Insieme alla ottagonale Torre De Regibus ed alla pi\u00f9 piccola \"Torretta\" caratterizza da sempre lo slargo tra corso Alfieri e Via Roero per questo motivo soprannominato dei \"Tre Re\"."}
{"id": "760828", "revid": "1437331", "url": "https://it.wikipedia.org/wiki?curid=760828", "title": "Streptococcus pneumoniae", "text": "Lo Streptococcus pneumoniae, anche detto pneumococco e un tempo noto come Diplococcus pneumoniae o Diplococcus lanceolatus o Bacillo di Fraenkel, \u00e8 un batterio gram-positivo appartenente al genere \"Streptococcus\" ed \u00e8 il principale responsabile della polmonite negli adulti.\nAll'esame microscopico si presenta costituito da due cocchi che si uniscono ad un'estremit\u00e0 creando una caratteristica forma a \"fiamma\".\nLe specie patogene sono dotate di capsula gelatinosa polisaccaridica. Lo pneumococco \u00e8 il maggiore responsabile delle polmoniti contratte in comunit\u00e0. La polmonite cui d\u00e0 luogo \u00e8 definita polmonite lobare perch\u00e9 interessa in genere soltanto un lobo polmonare.\nPu\u00f2 anche dare luogo a malattie non invasive (otite media acuta, bronchite, congiuntivite, sinusite) cos\u00ec come a patologie invasive (sepsi, meningite, endocardite, batteriemia, artrite, osteomielite e peritonite), anche se va detto che la virulenza di questo batterio \u00e8 minima ed \u00e8 un batterio patogeno principalmente nei soggetti immunodepressi. Pu\u00f2 dare infezioni negli anziani e nei bambini, nei soggetti sottoposti ad oncochemioterapia, nei soggetti sottoposti a terapia con corticosteroidi.\n\u00c8 dotato di polisaccaride C (a cui \u00e8 reattiva la CRP, C Reactive Protein), ma non di Antigene di Lancefield come altri Streptococchi. \u00c8 alfa-emolitico in aerobiosi, beta-emolitico in anaerobiosi. \u00c8 colturalmente molto esigente, come tutti gli streptococchi manca di catalasi, quindi ha bisogno degli enzimi che degradano le specie ossidanti dell'ossigeno contenuti nell'agar sangue.\nIl terreno di coltivazione dev'essere dunque un agar sangue addizionato con proteine della soia o con cuore e cervello di bue, con un contenuto di glucosio limitato perch\u00e9, essendo un batterio fermentante, trasforma il glucosio in acido lattico e ci\u00f2 pu\u00f2 causare un abbassamento del pH in grado di arrestare la crescita. \u00c8 un batterio autolitico, quando invecchia va naturalmente in lisi, per questo motivo le sue colonie sono piatte o leggermente concave, dal momento che la porzione centrale \u00e8 quella pi\u00f9 vecchia. Questa caratteristica \u00e8 utilizzata per la diagnosi: anche una goccia di taurocolato o glicocolato di sodio (sali biliari) possono causare la lisi completa della colonia. Un'altra prova \u00e8 quella fatta con l'optochina (etil-idrocupreina) a cui questo streptococco, a differenza degli altri, \u00e8 sensibile.\nLa terapia delle infezioni penumococciche si avvale dell'associazione Amoxicillina-acido clavulanico e cefalosporine di terza generazione, anche se stanno emergendo ceppi resistenti alle penicilline per modifiche delle proteine che le legano (PBP). La prevenzione, invece, avviene attraverso l'utilizzo del vaccino.\nGli pneumococchi di solito raggiungono i polmoni per via inalatoria o per aspirazione. Si localizzano nei bronchioli, proliferano e danno origine a un processo infiammatorio che inizia negli spazi alveolari con l'essudazione di un liquido ricco di proteine. I fluidi agiscono come terreno di coltura per i batteri e facilitano la disseminazione agli alveoli vicini, causando tipicamente una polmonite lobare.\nGli esperimenti di Griffith.\nTale batterio fu utilizzato per i suoi esperimenti di genetica molecolare dal biologo inglese Frederick Griffith nei primi anni del Novecento (precisamente nel 1928). Grazie agli importanti risultati raggiunti da questi esperimenti, la comunit\u00e0 scientifica riconobbe nel 1944 che il DNA \u00e8 il \"fattore modificante\" individuato da Griffith stesso nel corso degli esperimenti. Tale risultato, che verr\u00e0 definitivamente accettato solamente dopo ulteriori verifiche sperimentali quali quelle condotte da Alfred Hershey e Martha Chase nel 1952, fecero s\u00ec che l'idea che la trasmissione dei caratteri genetici fosse dovuta alle proteine tramontasse.\nGli esperimenti di Griffith riguardavano due varianti di \"Diplococcus pneumoniae\". La prima variante (IIIS o \"Smooth\") presenta le due cellule batteriche circondate da una capsula di polisaccaridi (\"ceppo capsulato\") ed \u00e8 patogena per l'uomo. La seconda variante (IIR o \"Rough\") non presenta alcuna capsula e non \u00e8 patogena.\nGriffith comp\u00ec i suoi esperimenti su alcune cavie da laboratorio. Iniettando il ceppo patogeno, i topi contraevano il morbo e morivano poco dopo. Il decesso non avveniva, invece, quando nei corpi degli animali veniva iniettato il ceppo non patogeno. Il topo non contraeva il morbo nemmeno quando veniva iniettata la variante patogena precedentemente trattata (e quindi uccisa) ad elevata temperatura. Tuttavia, quando veniva iniettato il ceppo patogeno trattato con calore (per uccidere i batteri) insieme a quello non patogeno, i topi, in alcuni casi, contraevano comunque il morbo.\nLe ipotesi che si presentarono nella mente di Griffith furono due: la prima, quella di una \"resurrezione\" del ceppo patogeno, apparve subito altamente improbabile; la seconda, quella che prevedeva la presenza di un \"fattore modificante\", fu invece abbracciata. Studi successivi ed anni di ricerche porteranno a stabilire che questo \"fattore modificante\" altro non \u00e8 che il DNA.\nVaccino.\nIl vaccino protegge il soggetto per almeno 9 anni dalla somministrazione e sono disponibili due tipi:\nIl vaccino \u00e8 raccomandato in tutti i soggetti a rischio:\nIn gran parte delle regioni italiane il vaccino viene somministrato gratuitamente dalle ASL su richiesta del genitore, oppure viene somministrato in regime di copayment (cio\u00e8 con partecipazione alla spesa da parte del genitore)."}
{"id": "760830", "revid": "56818", "url": "https://it.wikipedia.org/wiki?curid=760830", "title": "Raeliani", "text": ""}
{"id": "760832", "revid": "17654", "url": "https://it.wikipedia.org/wiki?curid=760832", "title": "Diplococcus lanceolatus", "text": ""}
{"id": "760842", "revid": "47767", "url": "https://it.wikipedia.org/wiki?curid=760842", "title": "Enigmi collegati", "text": "La tecnica degli enigmi collegati \u00e8 un tipo di svolgimento dei giochi enigmistici in versi a combinazione. In questo caso si tratta infatti di definire non un solo concetto, come nell'indovinello, ma pi\u00f9 parole o frasi (salvo il caso del palindromo). Se si assume allora che ogni gioco enigmistico \u00e8 un enigma (ma il termine ha anche un'accezione pi\u00f9 stretta), il componimento sar\u00e0 costituito di pi\u00f9 enigmi, ciascuno corrispondente a una parte di esso. Il senso apparente dell'intero gioco rimane unico, ma ciascuna delle sue parti definisce (in senso reale) una diversa parola o frase. Il gioco perde allora la denominazione di \"indovinello\" o di \"enigma\" in senso stretto per assumere quella specifica dello schema usato. Supponendo quindi di svolgere una sciarada \"osti\" + \"nazione\" = \"ostinazione\", le varie strofe o i vari versi definiranno ciascuno uno dei termini.\nI modi di suddividere un gioco in versi in pi\u00f9 enigmi sono molteplici. I giochi poetici, solitamente, fanno corrispondere ognuna delle parti da definire a una strofa. I giochi brevi, dal canto loro, hanno in genere la forma di una quartina o di una sestina. Si possono cos\u00ec avere ripartizioni diverse: in uno schema binario (come l'anagramma \"attore\" / \"teatro\") e in una quartina i termini potranno essere svolti da distici, in una sestina da terzine; in uno schema ternario (come la sciarada dell'esempio) e in una quartina le prime due \"parti\" potranno essere svolte da un verso ciascuna e il \"totale\" da un distico, in una sestina tutti da distici; ecc. In alcuni casi, quando l'autore non fa coincidere la ripartizione in versi con i vari enigmi, le parti possono essere separate fra loro da puntini di sospensione (...)."}
{"id": "760844", "revid": "1048993", "url": "https://it.wikipedia.org/wiki?curid=760844", "title": "Marco Rossi", "text": ""}
{"id": "760862", "revid": "26601", "url": "https://it.wikipedia.org/wiki?curid=760862", "title": "Primo Sentimenti V", "text": ""}
{"id": "760863", "revid": "1005847", "url": "https://it.wikipedia.org/wiki?curid=760863", "title": "Giuseppe Natoli", "text": "Biografia.\nFiglio di Giacomo Natoli Gongora di Scaliti, colonnello di cavalleria nel reggimento cacciatori For\u00ece di Messina del Reale Esercito delle Due Sicilie, e di Emanuela Cianciolo. Il nonno Bartolomeo fu senatore cittadino e proconsole di Messina.\nFu barone di Scaliti, grande ufficiale dell'Ordine Mauriziano e gran cordone dell'Ordine al merito civile e militare di San Marino, spos\u00f2 Maria Cardile, da cui nel 1846 ebbe il suo unico figlio, Giacomo.\nStudi\u00f2 filosofia per laurearsi poi in giurisprudenza a 22 anni all'Universit\u00e0 di Palermo, dove divenne professore di diritto civile e procedura. Rifiut\u00f2 la carica di giudice per non dover lavorare alle dipendenze dello Stato borbonico. Fu membro dell'Accademia Peloritana dei Pericolanti.\nAvvocato, giurista e banchiere, massone (fu Gran maestro aggiunto della massoneria del Grande Oriente d'Italia) ed esponente del liberalismo siciliano, entr\u00f2 nel circolo intellettuale e politico di Francesco De Luca. Partecip\u00f2 alla Rivoluzione siciliana del 1848 e fu eletto deputato di Messina al neocostituito Parlamento siciliano insieme a Giuseppe La Farina. Dopo la capitolazione siciliana (15 maggio 1849), ripar\u00f2 a Torino. Nel 1853, fu tra i finanziatori della Banca Nazionale degli Stati Sardi. Finanzi\u00f2 inoltre i fratelli Orlando per la realizzazione degli omonimi cantieri navali in Liguria. In quegli anni furono frequenti i suoi incontri, a Parigi e Milano, con il compositore Giuseppe Verdi.\nCollabor\u00f2 con Giacomo Macr\u00ec alla realizzazione di una rete di cospiratori nell'isola e sostenne attivamente la campagna di Garibaldi in Sicilia, entrando anche a far parte del suo governo dittatoriale il 27 giugno 1860 (dopo le dimissioni di Francesco Crispi) come segretario di stato per gli Affari Esteri e per il Commercio in sostituzione del barone Casimiro Pisani, fino al 10 luglio.\nDopo il plebiscito rivest\u00ec la carica di governatore di Messina dal dicembre 1860 e il 18 febbraio 1861 fu eletto deputato nel nuovo Parlamento \"italiano\" che il 17 marzo proclam\u00f2 la nascita del Regno d'Italia.\nSia pure per pochi mesi fu chiamato a reggere il Ministero dell'agricoltura, dell'industria e del commercio nell'ultimo governo Cavour) e il 31 agosto lasci\u00f2 la Camera perch\u00e9 nominato senatore del Regno da Vittorio Emanuele II.\nDopo la morte di Cavour (6 giugno 1861) assunse l'incarico di prefetto, prima a Brescia (giugno 1861- maggio 1862) e spostato, dopo disordini di piazza, per pochi giorni a Siena quando prefer\u00ec tornare ai lavori parlamentari. Torn\u00f2 al governo nel settembre 1864 come Ministro della pubblica istruzione nel primo Governo La Marmora (1864-1865) e per alcuni mesi ebbe anche l'interim all'interno.\nSi spense a Messina il 25 settembre 1867, vittima della epidemia di colera, dove era giunto per portare conforto ai propri concittadini.\nSuo figlio Giacomo fu per tre volte sindaco di Messina.\nRiconoscimenti.\nPer onorarne il ricordo, fu tumulato nella cappella dell'Arciconfraternita degli Azzurri. Il 6 luglio 1880, a seguito di una sentitissima petizione popolare e su iniziativa del Comune, la salma del barone Giuseppe Natoli fu riesumata e trasportata con solennit\u00e0 al Gran Camposanto, dove fu posta in un sarcofago contiguo a quello di Giuseppe La Farina. \nla citt\u00e0 di Messina ne decret\u00f2 la tumulazione nei sotterranei del famedio al Gran Camposanto, \nIl Consiglio Comunale vot\u00f2 per la costruzione di un monumento dedicato a Giuseppe Natoli e lo commission\u00f2 allo scultore Lio Gangeri poi vot\u00f2 all'unanimit\u00e0 per l'intitolazione di una delle strade principali di Messina, Via Giuseppe Natoli."}
{"id": "760867", "revid": "287204", "url": "https://it.wikipedia.org/wiki?curid=760867", "title": "Ifigenia (de la Cruz)", "text": "Ifigenia \u00e8 una tragedia di Ram\u00f3n de la Cruz.\nCostituisce un rifacimento della secentesca \"Iphig\u00e9nie\" di Jean Racine, a sua volta frutto di un rimaneggiamento dell'antico mito greco.\nLa tragedia di Ram\u00f3n de la Cruz \u00e8 dunque una doppia riscrittura, giacch\u00e9 prende spunto sia dall'originale classico che dalla rivisitazione di Racine. Una recente corrente di critica teatrale spagnola ha promosso una forte rivalutazione di questa tendenza alla riscrittura, in forma di tributo, che ebbe grande diffusione nel periodo neoclassico. I critici Jes\u00f9s Campos Garc\u00eca e Jorge M\u00e0rquez hanno sottolineato l'importanza dell\"Ifigenia\" di De La Cruz in questo contesto culturale."}
{"id": "760869", "revid": "4711", "url": "https://it.wikipedia.org/wiki?curid=760869", "title": "El Moustafa Hadji", "text": ""}
{"id": "760871", "revid": "4711", "url": "https://it.wikipedia.org/wiki?curid=760871", "title": "Andreas Moeller", "text": ""}
{"id": "760872", "revid": "729019", "url": "https://it.wikipedia.org/wiki?curid=760872", "title": "Alessandro Della Rovere", "text": "Biografia.\nMarchese. Ufficiale di carriera, prese parte alla prima guerra d'indipendenza, alla guerra di Crimea, e alla seconda guerra d'indipendenza. Nominato Tenente generale dell'esercito del Regno di Sardegna nel 1859, fu Intendente Generale dell'Armata Sarda nel 1860, e con il grado di Maggior generale nel Regio esercito. Nell'aprile 1861 fu nominato Luogotenente generale del re nelle province siciliane, fino al settembre dello stesso anno, quando fu nominato ministro della guerra. Nell'isola consider\u00f2 la questione siciliana principalmente come problema di polizia, da risolvere come questione di pubblica sicurezza.\nFu infatti uno dei primi Ministri del neonato Regno d'Italia reggendo il Ministero della Guerra in tre governi: Ricasoli I, Farini e Minghetti I (1861-1864). Mor\u00ec due mesi dopo aver lasciato il ministero.\nNel novembre 1861 era stato nominato dal re senatore del Regno."}
{"id": "760874", "revid": "28057", "url": "https://it.wikipedia.org/wiki?curid=760874", "title": "Vincenzo Maria Miglietti", "text": "Fu il primo Ministro di Grazia e Giustizia e Affari ecclesiastici del Regno d'Italia nel Governo Ricasoli I.\nMorte.\nNell'archivio della parrocchia SS. Trinit\u00e0 di Nichelino \u00e8 stato rintracciato l'atto di morte del senatore che risulta deceduto a Nichelino \"nel distretto di questa Parrocchia, casa Miglietti\" alle \"ore cinque di sera\" del 14 luglio 1864. Commendatore, avvocato, nato a Moncalieri, Vincenzo Miglietti al momento della morte aveva solo 56 anni. Sua moglie si chiamava Ferdinanda Bersezio, il padre Domenico e la madre Michelina Gariglio. Il registro risulta essere corretto da parte del parroco di allora, don Pietro Milone, alla voce domicilio dove compare scritto inizialmente, forse per abitudine, \"Nichelino\", poi corretto in \"Torino\".\nPossibile quindi che il ministro fosse solo di passaggio nella cittadina al momento della sua morte. Morte di cui non sono note le cause. La denuncia di morte fu presentata il giorno dopo da un certo Giuseppe Gariglio che aveva 39 anni e da Ferdinando Miglietti di anni 37, probabili parenti del defunto. Certa \u00e8 la sepoltura nel piccolissimo cimitero di recente apertura di Nichelino (prima il cimitero del paese era accanto alla chiesa antica di SS. Trinit\u00e0). La lapide con l'iscrizione \u00e8 andata distrutta. Vicino, per\u00f2, c'\u00e8 quella della moglie Ferdinanda che mor\u00ec nel 1870 a Torino e che volle essere sepolta accanto al marito. Pi\u00f9 in alto c'\u00e8 un'altra lapide, abbastanza grande per l'epoca, dove si legge il nome dell'avv. Vincenzo Miglietti e un'iscrizione: \"La figlia Michelina adempiva il voto fatto a lui morente\" di cui si ignora la sicura origine."}
{"id": "760876", "revid": "1005847", "url": "https://it.wikipedia.org/wiki?curid=760876", "title": "Gioacchino Napoleone Pepoli", "text": "Biografia.\nFiglio del marchese Guido Taddeo Pepoli e della principessa Letizia Murat, figlia di Gioacchino Murat e quindi nipote di Napoleone Bonaparte.\nNel 1844 sposa la principessa Federica di Hohenzollern-Sigmaringen, figlia di Carlo di Hohenzollern-Sigmaringen e cugina di Federico Guglielmo IV di Prussia. La sposa era sua cugina, in quanto figlia della principessa Maria Antonietta Murat.\nAttivo nelle rivolte del 1848, fu comandante della Guarda Civica di Bologna e contrast\u00f2 l'occupazione austriaca della citt\u00e0.\nIn esilio in Toscana dal 1849 al 1852, successivamente partecip\u00f2 all'insurrezione nella Legazione delle Romagne del 1859 che port\u00f2 all'annessione della regione al Regno d'Italia.\nDal 1860 fu Commissario Generale dell'Umbria nella fase dell'annessione di tale regione nel neonato regno d'Italia. In particolare Pepoli ebbe un ruolo importante per l'area di Terni in quanto si impegn\u00f2 per l'edificazione della \"Fabbrica d'Armi\" nel 1875 e per la creazione nella citt\u00e0 umbra dell'attuale Istituto Tecnico Industriale.\nFu poi parlamentare dalla VII alla X legislatura, ricoprendo gli incarichi di ministro dell'agricoltura, dell'industria e del commercio nel Governo Rattazzi I (1862) e ministro plenipotenziario a Pietroburgo (1863).\nDal 1866 al 1868 fu sindaco di Bologna. Il 12 marzo 1868 venne nominato Senatore del Regno.\nIl suo archivio personale \u00e8 oggi conservato all'Archivio di Stato di Bologna.\nEredit\u00e0.\nGli \u00e8 stata dedicata la scuola media di Poggio Mirteto."}
{"id": "760878", "revid": "124291386", "url": "https://it.wikipedia.org/wiki?curid=760878", "title": "Berengario Raimondo I di Provenza", "text": "Origini.\nSecondo la \"Ex Brevi Historia Comitum Provinci\u00e6 e familia comitum Barcinonensium\" (lo cita come Guglielmo) era figlio del conte di Barcellona, Gerona, Osona e Cerdagna, Raimondo Berengario III e della sua terza moglie, la contessa di Provenza e G\u00e9vaudan, Dolce I, figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.Raimondo Berengario III di Barcellona, secondo la \"Inquisitio circa comitatum Carcasson\u00e6 quomodo pervenerit ad comites Barcinonenses\" era l'unico figlio maschio del conte di Barcellona, Gerona, Osona e Carcassonne, Raimondo Berengario II, detto \"testa di stoppa\" e di Matilde d'Altavilla (o Mafalda di Puglia), che secondo il cronista attivo in Italia in epoca normanna, a cavallo tra la fine del secolo XI e l'inizio del secolo XII, Guglielmo di Puglia, nel suo \"Gesta Roberti Wiscardi\" era la figlia primogenita del duca di Puglia e Calabria e conte di Sicilia, Roberto il Guiscardo (anche l\"'Ex Gestis Comitum Barcinonensium\" ci conferma che era figlia del Guiscargo) e della principessa longobarda, Sichelgaita di Salerno, che secondo il \"Gestis Ducum Normannorum, Continuatione Roberti\" era la figlia primogenita di Guaimario, principe di Salerno e di Capua, duca di Amalfi e Gaeta e duca di Puglia e Calabria e della sua terza moglie, Gemma di Capua, figlia del conte di Capua Laidolfo.\nBiografia.\nBerengario Raimondo viene citato per la prima volta, assieme al fratello maggiore, Raimondo Berengario nel documento n\u00b0 194 del \"Recueil des chartes de l'abbaye de la Grasse, Tome I 779-1119\", del febbraio 1114, in cui i suoi genitori fecero una donazione all'abbazia di Grasse.Poi il 20 gennaio 1117, controfirm\u00f2 una donazione che i suoi genitori fecero al monastero di San Pietro di Gerona, come risulta dal documento n\u00b0 XXXVIII della \"Espa\u00f1a Sagrada Tomo XLIII\".\nNel 1131, alla morte del padre, eredit\u00f2, come secondo figlio maschio, i titoli (eredit\u00e0 della madre) di conte di Provenza e G\u00e9vaudan; mentre i titoli di conte di Barcellona, Gerona, Osona e Cerdagna, come era espresso nel testamento del padre, datato 8 luglio 1130, andavano al fratello maggiore Raimondo Berengario.\nAlla morte del padre, il conte Raimondo Berengario I, il 4\u00b0 signore di Les Baux, Raimondo I di Baux, suo zio acquisito, in quanto marito di Etienette de Provence, sorella di sua madre Dolce I, inizi\u00f2 ad avere delle pretese sulla contea di Provenza e, approfittando della giovinezza di Berengario e del fatto che rispetto a suo padre, che era anche conte di Barcellona e di diverse contee catalane, aveva minor forza, secondo le \"M\u00e9moires historiques et critiques sur l'ancienne R\u00e9publique d'Arles\" di Mathieu Louis Anibert, chiese di avere met\u00e0 della contea di Provenza. Questa richiesta port\u00f2 ad una situazione di conflittualit\u00e0, che dur\u00f2 per diversi anni sino a sfociare nella guerra aperta, dopo la morte di Berengario Raimondo.\nBerengario Raimondo mor\u00ec nel 1144; secondo la \"Ex Gestis Comitum Barcinonensium\", Berengario Raimondo, conte di Provenza fu ucciso dai pirati, nel porto di Malgurio, mentre, secondo gli \"Annali Genovesi di Caffaro e de\u00b4 suoi continuatori, Vol. 1\", fu ucciso, mentre, con una galea, combatteva con la flotta della Repubblica di Genova contro i pirati che infestavano la Provenza e che depredavano il territorio della Repubblica.Alla morte di Berengario Raimondo, mentre la contea di Mauguio rimase alla moglie Beatrice che, circa un anno dopo, si rispos\u00f2 con Bernardo V Pelet (il documento CXXVII, del 1145, delle \"Notes de l'Histoire G\u00e9n\u00e9rale de Languedoc, Tome IV\", li cita come Beatrice, contessa di Mauguio ed il di lei marito, Bernardo Pelet &lt;\"Bernardus Peleti comes maritus hujus Beatricis\"&gt;), il titolo di conte di Provenza and\u00f2 al piccolo (circa quattro anni) figlio Raimondo Berengario, che fu preso sotto tutela dallo zio, il conte di Barcellona e principe d'Aragona (in quanto promesso sposo della regina d'Aragona Petronilla, ancora bambina, di circa otto anni), Raimondo Berengario IV, che si preoccup\u00f2 della sua educazione e si occup\u00f2 attivamente della contea di Provenza.\nMatrimonio e discendenza.\nBerengario Raimondo, secondo il documento XC, del 1132, delle \"Notes de l'Histoire G\u00e9n\u00e9rale de Languedoc, Tome IV\", aveva stipulato, con lo zio di Beatrice, Guglielmo V di Monpellier, un contratto di fidanzamento che lo impegnava a sposare, entro tre anni la contessina Beatrice di Mauguio (1124 - dopo il 1190), figlia di Bernardo IV di Mauguio e di Guglielma di Montpellier; in quel contratto Raimondo Berengario, nel caso in cui Beatrice, fosse morta, si impegnava a sposare la figlia di Guglielmo V. Guglielmo V di Monpellier, lo zio di Beatrice, che proprio, nel 1132, era rimasta orfana del padre, Bernardo IV, in quello stesso anno aveva fatto un accordo, anche un con Alfonso Giordano di Tolosa, che per stabilizzare la contea di Melgueil, si impegnava a fare sposare Beatrice entro sei anni, secondo il documento LXXXXIX, sempre del 1132, delle \"Notes de l'Histoire G\u00e9n\u00e9rale de Languedoc, Tome IV\".Il matrimonio fu celebrato, nel 1135; infatti nel documento XCVI, di quell'anno, delle \"Notes de l'Histoire G\u00e9n\u00e9rale de Languedoc, Tome IV\", Raimondo Bernardo \u00e8 citato come conte di Melgueil e marchese do Provenza.Berengario Raimondo e Beatrice ebbero un unico figlio:"}
{"id": "760879", "revid": "94902", "url": "https://it.wikipedia.org/wiki?curid=760879", "title": "Matrice (biologia)", "text": ""}
{"id": "760880", "revid": "3115", "url": "https://it.wikipedia.org/wiki?curid=760880", "title": "Legione Proletaria Filippo Corridoni", "text": "La Legione Proletaria Filippo Corridoni fu una formazione antifascista operante nel 1922 a Parma.\nLa storia.\nLa Legione Proletaria Filippo Corridoni si batt\u00e9 durante i Fatti di Parma insieme agli Arditi del Popolo, sotto la guida di Antonio Cieri e di Vittorio Picelli, fratello di Guido contro le squadre d'azione guidate da Italo Balbo.\nIn questo periodo Alceste De Ambris, che non si trovava a Parma, progettava un blocco di forze che fosse in grado di fermare i fascisti ed aveva intenzione di coinvolgervi Gabriele D'Annunzio, con cui era in rapporti amichevoli. Il giorno successivo ai primi scontri in citt\u00e0, De Ambris era corso a Gardone Riviera per convincere il Comandante ad organizzare e dirigere un movimento di tal genere, che portasse ad una organizzazione istituzionale dello Stato italiano fondata sulla Carta del Carnaro. All'inizio del 1923 Alceste De Ambris fu assalito a Genova dagli squadristi e, salvatosi, si rifugi\u00f2 in Francia. A Parma era presente suo fratello Amilcare, che contribu\u00ec attivamente a difendere la citt\u00e0 contro l'attacco dei fascisti di Roberto Farinacci prima e di Italo Balbo dopo..\nAmilcare De Ambris e lo stesso Vittorio Picelli aderirono in seguito al fascismo."}
{"id": "760881", "revid": "1728", "url": "https://it.wikipedia.org/wiki?curid=760881", "title": "Raffaele Conforti", "text": "Biografia.\nFiglio di Calvanico, Raffaele Conforti fu figura di primo piano del Risorgimento e dell'unit\u00e0 d'Italia. Procuratore generale della gran corte criminale di Napoli, nel 1848 fu nominato ministro dell'interno nel governo costituzionale del Regno delle Due Sicilie presieduto da Carlo Troya. Dopo il colpo di mano del 15 maggio 1848, allorch\u00e9 Ferdinando II sciolse il parlamento democratico e sostitu\u00ec il governo costituzionale, il 1\u00ba ottobre 1849 Conforti, che era riuscito ad allontanarsi da Napoli, fu condannato a morte in contumacia.\nRifugiatosi in Piemonte esercit\u00f2 la professione di avvocato a Genova e a Torino. Fu eletto deputato del collegio di Broni nel \"Parlamento Subalpino\" di Torino. Appoggi\u00f2 la Spedizione dei Mille. Ritorn\u00f2 a Napoli in seguito all'amnistia concessa agli esuli da Francesco II, alla vigilia dell'arrivo dei garibaldini. Durante la dittatura del generale fu nominato ministro dell'Interno, e in tale veste organizz\u00f2 il plebiscito a Napoli e fu lui a presentarne il risultato a Vittorio Emanuele II.\nFu Ministro di Grazia e Giustizia nei Governi Rattazzi I e Cairoli I, senatore dal 1867 e vicepresidente del Senato. Suo figlio Luigi \u00e8 stato un poeta e un saggista storico."}
{"id": "760883", "revid": "1005847", "url": "https://it.wikipedia.org/wiki?curid=760883", "title": "Pasquale Stanislao Mancini", "text": "Biografia.\nFiglio dell'avvocato conte Francesco Saverio Mancini, 7\u00ba marchese di Fusignano e di Maria Grazia Riola, studi\u00f2 presso il seminario di Ariano Irpino, poi all'Universit\u00e0 degli Studi di Napoli Federico II. Nel 1840 spos\u00f2 Laura Beatrice Oliva ed ebbe undici figli, tra i quali Francesco Eugenio, ufficiale dei bersaglieri, Angelo, Grazia, Leonora, Rosa e Flora.\nNella sua attivit\u00e0 di avvocato, assistette tra gli altri Giuseppe Garibaldi per la causa di annullamento del suo secondo matrimonio, con la marchesa Giuseppina Raimondi.\nAlla concessione dello statuto da parte di Ferdinando II, il 27 gennaio del 1848, il Mancini inizi\u00f2 a pubblicare il giornale politico \"Riscatto italiano\". In conseguenza di un articolo dello stesso giornale ebbe un colloquio con il re che incise sulla decisione di inviare parte dell'esercito in Lombardia per la prima guerra di indipendenza.\nDopo la dura repressione avvenuta il 15 maggio e l'abrogazione dello statuto da parte del Re, Mancini stese questa fiera protesta (che fu sottoscritta da 54 deputati del Parlamento napoletano): \nRiparato a Torino, dopo l'unificazione fu parlamentare, autore di un'importante relazione sulle immunit\u00e0 parlamentari. Fu pi\u00f9 volte Ministro della pubblica istruzione del Regno d'Italia. \nDa Ministro di grazia e giustizia fu assertore della scienza statistica e nel suo utilizzo nella conoscenza dei dati giudiziari. \nDa Ministro degli affari esteri si impegn\u00f2 a favore dell'espansione coloniale italiana in Africa e contribu\u00ec alla ratifica del primo trattato della Triplice Alleanza (1882), all'interno del quale fece aggiungere la postilla conosciuta convenzionalmente con il suo nome.\nDeclin\u00f2 nel 1882 l'offerta britannica di un intervento congiunto in Egitto, per stroncare la rivolta di Orabi Pasci\u00e0.\nDa giurista si impegn\u00f2 per l'abolizione della pena di morte, poi attuata con il Codice Penale approvato nel 1889.\nFu il primo presidente dell'Istituto di diritto internazionale, fondazione internazionale che ottenne il Premio Nobel per la pace nel 1904 e che contribu\u00ec a numerose codificazioni.\nContributo alla scienza del diritto.\nOltre a fondamentali contributi alla teoria del liberalismo nel diritto costituzionale (sulla libert\u00e0 di stampa), amministrativo, civile (sull'abolizione della prigionia per debiti) ed ecclesiastico (sul concordato), ha avuto un ruolo determinante nella prima elaborazione della disciplina del diritto internazionale privato italiano, la cui \"ratio\" consiste - a suo modo di vedere - nella ricerca di principi in base ai quali si pu\u00f2 decidere, agevolmente, quale legislazione debba applicarsi a ciascuna specie di rapporti di diritto.\nI tre fondamentali criteri, da lui indicati, per attuare la scelta della legislazione applicabile sono: il criterio della nazionalit\u00e0 (riferito alla disciplina dei rapporti di famiglia, della condizione delle persone e delle successioni), il criterio di libert\u00e0 (per la disciplina delle fattispecie per le quali il legislatore non ha interesse a introdurre con proprie leggi limitazioni alla libert\u00e0 dello straniero) ed il criterio di sovranit\u00e0 (assoggettamento dello straniero alle leggi penali, di ordine pubblico e di diritto pubblico dello Stato).\nIl concetto di nazione.\nIl 22 gennaio 1851 nella lezione introduttiva del corso di Diritto internazionale dell'Universit\u00e0 degli Studi di Torino pronuncia la prolusione accademica \"Della nazionalit\u00e0 come fondamento del diritto delle genti\", cio\u00e8 il diritto internazionale che regola i rapporti tra le nazioni. Per Mancini la nazione \u00e8 un soggetto necessario e originario, che non \u00e8 mai stato creato, non ha avuto un inizio e non avr\u00e0 una fine; le nazioni costituiscono una dimensione naturale e necessaria della storia umana, la cui vitalit\u00e0 storica dipende tuttavia dalla loro libert\u00e0 e indipendenza. Non \u00e8 stata creata su un patto tra gli uomini (origine contrattualistica della nazione). La nazione \u00e8 sempre esistita, magari anche solo nella coscienza degli uomini; \u00e8 una componente necessaria, gli uomini ne hanno bisogno.\nMancini per\u00f2 aggiunge che, se \u00e8 vero che la nazione vive indipendentemente dalle scelte degli uomini, \u00e8 anche vero che una nazione \u2013 per vivere come entit\u00e0 storicamente vitale e dinamica \u2013 ha bisogno di leggi e di governo, ha bisogno di agire come un corpo politico; sono gli uomini che la compongono a darle leggi e istituzioni, consentendole di avere un corpo politico sovrano. La nazione esiste in natura ma come corpo inerte e inanimato, quindi ha bisogno di leggi e istituzioni: le leggi rappresentano la voce della nazione, le istituzioni ne sono gli arti. L'uomo non crea e non distrugge una nazione ma \u00e8 solo grazie al suo intervento che la nazione si dota di leggi e istituzioni, cos\u00ec da affermarsi come soggetto storicamente dinamico. Per Mancini la nazione non \u00e8 un mero aggregato di fattori naturali e storici bens\u00ec un corpo politico che possiede un governo, una volont\u00e0 giuridica e leggi proprie. Senza la conquista, attraverso lo Stato, dell'unit\u00e0 e dell'indipendenza, la nazione rischia di restare un corpo inanimato, una realt\u00e0 naturale e, come tale, inestirpabile ma privo di vitalit\u00e0 storica.\nIntitolazioni.\nLa biblioteca civica di Ariano Irpino \u00e8 a lui intitolata, cos\u00ec come un liceo scientifico in Avellino e una scuola media nella stessa Ariano Irpino."}
{"id": "760888", "revid": "4711", "url": "https://it.wikipedia.org/wiki?curid=760888", "title": "Marceneiro Paulo S\u00e9rgio Concei\u00e7\u00e3o", "text": ""}
{"id": "760889", "revid": "56620", "url": "https://it.wikipedia.org/wiki?curid=760889", "title": "Enrico Poggi (politico)", "text": "Biografia.\nMagistrato, fu prima Ministro di Grazia e Giustizia del Granducato di Toscana, in seguito ricopr\u00ec lo stesso incarico nel Governo Provvisorio Toscano; per la sua carica istituzionale proclam\u00f2 l'annessione della Toscana al Regno di Sardegna.\nIn seguito fu Ministro senza portafoglio del Regno d'Italia nel Governo Rattazzi I, e primo presidente onorario di Cassazione.\nA lui \u00e8 dovuto tra l'altro il recepimento nel Codice penale italiano dell'articolo gi\u00e0 nel codice penale del Granducato di Toscana che prevedeva l'abolizione della pena di morte."}
{"id": "760890", "revid": "1396211", "url": "https://it.wikipedia.org/wiki?curid=760890", "title": "Messe de Notre-Dame", "text": "Messe de Notre-Dame \u00e8 una messa polifonica composta prima del 1365 dal poeta, compositore e monaco Guillaume de Machault. Essa \u00e8 un dei pi\u00f9 grandi capolavori della musica religiosa medioevale ed \u00e8 la prima messa completa attribuita ad un singolo compositore.\nStruttura.\nLa Messe de Notre-Dame \u00e8 costituita da 5 pezzi: Kyrie, Gloria, Credo, Sanctus, Agnus Dei, seguiti dal Ite missa est. Componendo delle nuove musiche per la messa, Machault selezion\u00f2 appropriati canti per ogni sezione ed ogni canto era per la festivit\u00e0 di Maria Vergine.\nLa \"Messe de Notre-Dame\" \u00e8 scritta per quattro voci anzich\u00e9 le solite tre. Machault aggiunse un \"controtenor bassus\" (che in seguito diventer\u00e0 la voce di basso tipica dell'armonizzazione a quattro parti) che cantava nello stesso registro basso del tenore, alcune volte sostituendosi ad esso nelle note pi\u00f9 basse.\nUnificazione.\nNella liturgia della messa, i numeri dell'ordinario non venivano eseguiti in successione ma erano intervallati da preghiere e canti. Machault li unific\u00f2 in un compendio artistico che prima era considerato un'idea artistica astratta.\nMachault compose la sua \"Messe de Notre-Dame\" per la Cattedrale di Reims dove egli era un canonico. Successivamente, in conformit\u00e0 con la volont\u00e0 di Guillaume e di suo fratello Jean (anch'egli canonico della Cattedrale), la messa venne trasformata in una messa da requiem in occasione della loro morte (Jean mor\u00ec nel 1372 e Guillaume nel 1377).\nInfluenze.\nLa \"Messe de Notre-Dame\" influenz\u00f2 enormemente il corso della composizione di musica sacra. Machault fu il primo compositore a proporre il concetto di un singolo compositore che organizzava l'intero ordinario della messa in un insieme artistico."}
{"id": "760891", "revid": "1005847", "url": "https://it.wikipedia.org/wiki?curid=760891", "title": "Giovanni Manna", "text": "Biografia.\nGiurista, insegn\u00f2 Diritto Amministrativo all'Universit\u00e0 di Napoli fino al 1860 quando, dopo l'Unit\u00e0, svolse una pi\u00f9 intensa attivit\u00e0 politica. Assieme a Pietro Cal\u00e0 Ulloa, Enrico Cenni e Federico Persico, appartenne al gruppo di intellettuali napoletani \"neoguelfi\", ossia cattolici moderati che aspiravano a una confederazione di stati preunitari sotto la presidenza del papa, secondo quanto teorizzato nel 1843 da Gioberti nel \"Del primato morale e civile degli italiani\". \nLiberale, fu ministro sia nel Regno delle Due Sicilie che nel Regno d'Italia: \nFu nominato senatore del Regno il 16 novembre 1862.\nLa sua attivit\u00e0 di giurista \u00e8 nota soprattutto per aver scritto in Italia il primo libro di Diritto Amministrativo con il suo \"Il diritto amministrativo del regno delle Due Sicilie\" pubblicato da 1840 al 1847. Celebre \u00e8 la sua frase: \"i governi passano, l'amministrazione resta\". G. Manna riteneva che la politica per sua natura \"incostante\" deve camminare sul terreno \u00abapparecchiato e coltivato dalla saggia amministrazione \u00bb, e \u00abha cos\u00ec meno voglia e occasione di fare strepito e rovine\u00bb. Con queste tesi si anticipano i pi\u00f9 moderni propugnati nel diritto amministrativo con la netta la distinzione tra politica e amministrazione: la prima \u00e8 veloce e transitoria, l'amministrazione \u00e8 lenta e stabile. Quindi, all'orizzonte di brevi periodi di governi e di maggioranze parlamentari variabili si contrappone la lunga durata delle istituzioni amministrative.\nCome economista intervenne in maniera decisiva nel dibattito accademico italiano della met\u00e0 del XIX vertente sulla opportunit\u00e0 di adottare il paradigma marginalista nello studio dell'economia politica.\nOpere.\nScritto su Giovanni Manna"}
{"id": "760901", "revid": "1337443", "url": "https://it.wikipedia.org/wiki?curid=760901", "title": "Giovanni Ricci (politico)", "text": "Biografia.\nUfficiale della Marina fino a raggiungere il grado di Ammiraglio, Deputato per Genova e poi Senatore del Regno, fu Ministro della Marina del Regno d'Italia nel Governo Farini, apparteneva alla nobile casata genovese dei Marchesi Ricci, famiglia eminente nella storia del Risorgimento genovese e italiano; suoi fratelli erano il Marchese Vincenzo Ricci, Deputato per Genova e Ministro per l'Interno nel Governo presieduto da Cesare Balbo (marzo-luglio 1848) insieme a Lorenzo Pareto (Ministro per l'Estero), nonch\u00e9 Ministro per le Finanze nei Governi presieduti rispettivamente da Gabrio Casati, Vincenzo Gioberti e Agostino Chiodo, il diplomatico Alberto Ricci, Senatore a vita del Regno di Sardegna, e il Generale Giuseppe Ricci, Deputato per Spezia."}
{"id": "760902", "revid": "1442080", "url": "https://it.wikipedia.org/wiki?curid=760902", "title": "Orazio Di Negro", "text": "Biografia.\nNacque a Genova il 10 febbraio 1809, figlio del marchese Lazzaro Francesco e di Teresa Giustiniani . Nel 1815 l'intera area ligure fu annessa al Regno di Sardegna, come stabilito dal Congresso di Vienna, e intraprese quindi la carriera militare nella marina sarda. Inizi\u00f2 a frequentare giovanissimo, nel 1820, la Scuola di marina della citt\u00e0 da cui usc\u00ec con il grado di guardiamarina di 2\u00aa classe nel 1824. Nel 1825 partecip\u00f2 alla spedizione contro Tripoli imbarcato sulla fregata a vela \"Commercio di Genova\". Sal\u00ec rapidamente di grado, sottotenente di vascello nel 1830, luogotenente di vascello di seconda classe nel 1835, di prima classe nel 1837, primo luogotenente di vascello nel 1839, e capitano di vascello di seconda nel 1842. Mentre si trovava imbarcato a bordo del brigantino \"Staffetta\" il 12 dicembre 1846 fu insignito della medaglia d'argento al valor militare per aver contribuito al salvataggio dell'equipaggio di un brigantino greco \"Alessandro\" naufragato a causa di un fortunale nel porto di Genova.\nComandante della pirocorvetta \"Tripoli\" durante il corso della prima guerra d'indipendenza italiana si segnal\u00f2 durante la spedizione della piccola squadra sarda nell'Adriatico (1848-49), in particolare nelle operazioni nel porto di Pirano, dove riusc\u00ec a liberare una imbarcazione veneta catturata dagli Austriaci sotto il fuoco delle batterie nemiche, e per la quale fu insignito della seconda medaglia d'argento al valor militare. Promosso capitano di fregata nel corso del 1848, divenne capitano di vascello di seconda classe l'anno successivo e di prima classe nel 1852, assumendo il comando della flotta sarda in navigazione nel Mediterraneo.\nNel 1855-1856, con il grado di capitano di vascello ed ebbe il comando della flotta sarda, composta dalle fregate a elica \"Carlo Alberto\" e \"Euridice\" e dalla fregata a ruote \"Governolo\" (nave ammiraglia) che prese parte alla spedizione di Crimea. Con le sue navi trasport\u00f2 il corpo di spedizione piemontese, al comando di Alessandro Ferrero della Marmora, che salp\u00f2 da Genova il 28 aprile 1855 e giunse la rada di Balaklava il 28 maggio. Alzata la sua insegna sulla \"Carlo Alberto\", ottenne di partecipare con le proprie navi, schierata con quelle alleate, che dovevano attaccare Sebastopoli dal mare, ma tale operazione non fu mai attuata.\nNel corso di questa missione in Oriente consegu\u00ec la fama di ottimo manovratore, e al termine delle operazioni fu insignito della Croce di Commendatore dell'Ordine militare di Savoia. Promosso contrammiraglio nel 1859, entr\u00f2 a far parte del Congresso permanente della marina militare, e poi divenne direttore dell'arsenale marittimo di Genova. Promosso viceammiraglio il 18 aprile 1860, nel giugno dello stesso anno il primo ministro Camillo Benso, conte di Cavour, per mezzo del viceammiraglio Francesco Serra, gli ordin\u00f2 di salpare con le sue navi e \"dare armi ed attrezzi per aiutare in Sicilia\".\nAl termine della spedizione piemontese in Italia centrale, mentre ancora il comandante della flotta sarda Carlo Pellion di Persano si trovava impegnato nell'assedio di Gaeta, emerse il difficile problema della fusione tra la ex marina del Regno delle Due Sicilie e quella del Regno di Sardegna. Cavour decise di affidargli il comando del nuovo Dipartimento navale di Napoli affinch\u00e9 operasse con energia il riordinamento militare.\nTale decisione trov\u00f2 l'avversione di Persano, che diede un giudizio negativo sulla persona del Di Negro, e avverti Cavour che Giuseppe Garibaldi non sarebbe mai andato d'accordo con lui ma il Primo ministro rest\u00f2 della sua convinzione. Il 21 novembre 1860 Cavour scrisse a Luigi Carlo Farini, da poco nominato luogotenente generale per il Mezzogiorno continentale, annunciandogli la sua nomina a comandante del dipartimento meridionale della marina ed usando parole lusinghiere per l'ufficiale genovese: \"Il marchese Orazio Di Negro far\u00e0 bene, ha modi autorevoli ma gentili. Conosce molto bene il materiale ed \u00e8 di una delicatezza che ne impone\".\nRaggiunta Napoli nei primi giorni del mese di dicembre, inizi\u00f2 subito a lavorare prendendo dure decisioni. I quadri degli ufficiali erano stati enormemente dilatati in seguito alle promozioni concesse da Garibaldi, di accordo con Persano, e andavano drasticamente ridimensionati, bisognava anche tagliare le spese dell'arsenale, dove i provvedimenti assunti a favore delle maestranze nel corso della dittatura garibaldina comportavano un onere fortissimo per lo Stato. Inoltre si doveva riorganizzare ed aumentare le forze navali tramite una leva di marinai, la messa in armamento di tutte le imbarcazioni disponibili, e l'avvio di nuove costruzioni navali. Nell'aprile 1861, stanco delle opposizioni che incontrava nello svolgimento dell'incarico, si dimise, e chiese ed ottenne il collocamento a riposo, ritirandosi a vita privata nella sua citt\u00e0 natale. Il 20 novembre dello stesso anno ricevette la nomina a Senatore del Regno d'Italia e il rango di viceammiraglio. Prest\u00f2 giuramento il 3 dicembre, ma non fu mai molto presente in Senato a causa delle sue condizioni di salute.\nNel 1863, tuttavia, fu chiamato a reggere il Ministero della Marina del Regno d'Italia durante i governi Farini e Minghetti I. A causa del peggioramento delle sue condizioni di salute si dimise dopo tre mesi. Si spense a Genova il 2 novembre 1872."}
{"id": "760903", "revid": "339392", "url": "https://it.wikipedia.org/wiki?curid=760903", "title": "Nel Regno delle Farfalle Museo Naturalistico Entomologico Onlus", "text": ""}
{"id": "760906", "revid": "4252", "url": "https://it.wikipedia.org/wiki?curid=760906", "title": "Torre campanaria del Lavra", "text": "La Torre campanaria del Lavra, anche conosciuta come il Grande campanile (in ucraino: \"\u0412\u0435\u043b\u0438\u043a\u0430 \u041b\u0430\u0432\u0440\u0441\u044c\u043a\u0430 \u0434\u0437\u0432\u0456\u043d\u0438\u0446\u044f\", \"Velika Lavrs'ka dzvinycja\", in russo: \"\u0411\u043e\u043b\u044c\u0448\u0430\u044f \u041b\u0430\u0432\u0440\u0441\u043a\u0430\u044f \u043a\u043e\u043b\u043e\u043a\u043e\u043b\u044c\u043d\u044f\", \"Bol'\u0161aja Lavrskaja kolokol'nja\") \u00e8 il principale campanile (torre campanaria) dell'antico monastero di Pe\u010derska Lavra di Kiev, la capitale dell'Ucraina. \u00c8 inoltre uno degli edifici pi\u00f9 caratteristici della skyline di Kiev ().\nQuesto campanile, al tempo della sua costruzione (1731 - 1745), fu il campanile pi\u00f9 alto in Russia. Fu progettato dall'architetto Johann Gottfried Sch\u00e4del, e i fondi necessari per la sua costruzione furono elargiti dall'Etmano cosacco Ivan Mazepa. La sua altezza totale, comprendendo anche la croce alla sua sommit\u00e0, \u00e8 di 96,5 metri.\nIl campanile del Lavra \u00e8 una costruzione in stile classico con un totale di quattro piani, sormontata da una cupola dorata. Il diametro del piano di base \u00e8 di 28,8 metri e lo spessore dei muri in questo punto \u00e8 di 8 metri, mentre le fondamenta sono profonde oltre sette metri. La torre \u00e8 decorata con molte colonne: nel secondo piano se ne trovano 32 in stile dorico, nel terzo sedici ioniche e nel quarto otto in stile corinzio.\nSopra il terzo piano erano appese alcune campane che sono state tuttavia rimosse in tempi diversi. Ad oggi sono rimaste solo tre campane del XVIII secolo: la \"Balyk\", la \"Voznesenskyj\", e la \"Bezymiannyj\". La precedente campana principale della torre campanaria, la \"Uspenskyi\", aveva un peso di oltre una tonnellata e fu fusa nel 1732 da Ivan Motorin, il quale realizz\u00f2 inoltre anche la \"Campana dello Zar\" posta nel Cremlino. C'\u00e8 anche una piattaforma panoramica sul terzo piano che permette ai turisti la visione dei dintorni di Kiev.\nSul quarto piano \u00e8 presente un orologio campanario, realizzato nel 1903 del peso totale di 4,5 tonnellate. L'orologio oggi presente \u00e8 stato realizzato da A. Enodin su modello dell'orologio del Cremlino e sostitu\u00ec uno pi\u00f9 vecchio realizzato nel XVIII secolo da A. Levynskyi. Questo orologio si ferm\u00f2 solo una volta durante la sua esistenza quando, nel settembre 1941, la Cattedrale dell'Ascensione del Pe\u010derska Lavra fu fatta saltare in aria durante gli scontri tra esercito sovietico e nazista, nella Seconda guerra mondiale.\nLa riparazione dell'orologio fu posta in essere poco tempo dopo la distruzione della cattedrale e dur\u00f2 per sei mesi. Da allora l'orologio non ha pi\u00f9 avuto bsiogno di essere riparato. Tuttavia \u00e8 stato osservato che la sua precisione varia a seconda delle stagioni: in inverno lavora pi\u00f9 lentamente che in estate. Il meccanismo dev'essere ricaricato una volta alla settimana e le campane dell'orologio rintoccano ogni quarto d'ora."}
{"id": "760910", "revid": "729019", "url": "https://it.wikipedia.org/wiki?curid=760910", "title": "Efisio Cugia", "text": "Biografia.\nCarriera militare.\nNato a Cagliari nel 1818 da una famiglia della nobilt\u00e0 sarda, i Cugia appunto, intraprese la carriera militare. Terminati gli studi nell'Accademia, venne nominato Sottotenente nell'arma d'artiglieria. Nel 1848 partecip\u00f2 alla prima Guerra di indipendenza e il 30 maggio, nella battaglia di Goito, venne ferito, il che gli valse una medaglia d'argento al valore militare.\nPromosso maggiore d'artiglieria nel 1855, Cugia venne trasferito nel corpo di Stato maggiore e, come capo di esso, con il grado di luogotenente colonnello, nel 1859 partecip\u00f2 al fianco del generale Enrico Cialdini, nella IV divisione, a tutta la relativa campagna, che gli valse la croce di cavaliere nell'Ordine militare di Savoia. Dopo la pace di Villafranca, venne destinato da Vittorio Emanuele a organizzare il Collegio militare di Milano.\nGenerale nel 1860, fu prescelto a capo di Stato Maggiore del Corpo d'esercito; nominato il 12 dicembre dello stesso anno direttore per gli affari di guerra nell'Italia meridionale, lascer\u00e0 l'incarico, su decreto di Vittorio Emanuele II, a Genova Giovanni Thaon di Revel, ottenendo dal re la carica di commissario straordinario in Sicilia, ufficio che manterr\u00e0 sino al 21 agosto 1862.\nLuogotenente generale, nel 1866 a Custoza comand\u00f2 l'VIII Divisione. Successivamente, e sino alla morte, sopraggiunta nel 1872, Cugia ebbe ufficio di primo aiutante di campo dell'allora principe ereditario, e poi re, Umberto I.\nCarriera politica.\nDurante la V legislatura fu eletto a rappresentare, nella Camera Subalpina, il collegio di Lanusei, che gli rinnov\u00f2 il mandato anche nella sesta e nell'ottava. Nella settima rappresent\u00f2 Senorb\u00ec, mentre nella nona, decima e undicesima prescelse Macomer, sebbene rieletto pi\u00f9 volte a Lanusei.\nFu Prefetto di Palermo, incaricato della direzione delle armi di fanteria e di cavalleria durante il ministero guidato da Manfredo Fanti. Ricopr\u00ec la carica di Ministro della Marina nel Governo Minghetti I, succedendo a Orazio Di Negro il 20 aprile 1863, e di Ministro della Guerra nel Governo Ricasoli II, succedendo a Ignazio De Genova di Pettinengo il 22 agosto 1866. Sotto la sua amministrazione, sorse a Torino la Scuola di guerra.\nMorto a Roma il 12 febbraio 1872, fu sepolto nella cappella di famiglia nel cimitero monumentale di Bonaria a Cagliari."}
{"id": "760911", "revid": "124123", "url": "https://it.wikipedia.org/wiki?curid=760911", "title": "Giovanni Andrea Pauletti", "text": "Biografia.\nNato a Padova nel 1641, il Pauletti era un oscuro archivista cittadino, che si dilettava nello scrivere trattati storiografici. Il primo di questi volumi \u00e8 la sua \"Historia di Torino con una succinta descrizione degli Stati di Casa Savoia\", pubblicata da Giovan Battista Pasquati nel 1676: una trattazione insolita, se si tiene conto che nel XVII secolo lo stato sabaudo era ancora ben lungi dall'essere un'importante potenza. \nAppare chiara, dunque, la seconda attivit\u00e0 del Pauletti, ovvero lo spionaggio: entrato al servizio del Duca di Savoia Carlo Emanuele II, dedic\u00f2 al suo segreto protettore il suo primo scritto. Come secondo destinatario dell'opera, Carlo de Dondi Orologio, nobile padovano da poco insignito del titolo marchionale in Piemonte. \nQuesta suo lavoro di informatore segreto gli coster\u00e0 caro qualche anno pi\u00f9 tardi, quando, nel marzo 1682, verr\u00e0 incarcerato (ed in seguito liberato) nelle prigioni della Serenissima. \nMorir\u00e0 nel 1705 per malattia. \nTra le sue opere, si ricordano anche: "}
{"id": "760914", "revid": "1005847", "url": "https://it.wikipedia.org/wiki?curid=760914", "title": "Luigi Torelli", "text": "Fu Ministro dell'agricoltura, dell'industria e del commercio.\nBiografia.\nAgli esordi della sua attivit\u00e0 pubblica, suo fu il gesto simbolico di issare con onore una grande bandiera tricolore sulla Madonnina del Duomo di Milano, al termine delle Cinque giornate il 20 marzo 1848.\nFu governatore, poi prefetto di Sondrio dal 1859 al 9 ottobre 1861. Successivamente venne nominato prefetto di Bergamo, Palermo (durante la cosiddetta \"rivolta del sette e mezzo\"), Pisa e Venezia.\nRicopr\u00ec il ruolo di ministro dell'agricoltura, dell'industria e del commercio del Regno d'Italia nel Governo La Marmora II.\nFu fondatore e promotore della Societ\u00e0 per l'apertura del Canale di Suez.\nAll'esito dell'istruttoria legislativa (condotta sotto la sua presidenza dell'apposito ufficio centrale del Senato) sui disegni di legge di lotta alla malaria fu pubblicata la \"Carta della malaria dell'Italia, illustrata da Luigi Torelli, senatore del Regno\".\nIl 24 settembre 2011, nell'ambito delle celebrazioni per i 150 anni dell'Unit\u00e0 d'Italia, il conte Luigi Torelli \u00e8 stato ricordato con lo scoprimento di un busto e di una formella bronzea nella piazza di Tirano.\nLa targa a lui intitolata.\nAll'esterno della Villa di Tirano, suo luogo di nascita, \u00e8 affissa una targa che recita il presente testo:\nIL CONTE LUIGI TORELLINELLE CINQUE GIORNATE FREMENTE D'AUDACIABALZO' PRIMO SUL DUOMO CON LA BANDIERA TRICOLOREDANDO IMPETO DI VITTORIA ALLA RIVOLUZIONE\nONORO' LA PATRIA SUI CAMPI DI BATTAGLIANEL GOVERNO DELLO STATO NEGLI STUDI FECONDIPRECURSORE GENIALE DI ARDIMENTOSE INIZIATIVE\nEBBE LUNGA DIMORA NELLA STORICA CASA DEI CIANIGIA' SORGENTE SULL'AREA DI QUESTO PALAZZO\nLA SOCIETA' NAZIONALE PER LA STORIA DEL RISORGIMENTOVOLLE QUI ONORATA LA MEMORIA DELL'INSIGNE PATRIOTANELL'ANNIVERSARIO LXXXVI DELLE CINQUE GIORNATE A.XII E.F.\nLa stessa targa \u00e8 presente anche a Milano nell'incrocio tra Corso Venezia e via Boschetti.\nTitoli nobiliari.\nNobile, titolo conferito al padre nel 1816.Conte, titolo conferito con sovrano motuproprio del 3 agosto 1874.Nobilt\u00e0 di servizio.\n\"Progetto Torelli\".\nUn progetto partito nel 2018 dalla \"Societ\u00e0 Solferino e San Martino\", ente morale fondato nel 1870, che si pone lo scopo di raccogliere in un database i nomi di tutti gli uomini che presero parte, tra il 1848 e il 1870, alle campagne risorgimentali."}
{"id": "760915", "revid": "901462", "url": "https://it.wikipedia.org/wiki?curid=760915", "title": "Rudolf Arnheim", "text": "Biografia.\nFormatosi alla scuola della Psicologia della Gestalt fondata da Max Wertheimer, Rudolf Arnheim cominci\u00f2 la propria carriera applicando gli assunti della psicologia sperimentale al cinema. A soli ventitr\u00e9 anni collaborava con il famoso settimanale culturale tedesco \u00abDie Weltb\u00fchne\u00bb. La fuga dai nazisti a causa della sua origine ebraica lo port\u00f2, nell'estate del 1933, a Roma, dove visse e pot\u00e9 sfruttare il successo ottenuto con il suo \"Film als Kunst\" (\"Film come arte\") lavorando per l'Istituto internazionale per la cinematografia educativa (organismo collegato alla Societ\u00e0 delle Nazioni) e dando lezioni al Centro Sperimentale di Cinematografia. Ebbe un ruolo di rilievo nella redazione di \u00abIntercine\u00bb e \u00abCinema\u00bb scrisse alcune importanti voci che sarebbero dovute rientrare nell'\"Enciclopedia del cinema\" mai pubblicata.\nTroppo presto anche la fuga dall'Italia diverr\u00e0 una scelta obbligata e cos\u00ec nel 1938, in seguito all'approvazione delle leggi razziali fasciste, Arnheim fu costretto a fuggire di nuovo. Si rifugi\u00f2 dapprima a Londra, dove lavor\u00f2 come traduttore dal tedesco per la radio della BBC e, nel 1940, a New York, dove incontr\u00f2 nuovamente il suo maestro Wertheimer e altri ebrei intellettuali fuggiti dalla Germania nazista. Dopo aver lavorato per la fondazioni Rockefeller e Guggenheim e come ricercatore per l'Office of Radio Research della Columbia University, divent\u00f2 professore di psicologia dell'arte al Sarah Lawrence College, alla School for Social Research e alla Columbia. Nel 1946 ottenne la cittadinanza americana e nel 1954 pubblic\u00f2 il suo libro pi\u00f9 famoso, \"Arte e percezione visiva\" (Art and visual perception).\nArnheim lasci\u00f2 New York solo nel 1968 per trasferirsi alla Harvard University. Da segnalare \u00e8 anche l'uscita di un altro suo testo fondamentale, \"Visual Thinking\", pubblicato nel 1969. Raggiunta l'et\u00e0 della pensione, nel 1974, sceglier\u00e0 l'University of Michigan per insegnare psicologia dell'arte per altri dieci anni. Nonostante l'et\u00e0, sar\u00e0 questo il suo periodo pi\u00f9 produttivo e saranno molti i libri e gli articoli dati alle stampe: il suo ultimo libro, \"Parables of Sunlight\", \u00e8 del 1989 (ma tre raccolte di saggi curate personalmente dall'autore sono uscite negli anni novanta).\nNel 2004 in occasione del compimento dei suoi cento anni (mentre \"Art and visual perception\" compiva cinquant'anni) si ebbe un risveglio di attenzione nei suoi confronti: negli Stati Uniti e in Europa, specialmente in Germania e in Italia, alcuni psicologi, filosofi, storici dell'arte, studiosi di estetica, semiotica, cinema e media colsero l'occasione per pubblicare nuovi testi e organizzare convegni e simposi in suo onore.\nMuore all'et\u00e0 di 103 anni."}
{"id": "760916", "revid": "56620", "url": "https://it.wikipedia.org/wiki?curid=760916", "title": "Giuseppe Vacca (magistrato)", "text": "Biografia.\nLaureato in giurisprudenza, nel 1848 Giuseppe Vacca fu magistrato e procuratore generale della Gran corte criminale di Napoli; nominato poi sottosegretario dell'Interno e successivamente della Giustizia nel governo Troya, redasse la nota di protesta del governo diretta a re Ferdinando II di Borbone sulle tristi condizioni del regno. Dopo la caduta del ministero liberale e l'abrogazione della Costituzione da parte del sovrano, Vacca fu prima arrestato e poi, nel 1850, condannato all'esilio. Nel 1859 re Francesco II di Borbone lo grazi\u00f2 e lo invit\u00f2 ad assumere il ministero della Giustizia, ma rifiut\u00f2 e anzi, nel 1860 fu segretario generale del comitato d'azione meridionale che propugnava l'entrata a Napoli di Garibaldi.\nDopo l'Unit\u00e0 d'Italia, Vacca fu procuratore generale della Corte di Cassazione di Napoli, mentre nel 1861 venne nominato senatore da Vittorio Emanuele II. Infine, fu Ministro di Grazia e Giustizia e Culti del Regno d'Italia nel Governo La Marmora II, dal 28 settembre 1864 al 10 agosto 1865.\nImportante il suo ruolo al governo nel 1864, dove present\u00f2 al Parlamento un progetto di legge per l'unificazione legislativa, chiedendo inoltre al parlamento di delegare il proprio diritto di discutere i progetti del codice direttamente al governo (\"Si parla del codice civile\") del 1865. Sorse dunque una commissione da lui presieduta che elabor\u00f2 un nuovo Codice civile e un altro di procedura civile, entrambi entrati in vigore il 1\u00ba gennaio 1866. Diverso fu il discorso del Codice penale, che fu un'emanazione del Codice penale sabaudo esteso a tutta Italia, eccettuata la Toscana (per il nodo della pena di morte); solo nel 1889 il guardasigilli Giuseppe Zanardelli avrebbe elaborato un nuovo codice penale esteso a tutto il Regno.\nGli era intitolata una strada nel popolare rione della Corsea, scomparsa nei lavori di costruzione del nuovo rione Carit\u00e0.\nFondo archivistico.\nA Palazzo Giustiniani sono conservati dall'Archivio storico del Senato, \"raccolti in 5 volumi, gli stampati e i manoscritti di discorsi e prolusioni di Giuseppe Vacca pronunciati in Senato e nella sua attivit\u00e0 di procuratore generale presso la Corte di cassazione di Napoli. La raccolta contiene anche corrispondenza e scritti di carattere politico e personale\"."}
{"id": "760923", "revid": "1005847", "url": "https://it.wikipedia.org/wiki?curid=760923", "title": "Stefano Jacini", "text": "Di ideali patriottici e unitari, partecip\u00f2 al Risorgimento su posizioni conservatrici. Sovente non allineato al suo stesso schieramento, si oppose, da cattolico, alle modalit\u00e0 e ai tempi della presa di Roma e alla prassi del trasformismo, inaugurata da Agostino Depretis col consenso del leader dello schieramento moderato Marco Minghetti.\nBiografia.\nNascita e giovinezza.\nStefano Jacini nacque il 26 giugno 1826 a Casalbuttano ed Uniti, presso Cremona, da una delle famiglie pi\u00f9 ricche e benestanti della Bassa lombarda: infatti suo padre, Giovanni Battista Jacini, era un agiato proprietario terriero che possedeva anche una fabbrica tessile per la filatura di lino e di seta, mentre anche la madre Maria Grazia Romani proveniva da una famiglia borghese. \nGiovanni Battista, oltre a dedicarsi agli studi di agricoltura e di economia, si interess\u00f2 anche alla vita politico-amministrativa lombarda, occupando importanti cariche: membro della deputazione provinciale (1823), consigliere comunale di Pizzighettone e membro della congregazione provinciale di Cremona (1843). Oltre a questo, era in contatto con i pi\u00f9 illuminati rappresentanti della borghesia agraria della Lombardia e aveva fatto investimenti mobiliari in societ\u00e0 che si occupavano del commercio della seta e della produzione del lino. Per permettere ai figli di continuare a guidare l'impresa di famiglia, Jacini decise di iscrivere i figli Stefano, Paolo e Pietro al collegio dell'agronomo svizzero Philipp Emanuel von Fellenbeg, sito a Hofwyl, presso Berna, in Svizzera, dove studi\u00f2 lingue e tecnica agraria. \nNel 1836, tuttavia, dopo appena tre anni di permanenza, Stefano dovette essere ritirato dal collegio a causa di un decreto asburgico di due anni prima che vietava ai sudditi dell'Impero di far studiare i figli all'estero. Continu\u00f2 dunque i suoi studi al collegio San Paolo di Milano, poi al ginnasio di Brera e infine al liceo di Porta Nuova, dedicandosi agli studi umanistici, affiancati da nozioni di contabilit\u00e0 e all'uso delle lingue straniere. E mentre il fratello Pietro prendeva in gestione l'azienda di famiglia e l'altro fratello Paolo divenne architetto e membro della Societ\u00e0 di incoraggiamento d'arti e mestieri di Milano, Stefano nel 1846 si iscrisse alla facolt\u00e0 di Giurisprudenza dell'Universit\u00e0 degli Studi di Pavia, dove si laure\u00f2 il 10 marzo 1850.\nLa formazione politica.\nDivenuto avvocato, Jacini ultim\u00f2 i suoi studi a Vienna, da dove poi complet\u00f2 la sua formazione con viaggi di studio in Germania (visitando Baden, Francoforte, la Sassonia e la Prussia), in Svezia, in Russia, in Ungheria, fino in Grecia e in Turchia. Successivamente, tra il 1851 e il 1852, Stefano Jacini visit\u00f2 Paesi Bassi, Belgio e Inghilterra, dove incontr\u00f2 il politico e pensatore inglese Richard Cobden, per poi recarsi in Francia, paese nel quale, oltre a visitare le regioni agricole meridionali, assistette al colpo di Stato di Napoleone III, proclamatosi imperatore, meravigliandosi della scarsa resistenza incontrata. Infine, nel maggio del 1852, Jacini rientr\u00f2 a Milano, dove si stabil\u00ec come rappresentante della ditta commerciale paterna. \nFrattanto, fin dal 1851 il borghese lombardo aveva iniziato a lavorare sulle condizioni economiche e sociali dell'agricoltura lombarda, un tema indetto dalla \"Societ\u00e0 d'incoraggiamento di scienze e lettere\" del capoluogo lombardo. La sua opera sull'argomento, intitolata \"La propriet\u00e0 fondiaria e le popolazioni agricole in Lombardia\", venne premiata dal consesso il 19 maggio 1853, edita a Milano l'anno dopo, (la seconda edizione usc\u00ec nel 1856). Inoltre, grazie alla rapida diffusione dell'opera, pi\u00f9 volte ristampata, tradotta in tedesco e apprezzata da studiosi europei, Jacini nel 1857, a soli 30 anni, divenne membro prima dell'Istituto Lombardo e, subito dopo, dell'Accademia dei Georgofili di Firenze. \nBen presto cominci\u00f2 ad interessarsi alla politica, frequentando i circoli culturali milanesi e stringendo rapporti con importanti personaggi, come Carlo Cattaneo, Cesare Giulini della Porta e Ludovico Trotti. Pur prendendo le distanze dal dominio austriaco, Jacini nel 1857 accett\u00f2 l'incarico, ricevuto dal nuovo governatore Ferdinando Massimiliano d'Asburgo, fratello dell'imperatore Francesco Giuseppe d'Asburgo, di condurre un'inchiesta sulle condizioni economiche della regione della Valtellina. \nIl risultato di questo lavoro fu l'opera \"Sulle condizioni economiche della provincia di Sondrio\", pubblicato a Milano nel 1858, nella quale l'imprenditore lombardo illustrava i disagi e l'arretratezza economica della provincia, dando anche suggerimenti sulle migliorie da apportare all'economia e alla viabilit\u00e0. Oltre a questo, tra il 1857 e il 1858, Jacini pubblic\u00f2 una serie di memorie, destinate a importanti personaggi politici stranieri, dove espose i mali del dominio austriaco nel Regno Lombardo-Veneto: una di queste era diretta a Camillo Cavour, primo ministro del Regno di Sardegna, e vi si descrivevano le condizioni generali della Lombardia e del Veneto. \nLa carriera politica.\nPer via della sua esperienza economica e finanziaria, Jacini, dopo le vicende della Seconda Guerra d'Indipendenza, nell'agosto del 1859 fece parte di una commissione governativa, istituita da Giovanni Battista Oytana, ministro delle Finanze nel Governo La Marmora I, incaricata di preparare i disegni di legge finanziaria varati successivamente dall'esecutivo. Dopo il ritorno di Cavour al potere nel gennaio del 1860, il politico lombardo prese parte alla commissione che doveva provvedere alla stesura della nuova legge elettorale, per poi essere nominato da Cavour stesso ministro dei lavori pubblici del Regno di Sardegna. In tale veste si impegn\u00f2 per uniformare il genio civile, il servizio postale e telegrafico delle nuove province al Piemonte, fece approvare dal Parlamento le convenzioni ferroviarie per la ferrovia del Cenisio e per la linea Bologna-Ancona, progetti di legge per migliorare i porti di Genova e di Ancona e l'istituzione di una commissione per la progettazione della ferrovia transalpina. Inoltre, controfirm\u00f2 i decreti reali di annessione delle nuove province (Marche, Umbria, Sicilia e Mezzogiorno) dopo i plebisciti del 1860. \nDimessosi dagli incarichi ministeriali il 14 febbraio 1861, a causa della sconfitta al primo turno alle elezioni politiche del 27 gennaio 1861, Jacini indic\u00f2 a Cavour il suo successore, il banchiere toscano Ubaldino Peruzzi; ritorn\u00f2 ad occupare il dicastero dei lavori pubblici nel neonato Regno d'Italia nei Governi La Marmora II e Ricasoli II (fino al 17 febbraio 1867). Nel suo secondo periodo ministeriale, Jacini forn\u00ec preziose consulenze anche sull'organizzazione della rete ferroviaria nazionale, fece riordinare il sistema postale e telegrafico italiano, uniform\u00f2 la legislazione sulle opere pubbliche e regolament\u00f2 la costruzione delle strade pubbliche. \nInoltre le sue capacit\u00e0 diplomatiche, unite alla conoscenza del tedesco, fruttarono il raggiungimento di un accordo anti-austriaco con la Prussia, che fu alleata dell'Italia nella terza guerra di indipendenza. \nDimessosi il 17 febbraio 1867, Stefano Jacini rifiut\u00f2, sebbene vincitore, l'elezione a deputato del 20 dicembre 1868, accettando, invece, la nomina a senatore, avvenuta il 7 febbraio 1870 e ricevuta dal re Vittorio Emanuele II. Conservatore cattolico, si oppose al trasferimento della capitale italiana a Roma dopo i fatti della Breccia di Porta Pia del 20 settembre 1870, chiedendo al contempo il riconoscimento della protezione internazionale per il papa. \nNegli anni che seguirono, il politico italiano si segnal\u00f2 per molte sue pubblicazioni di carattere economico e politico, nelle quali ad esempio si esprimeva per il miglioramento delle istituzioni statali tramite il decentramento amministrativo e l'allargamento del suffragio elettorale. Tuttavia, il nome di Jacini rimane ancora oggi legato alla famosa inchiesta agraria, varata il 15 marzo 1877 durante il governo presieduto da Agostino Depretis, esponente della Sinistra storica, per verificare le condizioni economiche e sociali delle campagne italiane e lo stato dell'agricoltura nazionale. \nInfatti Jacini, dal 1881 al 1886 fu presidente della commissione d'inchiesta istituita a tale scopo, pubblicando nel 1884 un voluminoso rapporto, tuttora noto col nome \"Inchiesta Jacini\". L'inchiesta fu promossa dalla Camera dei deputati il 15 marzo 1877. Liberista, chiedeva la riduzione delle spese militari e sgravi fiscali per l'agricoltura. Per contro pur provenendo da una delle zone di maggiore diffusione della pellagra, nega la natura sociale della malattia.\nUltimi anni.\nNegli ultimi anni Jacini, che aveva ricevuto il titolo di conte per s\u00e9 e discendenti (solo al maschio primogenito) nel 1880 da Re Umberto I di Savoia, dai banchi dell'opposizione moderata, osteggi\u00f2 aspramente il trasformismo di Depretis e le tendenze autoritarie ed imperialistiche di Francesco Crispi, in particolare la stipula della Triplice Alleanza, il colonialismo in Africa e la politica economica governativa. \nInfine, Stefano Jacini mor\u00ec a Milano il 25 marzo 1891, a 64 anni, e fu sepolto nella tomba di famiglia.\nVita privata.\nStefano Jacini si spos\u00f2 nel 1858 con Teresa Prinetti, all'epoca diciassettenne, che mor\u00ec nel 1887 a causa della tisi, contratta mentre curava una cameriera affetta dalla malattia. Afflitto dalla sua scomparsa e affaticato dalla mole di lavoro che il suo ruolo politico comportava, Jacini non si riprese pi\u00f9 e mor\u00ec quattro anni dopo. "}
{"id": "760924", "revid": "889336", "url": "https://it.wikipedia.org/wiki?curid=760924", "title": "Stretto", "text": "Uno stretto \u00e8 un braccio di acqua tra due terre che collega due bacini di acqua contigui. \nLa differenza tra \"stretto\" e canale dipende dal tipo di masse d'acqua coinvolte, da un lato e dall'altro lato: se queste sono di caratteristiche chimico-fisiche simili (densit\u00e0, salinit\u00e0, temperatura) allora si parler\u00e0 di \"canale\" (della Manica, d'Otranto); se invece le caratteristiche sono dissimili si parler\u00e0 di \"stretto\": quello di Gibilterra, per esempio, separa acque oceaniche fredde e \"dolci\" da quelle mediterranee calde e salate.\nQueste differenze, in misura diversa, sono presenti anche nel basso Tirreno e nello Ionio (stretto di Messina) e in maniera decisamente pi\u00f9 apprezzabile tra l'acqua mediterranea occidentale e quella levantina (stretto di Sicilia, noto infatti anche come canale di Sicilia).\nDescrizione.\nGli stretti sono e sono stati economicamente e strategicamente importanti in quanto passaggi chiave obbligati nelle rotte di molte navi. Per assicurarsi il loro controllo sono state scatenate molte guerre gi\u00e0 nella Storia antica. La loro sovranit\u00e0 tuttora \u00e8 motivo di disputa territoriale, come nel caso di Gibilterra.\nTra gli stretti pi\u00f9 conosciuti ed importanti vi sono:\nUn istmo \u00e8 il concetto opposto di uno stretto: l'istmo collega tra loro due vasti territori, mentre lo stretto collega tra loro due masse d'acqua.\nDiritti di passaggio.\nGli stretti, o \"Stretti marini\", sono zone di mare poste tra due terre emerse e ricompresi interamente nelle acque territoriali di uno o pi\u00f9 stati; secondo norme internazionali consuetudinarie molto antiche, negli stretti colleganti due zone di alto mare le navi civili e militari godevano di un \"diritto di passaggio inoffensivo\" (inoffensivo verso lo Stato costiero, naturalmente) non sospendibile. In seguito alle convenzioni dell'ONU del 1958 e soprattutto del 1982 sono stati previsti due diritti distinti di passaggio negli stretti, applicati a seconda del tipo di stretto in questione.\nIl \"diritto di passaggio inoffensivo non sospendibile\" \u00e8 previsto per gli stretti colleganti una zona di mare territoriale con una \"Zona economica esclusiva\" o una zona di alto mare, o anche per gli stretti colleganti due zone di alto mare se lo stretto \u00e8 posto tra un continente e un'isola, qualora detti territori appartengano allo stesso Stato costiero e qualora vi sia una via comparabile per comodit\u00e0 (uno stretto di questo tipo \u00e8 l'italiano Stretto di Messina).\nIl diritto di \"Passaggio in transito\", invece, \u00e8 previsto per gli stretti colleganti due zone di alto mare, o due Zone economiche esclusive, o una zona di alto mare e una zona economica esclusiva. Il passaggio in transito prevede diritti pi\u00f9 estesi del passaggio inoffensivo: prevede il passaggio per navi civili e militari e per gli aeromobili, e consente ai sommergibili di restare in immersione durante il transito."}
{"id": "760932", "revid": "122751015", "url": "https://it.wikipedia.org/wiki?curid=760932", "title": "Stefano Jacini (1886-1952)", "text": "Nipote del Ministro Stefano Jacini, fu Ministro della Guerra nel Governo Parri. Fu in seguito eletto all'Assemblea Costituente e poi Senatore nella I Legislatura. Su invito di Ernesto Rossi, scrisse un opuscolo intitolato \"Federalismo e autonomie locali\".\nFu, per Mondadori, traduttore in Italiano del romanzo \"Niente di nuovo sul fronte occidentale\" censurato dal regime fascista."}
{"id": "760933", "revid": "1504506", "url": "https://it.wikipedia.org/wiki?curid=760933", "title": "Marca degli Anscarici", "text": ""}
{"id": "760934", "revid": "110157", "url": "https://it.wikipedia.org/wiki?curid=760934", "title": "Ljusdal (comune)", "text": "Ljusdal \u00e8 un comune svedese di 19.125 abitanti, situato nella contea di G\u00e4vleborg. Il suo capoluogo \u00e8 la cittadina omonima.\nAree naturali.\nIn quest comune si trova il Parco nazionale Hamra.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "760938", "revid": "1005847", "url": "https://it.wikipedia.org/wiki?curid=760938", "title": "Desiderato Chiaves", "text": "Biografia.\nFu Ministro dell'interno del Regno d'Italia nel Governo La Marmora II e La Marmora III (dal 4 dicembre 1865 al 17 giugno 1866).\n\u00c8 noto per il discorso pronunziato al Parlamento italiano nella tornata del 9 ottobre 1860 sul progetto di legge per autorizzare il Governo ad accettare e stabilire per decreti reali l'annessione allo Stato di nuove province italiane. Autore di scritti tra i quali \"Questione della Societ\u00e0 Italiana delle scienze detta dei Quaranta. Con appendice di allegati\" (1861).\n\u00c8 ricordato come uomo di teatro. Tra i copioni teatrali spicca \"Le nozze di Rosetta\"."}
{"id": "760940", "revid": "110157", "url": "https://it.wikipedia.org/wiki?curid=760940", "title": "Museo naturalistico entomologico nel Regno delle Farfalle", "text": "Il Museo naturalistico entomologico \"nel Regno delle Farfalle\" Onlus, di Schio (Vicenza), contiene una collezione di oltre 10.000 farfalle conservate (Farfalla, Lepidoptera), che rappresentano tutte le specie diurne d'Italia finora conosciute, classificate per specie, sottospecie, sesso e forma (biologica).\nDetta classificazione \u00e8 stata eseguita facendo riferimento ai cinque volumi di Ruggero Verity, dottore ed entomologo italiano (20 maggio 1883 - 4 marzo 1959), \"Le Farfalle diurne d'Italia\" e stampati in 800/1000 copie numerate, con 1688 pagine, negli anni 1940-1953.\nTutte le farfalle sono conservate in teche, esposte assieme ad oltre 300 gigantografie fotografiche che rappresentano gli ambienti naturali dove vivono, dalle Alpi agli Appennini, dai ghiacciai al mare.\nL'illuminazione della sala, non compromette l'integrit\u00e0 e la conservazione dei colori delle farfalle poich\u00e9 le luci si accendono automaticamente solo alla presenza di persone e per il tempo necessario.\nIl museo \"nel Regno delle Farfalle\" Onlus \u00e8 stato istituito per diffondere la conoscenza sulle farfalle, e sulle leggi che le tutelano: Convenzione di Washington (Convenzione sul commercio internazionale delle specie minacciate di estinzione o CITES, Convenzione di Berna (Convenzione per la conservazione della vita selvatica e dei suoi biotopi in Europa), Direttiva Habitat (Natura 2000) del 21 maggio 1992 n. 92/43 CEE, e su tutto quanto \u00e8 indispensabile per la salvaguardia degli ambienti che ancora le ospitano.\nIl percorso museale \u00e8 suddiviso in 48 stazioni, disposte lungo cinque percorsi itineranti:\nPercorso Temporale, Ambientale, Geografico, Scientifico ed Ecologico. Completano undici intervalli, dove sono conservati ed esposti gli insetti amici e nemici delle farfalle, le Farfalle della Notte, e le Farfalle del Mondo."}
{"id": "760941", "revid": "74801", "url": "https://it.wikipedia.org/wiki?curid=760941", "title": "Nordanstig", "text": "Nordanstig \u00e8 un comune svedese di abitanti, situato nella contea di G\u00e4vleborg. Il suo capoluogo \u00e8 la cittadina di Bergsj\u00f6.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "760942", "revid": "729019", "url": "https://it.wikipedia.org/wiki?curid=760942", "title": "Diego Angioletti", "text": "Poco prima della presa di Roma comand\u00f2 una divisione del \"Corpo d'osservazione dell'Italia centrale\".\nFu Ministro della Marina del Regno d'Italia nel Governo La Marmora II."}
{"id": "760944", "revid": "287204", "url": "https://it.wikipedia.org/wiki?curid=760944", "title": "Katia Zini", "text": "Biografia.\nAlta 1,64 metri per 57 chilogrammi, ha gareggiato per il Centro Sportivo Esercito. Ha esordito nella nazionale italiana di short track nel 1999. \u00c8 cugina di Mara Zini, altra importante atleta valtellinese di short track e come lei si \u00e8 formata nel palazzo del ghiaccio di Bormio.\nAi XX Giochi olimpici invernali di Torino 2006 ha conquistato la medaglia di bronzo nella staffetta 3.000 metri con Marta Capurso, Arianna Fontana, Mara Zini e Cecilia Maffei.\nNel 2010 ha rappresentato l'Italia ai Giochi olimpici di Vancouver. Ha gareggiato nella staffetta 3000 metri, con le compagne di nazionale Martina Valcepina, Arianna Fontana e Cecilia Maffei, dove \u00e8 stata eliminata in semifinale.\nNell'estate del 2010 ha annunciato il ritiro dall'agonismo."}
{"id": "760947", "revid": "712828", "url": "https://it.wikipedia.org/wiki?curid=760947", "title": "Hannibal Rising", "text": ""}
{"id": "760948", "revid": "117386697", "url": "https://it.wikipedia.org/wiki?curid=760948", "title": "Paolo Cortese", "text": "Nato in una famiglia di origini lucane, fu deputato per i collegi di Napoli e Potenza, Ministro di grazia e giustizia del Regno d'Italia nel Governo La Marmora II.\nBiografia.\nFiglio di Luca Cortese e Rosa Papa, intraprese fin da giovane gli studi giuridici, anche se ben presto si lasci\u00f2 distrarre dalla passione politica. Infatti, nel gennaio del 1848, insieme con l'amico Filippo Agresti, il giovanissimo studente napoletano partecip\u00f2 alla insurrezione nella provincia di Potenza, mirante a chiedere a re Ferdinando II delle Due Sicilie la concessione di una Costituzione. Lo scoppio dei moti del 1848 non imped\u00ec per\u00f2 a Cortese di laurearsi, nel giugno dello stesso anno, in legge e ad intraprendere la carriera da avvocato.\nNegli anni seguenti, dopo il ritorno all'assolutismo da parte del sovrano borbonico, il giovane avvocato, di idee patriottiche liberali, venne perseguitato dalla polizia borbonica, anche se nel 1854 la Camera di Consiglio di Napoli non ritenne di dover procedere penalmente contro di lui. Moderato filo-piemontese, nel 1860, in occasione della Spedizione dei Mille, ader\u00ec al \"Comitato dell'Ordine\", istituito segretamente da Cavour a Napoli per tentare invano di far scoppiare nella citt\u00e0 partenopea una rivolta moderata filo-piemontese prima dell'arrivo di Giuseppe Garibaldi.\nDopo l'Unit\u00e0 d'Italia, Paolo Cortese si diede alla carriera politica: infatti, alle elezioni suppletive del 21 dicembre 1862 venne eletto deputato per il collegio di Napoli, sedendo alla Camera dei deputati tra i banchi della Destra storica. Per la sua capacit\u00e0 giuridica e finanziaria, Cortese fu chiamato a numerosi incarichi parlamentari: ad esempio, nel 1864 divenne relatore di un'apprezzata relazione sul progetto di legge presentato da guardasigilli Giuseppe Pisanelli riguardante la soppressione delle corporazioni religiose. Cos\u00ec, nel giugno del 1865 il ministro delle Finanze, Quintino Sella, lo chiam\u00f2 al ministero come segretario generale, mentre due mesi dopo, il 10 agosto, il Presidente del Consiglio dei ministri Alfonso La Marmora lo nomin\u00f2 ministro della Giustizia al posto del dimissionario Giuseppe Vacca.\nLa sua attivit\u00e0 di ministro fu assai solerte, sebbene il ministero avesse vita breve, cadendo il 31 dicembre 1865: Cortese infatti trasfer\u00ec la sede del suo dicastero da Torino a Firenze, in conseguenza della Convenzione di settembre, firm\u00f2 il codice di procedura penale e il regolamento sulla stato civile italiano e tent\u00f2 un riordino della magistratura nazionale e delle circoscrizioni giudiziarie, per rendere pi\u00f9 efficiente l'amministrazione giudiziaria. Il suo progetto pi\u00f9 importante riguard\u00f2 per\u00f2 quello sulle corporazioni religiose, presentato insieme al ministro Sella il 13 dicembre 1865, che prevedeva la liquidazione dell'asse ecclesiastico e la soppressione delle corporazioni stesse. Il progetto di legge sarebbe stato parzialmente approvato solo il 7 luglio 1866, dopo il parere favorevole di una commissione parlamentare della quale facevano parte Giovanni Lanza, Giuseppe Pisanelli e Matteo Raeli, in quanto era in corso la Terza Guerra d'Indipendenza contro l'Austria.\nDa allora Paolo Cortese non ebbe pi\u00f9 incarichi governativi, ma continu\u00f2 il suo impegno politico: eletto deputato nel 1865 per il collegio di Potenza, nelle elezioni della primavera del 1871 si candid\u00f2 in quello di Agnone, divenendo anche commissario della Cassa depositi e prestiti, membro delle commissioni Bilancio e Giustizia, mentre ebbe anche un ruolo importante nell'approvazione di disegni di legge come quello sulla incompatibilit\u00e0 parlamentare e sull'ordinamento dell'amministrazione centrale e provinciale, oltre a votare a favore della legge del 1873 per la soppressione delle corporazioni religiose romane.\nRitiratosi dalla vita politica nel 1874 a causa di una grave malattia, Paolo Cortese mor\u00ec a Napoli il 21 dicembre 1876, a soli 49 anni."}
{"id": "760949", "revid": "110157", "url": "https://it.wikipedia.org/wiki?curid=760949", "title": "Ockelbo (comune)", "text": "Ockelbo \u00e8 un comune svedese di 5.963 abitanti, situato nella contea di G\u00e4vleborg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "760951", "revid": "124659140", "url": "https://it.wikipedia.org/wiki?curid=760951", "title": "Senato (Polonia)", "text": "Il Senato (in polacco: \"Senat\"), nell'ordinamento costituzionale della Polonia, \u00e8 la camera alta dell'Assemblea nazionale; \u00e8 affiancato dal Sejm, che costituisce la camera bassa.\nSi compone di 100 senatori eletti a suffragio popolare diretto.\nL'aula \u00e8 presieduta dal Maresciallo del Senato.\nStoria.\nIl Senato nacque come consiglio di consiglieri del re nel 1493. Nella democrazia nobiliare, il Senato costituiva la camera alta del Camera dei deputati della Polonia e consisteva dei membri del governo reale e della corte reale, insieme ai voivodi, i prefetti e i castellani (tutti nominati dal re), oltre che dai vescovi cattolici.\nNella cosiddetta Seconda Repubblica di Polonia, i senatori erano eletti a suffragio universale. Dopo un referendum del 1946 indetto dal regime comunista, il Senato fu abolito nella Repubblica Popolare Polacca del dopoguerra. Fu ristabilito solo con la caduta del comunismo nel 1989.\nIl Senato polacco oggi.\nIl mandato di ogni senatore \u00e8 di quattro anni. Il Senato pu\u00f2 rifiutare o emendare le leggi passate dalla Camera dei deputati della Polonia, ma ogni rifiuto o emendamento pu\u00f2 essere annullato da una maggioranza assoluta nella Camera dei deputati della Polonia. La seduta comune del Senato e della Camera dei deputati della Polonia \u00e8 conosciuta come Assemblea nazionale.\nI senatori sono eletti con un metodo di voto in blocco, in cui un gruppo di diversi candidati che ottiene la maggioranza dei voti \u00e8 eletta da ogni circoscrizione. L'esatto numero di senatori eletti per ogni circoscrizione varia in base alla popolazione e di solito \u00e8 un numero compreso tra due e quattro."}
{"id": "760955", "revid": "1776051", "url": "https://it.wikipedia.org/wiki?curid=760955", "title": "Giovanni De Falco", "text": "Fu Ministro di Grazia e Giustizia e Culti del Regno d'Italia nei Governi La Marmora III e Lanza."}
{"id": "760962", "revid": "144796", "url": "https://it.wikipedia.org/wiki?curid=760962", "title": "Ignazio de Genova di Pettinengo", "text": ""}
{"id": "760964", "revid": "33921", "url": "https://it.wikipedia.org/wiki?curid=760964", "title": ".NET Reflector", "text": "Il .NET Reflector \u00e8 un'utility non ufficiale per la decompilazione di assembly Microsoft .NET Framework; pu\u00f2 essere utilizzato anche per la sola visualizzazione della gerarchia delle classi di un progetto compilato, o altrimenti pu\u00f2 essere anche esteso con degli addons."}
{"id": "760965", "revid": "1005847", "url": "https://it.wikipedia.org/wiki?curid=760965", "title": "Domenico Berti", "text": "Fu professore di Filosofia Morale nell'Universit\u00e0 di Torino, poi di Storia della Filosofia in quella di Roma, dove svolse approfonditi studi sul pensiero italiano dell'et\u00e0 rinascimentale.\nFu Ministro dell'Istruzione Pubblica del Regno d'Italia nei Governi La Marmora III e Ricasoli II e dell'agricoltura, dell'industria e del commercio nei Governi Depretis IV e Depretis V. \nFu anche autore di una \"Vita di Giordano Bruno da Nola\", edita a Torino, da Paravia, nel 1868. Le sue carte sono conservate presso la Biblioteca di storia e cultura del Piemonte \"Giuseppe Grosso\" di Torino. A lui \u00e8 intitolato l'Istituto Magistrale pi\u00f9 antico d'Italia, attivo dal 1848.\nBiografia.\nOrigini e formazione.\nDomenico Berti nacque il 17 dicembre 1820 a Cumiana, presso Torino, da Francesco Berti e Margherita Fontana. Studi\u00f2 a nel collegio di Carmagnola, dove fu allievo del sacerdote Giovanni Antonio Rayneri (1810-1867), seguace delle idee del filosofo Antonio Rosmini, per poi iscriversi alla facolt\u00e0 di filosofia e filologia dell'Universit\u00e0 di Torino; nella capitale piemontese Berti segu\u00ec con vivo interesse gli insegnamenti di Ferrante Aporti, sacerdote e pedagogista lombardo, autore nel Regno Lombardo-Veneto di un rinnovamento delle strutture delle scuole dell'infanzia. Inoltre, a Torino Berti affin\u00f2 anche il suo pensiero politico, collaborando con le riviste di Lorenzo Valerio (\"Letture Popolari\" e \"Letture di famiglia\") e stringendo amicizia esponenti del moderatismo piemontese, come Cesare Alfieri, Carlo Boncompagni, Luigi Cibrario.\nDopo aver conseguito la laurea, Domenico Berti si batt\u00e9 per il rinnovamento delle istituzioni scolastiche piemontesi sul modello aportiano, tanto che, quando nel 1844 venne istituita nell'ateneo torinese la prima scuola di metodo diretta da Aporti, Berti ne fu il primo allievo, conseguendovi il diploma due anni dopo. Nel settembre del 1847 divenne maestro della scuola di metodo a Novara, mentre nel luglio del 1847 fu trasferito a Casale Monferrato, per poi passare in ottobre a Torino, dove rimase due anni. Il frutto di questi anni di insegnamento venne pubblicato nel 1849, con il titolo \"Del metodo applicato all'insegnamento elementare\", dove si esprime l'idea che la coscienza nazionale deve essere fondamento della conquista di un sapere personale da parte dell'alunno.\nLa carriera politica e accademica.\nAlla vigilia della concessione dello Statuto Albertino, Berti partecip\u00f2 alla discussione politica del tempo, accostandosi al gruppo pi\u00f9 radicale e democratico di Valerio, collaborando al suo giornale la \"Concordia\", respingendo l'offerta di Cavour di partecipare alla redazione del proprio quotidiano, il \"Risorgimento\". Dopo la concessione della costituzione e la costituzione del primo ministero liberale, presieduto da Cesare Balbo, Berti fece parte della commissione ministeriale incaricata di riorganizzare i collegi e le universit\u00e0 nazionali dopo la cacciata dei gesuiti. Frattanto, il politico piemontese si distacc\u00f2 progressivamente da Valerio per le sue posizioni sempre pi\u00f9 radicali, lasciando la redazione della \"Concordia\" e fondando una testata giornalistica di ispirazione giobertiana, \"Democrazia italiana\", che ebbe vita breve. Nel 1849, dopo il disastro di Novara e il fallimento della politica neoguelfa di Vincenzo Gioberti, si accost\u00f2 ai gruppi liberali moderati, collaborando ai giornali \"Opinione\" e \"Risorgimento\", in difesa delle libert\u00e0 statutarie contro gli eccessi demagogici democratici. Nell'ottobre dello stesso anno, Berti divenne professore di Filosofia morale all'Universit\u00e0 di Torino: da questa posizione inizi\u00f2 una serie di ricerche sui i maggiori pensatori italiani del XVII e XVIII secolo, con l'obiettivo di tracciare una storia del pensiero filosofico italiano da San Tommaso d'Aquino fino ai tempi moderni. Risultati di questi studi saranno due biografie su Giordano Bruno (Torino, 1858), e Pico della Mirandola (Torino, 1859), mentre non trascurava il suo lavoro sull'istruzione scolastica, con le opere \"Delle scuole primarie in Piemonte\" (Torino, 1852), e \"Alcune notizie intorno alla pubblica istruzione negli Stati Sardi\", pubblicato nel \"Manuale del cittadino\" nello stesso anno. Inoltre, fond\u00f2 con Alfieri, Terenzio Mamiani e Pasquale Stanislao Mancini la \"Libreria metodica per l'istruzione ed educazione gratuita del popolo\".\nIl 15 dicembre 1850 Domenico Berti fu eletto deputato alla Camera subalpina nel collegio di Savigliano: come politico appoggi\u00f2 il Connubio tra Cavour e Urbano Rattazzi per poter ricompattare le forze moderate di Destra e Sinistra. Tuttavia, in seguito, critic\u00f2 fortemente alcune scelte del ministero Cavour riguardo all'istruzione scolastica, come la riforma del 1856 proposta dal ministro dell'Istruzione Giovanni Lanza, che prevedeva l'obbligatoriet\u00e0 scolastica e il controllo governativo sulla nomina e il licenziamento dei maestri. Proprio quest'ultima norma Berti critic\u00f2, ritenendola un'indebita ingerenza dello Stato nella vita morale del Paese; forse anche per questo motivo si distacc\u00f2 dal Connubio e ader\u00ec ad una formazione di Centro-destra vicina ad Alfieri e appoggiata dal giornale \"L'Indipendente\". Questa forza politica per\u00f2 venne battuta alle elezioni generali del novembre del 1857, e pertanto Berti perse il suo seggio di deputato, ma rientr\u00f2 alla Camera nelle elezioni per la VII Legislatura del Regno di Sardegna (2 aprile-17 dicembre 1860). In questa occasione, si astenne in occasione del voto per la cessione di Nizza e della Savoia alla Francia.\nNominato membro del Consiglio di Stato, il 17 novembre 1861 Domenico Berti rinunci\u00f2 alla sua cattedra di professore, conservando la qualifica di professore onorario dell'Universit\u00e0 di Torino. Successivamente, nel Governo Rattazzi I divenne segretario generale del Ministero dell'Agricoltura e del Commercio; contrario alla Convenzione di settembre tra Italia e Francia, che prevedeva il trasferimento della capitale da Torino a Firenze, Berti ader\u00ec all'Associazione Permanente, il raggruppamento parlamentare che riuniva tutti i deputati piemontesi contrari al trasferimento della capitale, a meno che non fosse stata Roma. Nel 1865 Berti divenne ministro dell'istruzione nel Governo La Marmora II, conservando l'incarico anche con il suo successore Bettino Ricasoli, fino al 17 febbraio 1867. In questa carica ministeriale, comp\u00ec relazioni sull'andamento dei vari settori della pubblica istruzione, si adoper\u00f2 nella lotta contro l'analfabetismo degli adulti ed istitu\u00ec le prime biblioteche magistrali ad uso degli insegnanti.\nDopo la caduta del ministero Ricasoli, Berti collabor\u00f2 alla Nuova Antologia, dove pubblic\u00f2 a puntate, dal febbraio al dicembre del 1867, l'opera \"Vita di Giordano Bruno\", poi pubblicata in un unico volume a Torino l'anno seguente. Dopo la Breccia di Porta Pia, nel 1871 il deputato italiano appoggi\u00f2 in Parlamento l'approvazione della Legge delle guarentigie, che doveva ripagare il papa per la perdita del poter temporale, mentre vot\u00f2 a favore, nel 1873, la legge per la soppressione delle corporazioni religiose laziali.\nNel frattempo, nell'ottobre del 1872, divenne professore di Filosofia e preside della Facolt\u00e0 di Lettere dell'Universit\u00e0 di Roma, carica che tenne fino al 1875: in questa veste organizz\u00f2, nel 1873, le commemorazioni per i quattrocento anni della nascita di Copernico, per le quali organizz\u00f2 un ciclo di studi e convegni dal quale raccolse materiale e appunti per la sua opera sull'insigne astronomo, dal titolo \" Copernico e le vicende del sistema copernicano in Italia nella seconda met\u00e0 del sec. XVI e nella prima del XVII, con doc. inediti intorno a G. Bruno e G. Galilei\", pubblicato poi a Roma nel 1876.\nGli ultimi anni e la morte.\nNel 1877, con l'avvento della Sinistra storica al potere, appoggi\u00f2 apertamente la politica del suo \"leader\" Agostino Depretis, pronunciando, il 5 luglio 1880 un discorso a favore dell'abolizione della tassa sul macinato. Pertanto, nel 1881, dopo la caduta del Governo Cairoli II, Depretis, per conquistarsi l'appoggio della deputazione piemontese, scelse Berti come suo ministro dell'agricoltura, dell'industria e del commercio, confermandolo anche nel suo successivo gabinetto. Come ministro diede impulso a numerosi progetti di riforma sociale che da tempo necessitavano di essere approvati: l'istituzione di una Cassa per gli infortuni sul lavoro, di una Cassa sulle pensioni di vecchiaia, la regolamentazione degli scioperi e il riconoscimento giuridico delle societ\u00e0 di mutuo soccorso. La ferma opposizione che questi provvedimenti suscitarono ala Camera, tuttavia, indusse Depretis, il 30 marzo 1884, a sostituire Berti con Bernardino Grimaldi. Eletto vicepresidente della Camera il 1\u00ba dicembre 1884, Berti si disinteress\u00f2 tuttavia gradualmente delle vicende politiche; infine, dopo essere divenuto segretario dell'Ordine dei Santi Maurizio e Lazzaro e cancelliere dell'Ordine della Corona d'Italia, ottenne il 18 gennaio 1895 da re Umberto I il titolo di senatore. Mor\u00ec a Roma, il 22 aprile 1897, a 76 anni.\nUna parte del suo archivio \u00e8 conservata presso la Biblioteca di storia e cultura del Piemonte \"Giuseppe Grosso\" di Torino."}
{"id": "760968", "revid": "1776051", "url": "https://it.wikipedia.org/wiki?curid=760968", "title": "Francesco Borgatti", "text": "Consegu\u00ec la laurea di giurisprudenza presso l'Universit\u00e0 di Bologna.\nFu Ministro di Grazia e Giustizia e Culti del Regno d'Italia nel Governo Ricasoli II."}
{"id": "760971", "revid": "74801", "url": "https://it.wikipedia.org/wiki?curid=760971", "title": "Ovan\u00e5ker", "text": "Ovan\u00e5ker \u00e8 un comune svedese di abitanti, situato nella contea di G\u00e4vleborg. Il suo capoluogo \u00e8 la cittadina di Edsbyn.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "760973", "revid": "1005847", "url": "https://it.wikipedia.org/wiki?curid=760973", "title": "Cesare Correnti", "text": "Fu senatore del Regno d'Italia nella XVI legislatura.\nBiografia.\nGiovinezza.\nFiglio di Giuseppe Correnti, proveniente da un'antica famiglia del patriziato milanese in non floride condizioni economiche, e di Teresa Gerenzani, Cesare Correnti comp\u00ec i primi studi al collegio Longone di Milano, per poi essere ammesso nel 1833 nel Collegio Ghislieri, dove, grazie ad amicizie come Agostino Depretis e letture \"clandestine\", coltiv\u00f2 le sue idee politiche e patriottiche. Iscrittosi alla facolt\u00e0 di giurisprudenza dell'Universit\u00e0 di Pavia, dove si laure\u00f2 nel 1837, Correnti decise di intraprendere la carriera nell'amministrazione asburgica che allora controllava il Regno Lombardo-Veneto, dedicandosi anche a studi economici e politici.\nIl giovane funzionario scrisse nel 1844-1845 numerosi articoli per gli \"Annali di statistica\" sulle condizioni sociali ed economiche delle provincie lombarde, oltre a collaborare al periodico \"Rivista europea\", sul quale scrisse, nel 1845, un articolo intitolato \"La scuola alessandrina\".\nImpegno politico.\nBen presto Cesare Correnti divent\u00f2 un oppositore del dominio austriaco in Lombardia: il suo contributo pi\u00f9 importante alla causa nazionale prima dei moti del 1848 fu la pubblicazione, nel 1847 di un opuscolo anonimo, \"L'Austria e la Lombardia\", che era una requisitoria contro il governo asburgico, accusato di soffocare la libert\u00e0 nazionale italiana e limitare il progresso economico del Paese. Fu inoltre tra gli agitatori dei fatti che precedettero le Cinque giornate di Milano, alle quali partecip\u00f2 attivamente, stendendo con alcuni amici l\"'ultimatum\" da presentare alle autorit\u00e0 austriache.\nDopo la cacciata delle truppe austriache dalla citt\u00e0, Correnti ricopr\u00ec la carica di segretario del Governo provvisorio lombardo, allineandosi alle posizioni pi\u00f9 moderate in seno al governo che volevano il plebiscito di annessione con il Regno di Sardegna di Carlo Alberto di Savoia. Dopo la stipula dell'Armistizio Salasco tra piemontesi e austriaci, Correnti si rifugi\u00f2 in Piemonte, dove venne eletto deputato per la II Legislatura del Regno di Sardegna per il collegio di Stradella. In questa occasione non manc\u00f2 di criticare l'operato del governo sardo, che aveva denunciato l'armistizio e ripreso la guerra, in occasione dei giorni dell'insurrezione di Brescia, coincidente con la disastrosa battaglia di Novara, che segn\u00f2 l'abdicazione di Carlo Alberto a favore del figlio Vittorio Emanuele II. Datosi nel frattempo all'attivit\u00e0 di giornalista, Correnti rimase tra i banchi dell'opposizione fino alla fine del 1854, quando appoggi\u00f2 il disegno di Cavour di far entrare il Piemonte nella Guerra di Crimea a fianco di Francia e Regno Unito.\nAccostatosi quindi al primo ministro, il politico italiano, dopo la Seconda Guerra d'Indipendenza e la liberazione della Lombardia, contribu\u00ec al riordinamento del nuovo territorio, tentando, senza successo, di contrastare l'eccessivo centralismo tipico della mentalit\u00e0 sabauda.\nCarriera politica.\nDopo la proclamazione del Regno d'Italia, Cesare Correnti si candid\u00f2 deputato nel collegio di Abbiategrasso, mentre dal 1865 opter\u00e0 per uno dei collegi elettorali di Milano, dove sarebbe stato riconfermato fino al 1886. Indipendente vicino alle idee della Destra storica, dal 1876 entrer\u00e0 nelle file della Sinistra storica, la cui \"leadership\" era stata assunta dall'amico Depretis: il suo cambio di indirizzo politico si spiega anche con le sue convinzioni profondamente laiche, non inclini a compromessi dei moderati con i clericali.\nMembro della Commissione di Bilancio della Camera, si mostr\u00f2 contrario ai provvedimenti finanziari del ministro delle Finanze Antonio Scialoja, mentre il 17 febbraio 1867 il primo ministro Bettino Ricasoli lo chiam\u00f2 come titolare del dicastero della pubblica istruzione, in occasione del rimpasto ministeriale seguito alla crisi in cui era incorso il governo dopo il divieto delle manifestazioni anticlericali causate dalla bocciatura parlamentare dei disegno di legge sull'eversione dell'asse ecclesiastico. Ma gi\u00e0 il 4 aprile il ministero cadde e cos\u00ec fin\u00ec la prima esperienza ministeriale di Correnti. In questo periodo fu tra i fondatori della Reale Societ\u00e0 Geografica Italiana, istituita il 12 maggio 1867, della quale divenne il secondo presidente dal 1873 al 1879.\nCesare Correnti torn\u00f2 alla ribalta politica il 14 dicembre 1869, quanto divenne nuovamente ministro dell'Istruzione Pubblica del Regno d'Italia nel Governo Lanza. Il ministro cerc\u00f2 di applicare una riforma della scuola nella quale si ravvisassero i principi di laicit\u00e0 e aconfessionalit\u00e0: infatti cerc\u00f2 di migliorare lo stipendio degli insegnanti attraverso l'istituzione di un Monte pensione per i maestri elementari, miglior\u00f2 i programmi scolastici universitari, riordin\u00f2 il settore liceale e abol\u00ec dall'insegnamento nelle universit\u00e0 le cattedre di teologia. Cerc\u00f2 inoltre di sottoporre a controllo governativo gli educandati femminili della Sicilia che erano rimasti sotto l'autorit\u00e0 vescovile, e di sopprimere i maestri di religione dalle scuole elementari e dei direttori spirituali nei ginnasi, ma questa mossa gli procur\u00f2 l'accusa di anticlericalismo. Non sostenuto dal governo, Correnti si dimise il 17 maggio 1872, lasciando cos\u00ec cadere il disegno di legge per favorire l'istruzione elementare obbligatoria.\nFu membro di numerose commissioni parlamentari e si occup\u00f2 dello sviluppo delle ferrovie italiane, anche come negoziatore di convenzioni internazionali, tra le quali quella che port\u00f2 alla costruzione della linea del Traforo del San Gottardo.\nIl 18 marzo 1876, in occasione della \"rivoluzione parlamentare\" che port\u00f2 la Sinistra alla guida del Paese, Correnti contribu\u00ec a far cadere il Governo Minghetti II, facendo votare lo schieramento di centro moderato contro il progetto di statalizzazione delle ferrovie, per il quale il governo and\u00f2 in minoranza alla Camera. Dopo di allora, malgrado i sempre pi\u00f9 stretti legami con Depretis, l'astro politico di Correnti declin\u00f2, fino alla perdita del suo seggio di deputato nelle elezioni politiche 1886. Tuttavia, dietro intervento di Depretis, re Umberto I di Savoia lo nomin\u00f2 senatore.\n\u00c8 stato il primo presidente dell'Istituto storico italiano per il Medio Evo dal 1885 alla morte.\nMorte.\nInfine, minato da un cancro al viso, Cesare Correnti mor\u00ec nella sua villa di Solcio di Lesa il 4 ottobre 1888, a 73 anni. Nel 1929 la sua salma fu trasportata nel cimitero monumentale di Milano."}
{"id": "760975", "revid": "339392", "url": "https://it.wikipedia.org/wiki?curid=760975", "title": "Lo sfregiato", "text": ""}
{"id": "760981", "revid": "1005847", "url": "https://it.wikipedia.org/wiki?curid=760981", "title": "Giuseppe Devincenzi", "text": "Fu ministro dei lavori pubblici del Regno d'Italia nei governi Ricasoli II e Lanza.\n\u00c8 stato presidente della Societ\u00e0 degli agricoltori italiani dal giugno 1895 al febbraio 1896.\nSi doper\u00f2 per la costruzione di una linea ferroviaria che collegasse l'Adriatico al Tirreno; in particolare essendo Notaresco sua citt\u00e0 natia vicino Giulianova, Devincenzi fu il primo a pensare a una rete di collegamento internazionale, che poi diventer\u00e0 la \"Valigia delle Indie\"; al posto del solito percorso da Genova ad Ancona, Devincenzi propose di infrastrutturare il litorale abruzzese, da Giulianova a Pescara, fino a Brindisi"}
{"id": "760990", "revid": "6923", "url": "https://it.wikipedia.org/wiki?curid=760990", "title": "Assemblea nazionale (Polonia)", "text": "L'Assemblea nazionale (in polacco: Zgromadzenie Narodowe) \u00e8 il Parlamento polacco; ha struttura bicamerale, articolandosi in Sejm (camera bassa) e Senato (camera alta).\nQuando le camere si riuniscono in seduta comune, l'assemblea \u00e8 presieduta dal maresciallo del Sejm o, se questi \u00e8 assente, dal maresciallo del Senato.\nStoria.\nNegli anni 1922-1935 e 1989-1990, l'Assemblea nazionale eleggeva il presidente della Polonia con maggioranza assoluta dei voti. Nel 1935 questa modalit\u00e0 di elezione fu sostituita con un'Assemblea degli elettori, che consisteva del primo ministro, il capo della Giustizia, l'ispettore generale delle forze armate, 2/3 dei deputati del Camera dei deputati della Polonia e \u2153 dei senatori. Il Senato fu abolito nel 1946, cos\u00ec nel 1947 Boles\u0142aw Bierut fu eletto presidente dalla sola Camera dei deputati della Polonia. Non esistettero presidenti dal 1952 al 1989, quando il Senato fu reistituito e l'Assemblea nazionale elesse Wojciech Jaruzelski presidente.\nFunzioni.\nDal 1990, il presidente \u00e8 eletto dal popolo, ma deve ancora giurare davanti all'Assemblea nazionale, che \u00e8 anche l'unico organo che pu\u00f2 dichiarare l'incapacit\u00e0 permanente del presidente di proseguire nei suoi doveri, o condurre una procedura di accusa verso il presidente.\nDal 1992 al 1997 l'Assemblea nazionale approv\u00f2 una nuova Costituzione, ratificata da un referendum il 25 maggio 1997."}
{"id": "760991", "revid": "729019", "url": "https://it.wikipedia.org/wiki?curid=760991", "title": "Federico Pescetto", "text": "Fu senatore del Regno d'Italia nella XIII legislatura.\nFu Ministro della Marina del Regno d'Italia nel II Governo Rattazzi; nello stesso Governo ricopr\u00ec, \"ad interim\", l'incarico di Ministro degli Esteri.\nFu membro della Massoneria e nel 1871 fu eletto al Consiglio del'Ordine del Grande Oriente d'Italia ."}
