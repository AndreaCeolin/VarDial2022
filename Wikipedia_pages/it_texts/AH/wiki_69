{"id": "730448", "revid": "297059", "url": "https://it.wikipedia.org/wiki?curid=730448", "title": "Guerra d'indipendenza americana", "text": "La guerra d'indipendenza americana, nota negli Stati Uniti principalmente come guerra rivoluzionaria americana (in inglese: \"American War of Independence\" o \"American Revolutionary War\") e in Francia, raramente, come guerra d'America (in francese: \"guerre d'Am\u00e9rique\"), fu il conflitto che, tra il 19 aprile 1775 e il 3 settembre 1783, oppose le Tredici colonie nordamericane, diventate successivamente gli Stati Uniti d'America, alla loro madrepatria, il Regno di Gran Bretagna.\nA partire dal 1778 la guerra, iniziata come ribellione indipendentistica locale, si trasform\u00f2 in un conflitto globale tra le grandi potenze europee per il predominio sui mari e nei territori coloniali. La Francia entr\u00f2 in guerra a fianco degli americani e, in alleanza anche con la Spagna e le Province Unite, cerc\u00f2 di sfidare il predominio britannico e di ottenere la rivincita dopo la sconfitta nella guerra dei sette anni. La Gran Bretagna invece pot\u00e9 rafforzare il suo corpo di spedizione in America reclutando numerosi contingenti di truppe mercenarie tedesche, i cosiddetti Assiani, forniti, dietro compenso in denaro, dall'Assia-Kassel, dall'Elettorato di Hannover e da altri piccoli stati tedeschi.\nDopo alterne vicende, la sconfitta britannica a Yorktown contro le forze franco-americane guidate dal generale George Washington e dal generale Jean-Baptiste de Rochambeau, segn\u00f2 una svolta decisiva della guerra. Il trattato di Parigi, firmato nel 1783, pose ufficialmente fine al conflitto, gi\u00e0 concluso \"di fatto\" tra il 1781 e il 1782. Con la pace, gli Stati Uniti furono riconosciuti dal Regno Unito, che dovette cedere alla Francia il Senegal, Saint Lucia e Tobago, alla Spagna la Florida e Minorca e alle Province Unite le sue colonie asiatiche. La Francia tuttavia, nonostante alcuni successi, non riusc\u00ec a strappare alla Gran Bretagna il dominio dei mari e la corona britannica mantenne il possesso delle Antille e del Canada mentre buona parte dell'India rimaneva sotto il controllo della Compagnia britannica delle Indie orientali.\nI contrasti tra le colonie americane e la Gran Bretagna.\nLe Tredici colonie dopo la guerra dei sette anni.\nLondra esigeva che i sudditi americani contribuissero al pagamento delle spese del vasto \"impero\" nord-americano. Dopo la guerra dei sette anni, infatti, l'Inghilterra si trovava in serie difficolt\u00e0 economiche (crisi finanziaria) a cui tent\u00f2 di porre rimedio con due fondamentali provvedimenti: lo \"Sugar Act\" (che imponeva alti dazi sui prodotti di importazione dall'estero, specialmente Caraibi) e lo \"Stamp Act\" (che imponeva un bollo sui documenti ufficiali e sui giornali); inoltre la madrepatria ribadiva il proprio monopolio industriale vietando di fatto lo sviluppo autonomo delle colonie, preoccupandosi, com'era ovvio, non tanto dei loro particolari interessi, quanto degli interessi globali dell'impero. N\u00e9 da una parte n\u00e9 dall'altra esisteva di fatto un'aperta volont\u00e0 di scontro e le colonie servivano come pura fonte di materie prime utili allo sviluppo inglese.\nSe si giunse alla completa rottura fra le colonie e la madrepatria, alla Dichiarazione d'indipendenza degli Stati Uniti d'America e alla guerra, fu perch\u00e9 agivano ragioni profonde e oggettive da individuare come cause reali della rivoluzione americana: le colonie non si sarebbero potute sviluppare sino a diventare il primo nucleo degli Stati Uniti d'America, se fossero rimaste inquadrate e soffocate nell'organizzazione monarchica inglese.\nFin dal 1743, Benjamin Franklin aveva proposto d'inventariare le risorse agricole, minerali, industriali che la scienza avrebbe permesso di mettere a buon frutto. George Washington, per quanto appartenente a una famiglia di ricchi proprietari di piantagioni della Virginia, aveva esperienza sufficiente per ragionare non nei termini provinciali del profondo Sud, ma secondo prospettive globali di sviluppo.\nLa guerra dei sette anni aveva posto fine alla dominazione francese sui territori canadesi, cosicch\u00e9 i coloni non avevano pi\u00f9 quella necessit\u00e0 di protezione che era stato uno dei principali motivi di attaccamento alla patria di origine. Ci\u00f2 li rendeva pi\u00f9 insofferenti dei privilegi che l'Inghilterra si era riservata, che risultavano tanto pi\u00f9 odiosi in quanto la cultura illuministica, diffusasi anche oltreoceano, denunciava l'assurdit\u00e0 delle restrizioni frapposte alla libert\u00e0 di commercio.\nLa guerra era stata estremamente costosa per la Gran Bretagna che aveva dovuto ulteriormente aumentare il debito pubblico fino a 139 milioni di sterline nel 1760; i britannici ritenevano assolutamente logico che le spese per il mantenimento dell'Impero fossero condivise anche dalle colonie americane che facevano integralmente parte di questa imponente struttura politica enormemente accresciuta dopo la vittoria sulla Francia.\nLa conclusione del conflitto aveva deluso le colonie americane e soprattutto le classi mercantili pi\u00f9 ricche che avevano previsto un grande ampliamento delle loro attivit\u00e0 economiche dopo la vittoria e l'acquisizione dei territori francesi. Con un apposito proclama reale preparato da Lord Shelburne nel 1763 i territori a ovest dei Monti Allegheny invece erano stati interdetti alla colonizzazione americana. Questa decisione era almeno in parte motivata dalla volont\u00e0 di evitare uno scontro generale con le popolazioni Native, ma aveva provocato la riprovazione di alcune potenti societ\u00e0 commerciali come la \"Compagnia delle terre del Mississippi\" costituita da ricchi piantatori tra cui George Washington, e una societ\u00e0 di Filadelfia di cui era partecipe anche Benjamin Franklin.\nA ci\u00f2 si aggiunsero molteplici iniziative del Parlamento, intese, come abbiamo detto, a imporre anche ai coloni l'obbligo di contribuire alle spese dell'impero. Si trattava di imposte indirette su generi che avevano un'importanza non trascurabile per gli Americani: le tasse doganali percepite dal governo inglese non erano sufficienti a pagare le spese dei corpi militari e dei funzionari stanziati in America.\nIl problema delle imposte.\nD'altra parte i coloni erano abituati a pagare soltanto le imposte locali.\nNel 1765 il governo inglese volle estendere alle colonie una tassa del bollo, gi\u00e0 in vigore nella madrepatria, per la quale ogni uso della carta, nei giornali, nei documenti commerciali, negli atti legali, eccetera, era sottoposto a un tributo, che veniva pagato mediante l'apposizione di un bollo (questo documento pass\u00f2 alla storia sotto il nome di \"Stamp Act\"). Gli inglesi giustificarono l'introduzione del tributo, sostenendo che lo stesso era in vigore in madrepatria.\nPoich\u00e9 il consenso dei contribuenti nella determinazione delle imposte era uno dei cardini tradizionali della libert\u00e0 inglese fin dai tempi della \"Magna Carta\", i coloni si rifiutarono di ottemperare alla legge e posero l'alternativa o di poter inviare i propri rappresentanti in Parlamento, o di essere esonerati da ogni tassa non approvata dai loro rappresentanti, secondo il famoso principio \"No taxation without representation\", (ossia, letteralmente, \u201cniente tassazione senza rappresentanza\u201d), che era diventato uno slogan del partito \"whig\". Dal momento che \u00abLa libert\u00e0 consiste nell'obbedire alle leggi che ci si \u00e8 date e la servit\u00f9 nell'essere costretti a sottomettersi ad una volont\u00e0 estranea\u00bb (Robespierre), e \u00abNulla denota uno schiavo se non la dipendenza dalla volont\u00e0 di un altro\u00bb (Algernon Sydney), essere sottoposti a leggi che non si \u00e8 contribuito a formare equivaleva per i coloni alla schiavit\u00f9; i coloni sentivano cio\u00e8 di essere trattati dall'Inghilterra come schiavi (\u00abmiserabilmente oppressi come i nostri neri\u00bb, per George Washington): \u00abNon vogliamo essere i loro negri!\u00bb (John Adams).\nDi fronte alla protesta dei coloni, la legge sul bollo fu abrogata ma fu sostituita con una serie di imposte indirette su alcune merci (carta, vernici, piombo, t\u00e8), che le colonie importavano dall'Inghilterra. La portata economica di questi provvedimenti era molto limitata, ma con essi il Parlamento intendeva porre una questione di principio, facendo valere concretamente il suo diritto di tassare tutti i sudditi dell'impero. I coloni non accettarono l'impostazione del Parlamento, la questione di principio rimase irrisolta e nel 1770 le imposte indirette furono tutte abolite, salvo quella sul t\u00e8.\nLa rivolta del t\u00e8 a Boston e le \"leggi intollerabili\".\nNel 1773 la Compagnia britannica delle Indie orientali ottenne dal Parlamento il diritto di vendere in esclusiva, e mediante i suoi stessi agenti, il t\u00e8 che essa importava dalla Cina, tagliando fuori gli intermediari americani che avevano fino ad allora goduto di un ampio e fruttuoso giro di affari.\nI commercianti americani di t\u00e8, sostenuti dall'opinione pubblica e dalle organizzazioni popolari dei \"Figli della libert\u00e0\" (\"Sons of Liberty\"), organizzarono di rimando il boicottaggio delle merci inglesi: questa azione culmin\u00f2 in un episodio particolarmente clamoroso, quando alcuni \"Figli della libert\u00e0\", travestiti da Indiani, assalirono le navi della Compagnia alla fonda nel porto di Boston e gettarono in mare il carico di t\u00e8 (episodio noto come \"Boston Tea Party\", del 16 dicembre 1773).\nIl re Giorgio III e il governo di Londra reagirono violentemente ai fatti di Boston: nell'aprile 1774 vennero approvate quattro disposizioni legislative che divennero subito famose in America come le \"Leggi intollerabili\" (\"Intolerable Acts\"). Questi decreti prevedevano in primo luogo la chiusura punitiva del porto di Boston dal 1\u00ba giugno 1774 fino al momento in cui non fosse stato risarcito il danno economico della distruzione del t\u00e8; oltre ad altre disposizioni sull'amministrazione della giustizia e sull'alloggiamento delle truppe britanniche, venne promulgato soprattutto il \"Massachusetts Government Act\" che sottraeva al controllo dei coloni l'elezione dei consigli, assegnando ogni potere amministrativo al governatore inviato da Londra; a maggio 1774 il generale Thomas Gage assunse l'incarico di governatore dello stato del Massachusetts e capo militare con pieni poteri.\nNel giugno 1774 ad accrescere ulteriormente il malcontento dei coloni venne promulgata anche la \"Legge sul Quebec\", che assicurava ai sudditi del Canada, di nazionalit\u00e0 francese, di religione cattolica e di recente acquisizione, la pi\u00f9 ampia libert\u00e0 religiosa e civile, e assegnava al Canada tutti i territori a nord del fiume Ohio, nei quali i sudditi delle tredici vecchie colonie aspiravano ad espandersi.\nL'espansione territoriale e il \"Qu\u00e9bec Act\".\nLa limitazione della libera espansione territoriale dei coloni, che la Gran Bretagna voleva in sostanza confinare a oriente dei monti Appalachi, in favore dei Nativi che abitavano il resto del territorio, fu percepita come un atto di dispotismo e di inaccettabile limitazione della libert\u00e0 dei coloni, che pretendevano di impadronirsi dei territori abitati dalle popolazioni indigene e trasformarli in terre fertili coltivate: infatti, non solo gli indigeni erano ritenuti dei selvaggi inferiori, ma la loro terra non era considerata tale perch\u00e9 non lavorata (secondo John Locke la base del diritto naturale alla propriet\u00e0 \u00e8 appunto il lavoro).\nLa madrepatria sembrava privilegiare gli interessi dei nativi, e in seguito quelli degli schiavi, rispetto a quelli dei bianchi, limitando la libert\u00e0 di questi ultimi di impadronirsi delle terre e di schiacciare ogni opposizione delle popolazioni indiane.\nEra dunque necessario eliminare il distante governo dispotico britannico, contrario agli interessi delle colonie.\nLe \u00abLeggi intollerabili\u00bb, e il \"Quebec Act\", accelerarono il processo di ribellione ormai in corso. In realt\u00e0 nella societ\u00e0 americana erano presenti forti contrasti sociali e politici; inoltre le colonie erano divise tra loro a causa soprattutto della diversa struttura economica e degli interessi conflittuali delle classi dominanti. Le correnti moderate erano potenti soprattutto negli stati centrali tra i ricchi mercanti e le classi dell'alta borghesia, mentre erano presenti anche conservatori lealisti - specialmente nelle colonie meridionali - alla corona britannica.\nLe forze rivoluzionarie erano predominanti negli stati del New England soprattutto tra gli operai, i piccoli agricoltori e le classi pi\u00f9 disagiate; questi strati popolari erano sostenuti e guidati da intellettuali radicali, avvocati e pastori della chiesa presbiteriana. Le colonie del New England conclusero una sorprendente alleanza rivoluzionaria con i coloni delle regioni di frontiera alla ricerca di terre, irritati per il \"Quebec Act\", e soprattutto con i ricchi piantatori proprietari di schiavi degli stati meridionali, principalmente Virginia, Maryland e Carolina del Nord, che aspiravano alla totale libert\u00e0 economica.\nVerso la Rivoluzione americana e la guerra.\nIl primo Congresso continentale.\nLa situazione ebbe una svolta il 17 maggio 1774 quando, in risposta alle dure misure legislative del Parlamento britannico e all'arrivo a Boston del generale Thomas Gage come governatore e nuovo comandante in capo con pieni poteri, il Rhode Island per primo propose alle altre colonie di convocare un \"grande congresso di tutte le colonie\". Dopo pochi giorni, il 27 maggio, anche la Virginia afferm\u00f2 la necessit\u00e0 di un congresso generale; il 17 giugno infine i radicali del Massachusetts riuscirono a organizzare, prima dell'intervento delle truppe del generale Gage, una seduta extra-legale a Boston per convocare a loro volta un congresso continentale.\nIl 5 settembre 1774, si riun\u00ec a Filadelfia il cosiddetto primo Congresso continentale, formato da 55 delegati delle colonie americane eletti da organi deliberativi irregolari; dodici colonie inviarono loro rappresentanti, mentre la Georgia, la Nuova Scozia, le due Floride e il Qu\u00e9bec non mandarono rappresentanti. Le opinioni tra i delegati non erano concordanti. Erano presenti alcuni conservatori lealisti, guidati da Joseph Galloway della Pennsylvania, che rifiutavano le istanze estremistiche; ma le loro posizioni vennero respinte; i moderati, tra cui John Jay di New York e John Dickinson della Pennsylvania, in generale aderirono alle posizioni dei radicali capeggiati dai delegati della Virginia, George Washington, Patrick Henry e Richard Henry Lee, e del Massachusetts, Samuel Adams e John Adams.\nNel Massachusetts e in tutto il New England l'atmosfera tra i coloni era molto bellicosa e a Boston la situazione stava degenerando rapidamente; il 9 settembre 1774 una convenzione di delegati ribelli sconfess\u00f2 l'operato di un'assemblea sostenuta dal generale Gage ed eman\u00f2 le cosiddette \"risoluzioni di Suffolk\" (\"Suffolk Resolves\") che prevedevano l'opposizione anche militare contro ogni \"invasione ostile\" e consigliavano di fare preparativi per la guerra; queste risoluzioni oltranzistiche furono inviate al Congresso continentale che diede la sua approvazione il giorno seguente.\nIl Congresso di Filadelfia approv\u00f2 anche altri documenti che confermarono la risolutezza delle colonie e la loro decisione di opporsi alla madrepatria: venne promulgata una \"Dichiarazione dei diritti americani\" in cui si affermava che il Parlamento britannico non aveva diritto ad occuparsi delle questioni interne delle colonie; la dichiarazione, redatta principalmente da John Jay, faceva anche appello allo \"spirito di giustizia degli inglesi\" che erano invitati a riconoscere i pari diritti dei coloni; si auspicava anche una ritrovata amicizia sulla base della comune civilt\u00e0 e della religione in opposizione al \"cattolicesimo papista\" che invece era stato autorizzato dalla Gran Bretagna in Canada. Nonostante questa dichiarazione moderata, il Congresso approv\u00f2 soprattutto la cosiddetta \"Continental Association\" in cui si disponeva la costituzione di comitati per attivare e rendere efficace su tutto il territorio l'arma del boicottaggio commerciale contro le merci britanniche. Queste misure di guerra economica prevedevano la \"non-importazione\" e la \"non-consumazione\" di tutti i prodotti provenienti dalla madrepatria; il Congresso disponeva inoltre misure radicali di intimidazione e punizione contro coloro che non avessero applicato rigorosamente le decisioni della \"Association\". Queste misure estremistiche furono approvate anche dai delegati moderati come John Jay, i quali speravano che una dimostrazione di risolutezza e di unit\u00e0 delle colonie avrebbe potuto intimidire la Gran Bretagna e indurla a concessioni sostanziali.\nIn Gran Bretagna effettivamente erano in corso tentativi per trovare un accordo ed impedire la rottura irreversibile con le colonie americane; nel Parlamento britannico William Pitt ed Edmund Burke parlarono eloquentemente a favore di misure conciliatorie e presentarono proposte per un compromesso che andasse incontro alle richieste degli americani riguardo al sistema di tassazione. Tra i parlamentari tuttavia predominava l'intransigenza; il 20 gennaio e il 1\u00ba febbraio 1775 vennero nettamente respinte le proposte di Pitt che prevedevano il ritiro delle truppe da Boston e la rinuncia alla tassazione delle colonie.\nNon raggiunsero risultati positivi neppure i colloqui segreti in corso a Londra tra Benjamin Franklin e alcuni emissari del governo North; il rappresentante americano conferm\u00f2 le richieste del Congresso continentale che prevedevano l'abrogazione di tutte le norme legislative degli ultimi anni, il ritiro delle truppe da Boston e soprattutto la rinuncia del Parlamento britannico ad interferire con gli affari interni delle colonie. Le trattative fallirono per il problema cruciale del diritto sovrano del Parlamento britannico di legiferare sugli affari delle colonie su cui i rappresentanti britannici non potevano transigere; i colloqui si interruppero definitivamente il 16 febbraio 1775. Il Parlamento britannico promulg\u00f2 misure che accrebbero la tensione: lo stato del Massachusetts venne dichiarato \"in ribellione\" e venne proibita ai coloni del New England la zona di pesca dell'Atlantico settentrionale. Il 27 febbraio 1775 infine Lord North tent\u00f2 un'ultima mediazione e fece approvare la cosiddetta \"Conciliatory Resolution\" che tuttavia conteneva norme sulla tassazione che vennero ritenute assolutamente insufficienti dai rappresentanti del Congresso continentale.\nLe battaglie di Lexington e Concord.\nIn America era ormai in corso un processo di radicalizzazione del confronto; mentre i cosiddetti \"comitati di corrispondenza\" si impegnavano a diffondere i sentimenti di ribellione e opposizioni in tutte le colonie, aveva avuto inizio la mobilizzazione delle milizie volontarie; soprattutto negli stati del New England si procedeva al reclutamento e addestramento dei miliziani e all'accumulo di polvere da sparo. I sostenitori dei diritti delle colonie, organizzati e aggressivi, iniziarono una attivit\u00e0 di intimidazione e rappresaglia contro i lealisti e gli incerti che rifiutavano le misure pi\u00f9 radicali o non applicavano rigorosamente il divieto di importazione. John Hancock venne nominato capo di un comitato di sicurezza del Massachusetts con poteri di arruolamento e organizzazione delle milizie della colonia; la milizia del New England, dominata dai capi radicali, miglior\u00f2 la sua organizzazione, il suo addestramento e il suo armamento; vennero costituite le unit\u00e0 scelte dei cosiddetti \"Minutemen\", pronti ad entrare in azione \"in un minuto\".\nContemporaneamente in Gran Bretagna gli esponenti politici pi\u00f9 intransigenti e i sostenitori rigorosi dei diritti supremi legislativi del Parlamento di Londra stavano guadagnando potere e dominavano all'interno del governo presieduto dal debole Lord North. Il 13 gennaio 1775 il gabinetto decise l'invio di truppe di rinforzo al generale Thomas Gage che venne invitato il 27 gennaio ad essere maggiormente risoluto contro i ribelli del New England; egli ricevette ordini precisi di estendere l'occupazione militare di Boston, arrestare i capi radicali e imporre la legge marziale. I capi politici britannici erano insoddisfatti del comandante in capo d'America; si parl\u00f2 di sostituirlo con l'esperto generale Jeffrey Amherst; il 2 febbraio venne deciso, dopo il rifiuto di quest'ultimo di assumere il comando, di inviare tre generali, John Burgoyne, Henry Clinton e William Howe, in America per coadiuvare il generale Gage.\nIl primo scontro tra le truppe regolari britanniche e le milizie del New England avvenne nell'aprile del 1775 nelle cittadine di Lexington e Concord. In quest'ultima cittadina, situata venticinque chilometri a nord-ovest di Boston i due capi radicali John Hancock e Samuel Adams avevano installato i depositi di armi e munizioni e i centri di reclutamento delle milizie.\nIl generale Gage decise di prendere l'iniziativa e invi\u00f2 una colonna di truppe a Concord per distruggere i depositi e disperdere i miliziani; i soldati britannici si misero in marcia la sera del 18 aprile 1775 I soldati speravano di sorprendere i ribelli ma alcuni patrioti partiti da Boston, tra cui Paul Revere, riuscirono ad avvertire in tempo Adams e Hancock; quindi le milizie poterono organizzare la difesa; mentre i depositi venivano messi al sicuro, i miliziani si schierarono a Lexington decisi ad opporre resistenza\nLa colonna britannica giunse a Lexington e ordin\u00f2 ai ribelli di disperdersi ma, nell'atmosfera estremamente tesa, venne esploso un colpo a cui segu\u00ec uno scontro a fuoco generale che continu\u00f2 per venti minuti e si concluse con la temporanea ritirata dei miliziani che subirono qualche perdita. Raggiunta Concord, i britannici bruciarono alcuni depositi e presero la via del ritorno per Boston, ma ben presto la situazione volse a favore delle milizie americane che intercettarono la via di ritirata e passarono al contrattacco. I britannici, a cui si era unita un'altra colonna, si trovarono in grande difficolt\u00e0 durante il percorso di ritorno e subirono continui attacchi. Il 19 aprile 1775, i soldati britannici riuscirono finalmente a rientrare a Boston dopo aver subito perdite molto pi\u00f9 pesanti dei miliziani.\nLa battaglia di Bunker Hill.\nLe prime notizie dei combattimenti di Lexington e Concord arrivarono a Londra il 28 maggio 1775 e furono seguite dal messaggio ufficiale del generale Gage che confermava la durezza della resistenza opposta dai miliziani americani e la determinazione e la risolutezza mostrata dai ribelli. Inoltre il generale comunicava che la sua situazione strategica era precaria: i miliziani del New England dopo gli scontri di Lexington e Concord si erano radunati in massa e avevano iniziato un vero assedio delle truppe regolari britanniche bloccate a Boston. Le notizie dei primi scontri avevano suscitato emozione in tutte le colonie, favorendo i radicali: anche New York e la Pennsylvania, che fino a quel momento erano stati tra i possedimenti pi\u00f9 moderati, avevano deciso di inviare le loro milizie in aiuto del New England all'assedio di Boston.\nAlla fine del mese di maggio il generale Gage ricevette alcuni reggimenti di rinforzo e decise di fare un tentativo di rompere il cerchio dei ribelli intorno a Boston conquistando le posizioni strategiche di Bunker Hill e Breeds Hill. I generali britannici erano ottimisti, ritennero che i miliziani non fossero assolutamente in grado di resistere ad un attacco delle truppe regolari e non fecero preparativi accurati senza predisporre forze di riserva.\nIl generale Gage assegn\u00f2 il controllo diretto dell'attacco al generale William Howe che il 17 giugno 1775 assalt\u00f2 le colline con circa uomini. Howe sottovalut\u00f2 gli americani e ritenne di trovarsi di fronte a linee difensive poco fortificate; invece nella notte i ribelli, prevedendo un attacco avversario, avevano concentrato le milizie sulla collina pi\u00f9 elevata di Breeds Hill e avevano rinforzato le difese con fortificazioni.\nI britannici iniziarono l'attacco alle nove del mattino del 17 giugno: gli attaccanti subirono un intenso e preciso fuoco di fucileria dei miliziani americani guidati dal generale Israel Putnam, e subirono pesanti perdite; i britannici furono respinti nel corpo a corpo. Anche il secondo attacco termin\u00f2 con un sanguinoso fallimento e solo al terzo tentativo i britannici riuscirono finalmente a conquistare le colline. Le perdite delle truppe del generale Howe furono molto elevate: 1.050 uomini (304 morti, 741 feriti e 5 dispersi), mentre gli americani subirono solo 445 perdite (172 morti e 273 feriti) e poterono ritirarsi ordinatamente attraversando l'istmo tra il fiume Mystic e il fiume Charles, lasciato sguarnito dai britannici.\nLa battaglia di Bunker Hill suscit\u00f2 grande impressione ed ebbe una profonda influenza dal punto di vista militare e politico; in primo luogo dimostr\u00f2 che i ribelli erano numerosi, bene organizzati e molto determinati. In precedenza invece tra i militari britannici era diffusa l'illusoria opinione che i coloni fossero imbelli e \"inadatti alla guerra\"; sulla base delle esperienze durante la guerra Franco-indiana, il generale James Wolfe era giunto al punto di considerarli \"i peggiori soldati dell'universo\". Erano valutazioni totalmente errate; a Lexington e Bunker Hill i miliziani mostrarono grande capacit\u00e0 di resistenza e sorprendente tenacia; il generale Gage afferm\u00f2 che i ribelli avevano evidenziato uno \"spirito e una disciplina contro di noi che non avevano mai dimostrato contro i francesi\". I britannici avevano raggiunto una inutile vittoria tattica e le perdite erano state estremamente elevate. Con le forze disponibili era chiaramente impossibile per il generale Gage rompere l'assedio di Boston.\nIl secondo Congresso Continentale e l'evoluzione verso la guerra.\nIl 10 maggio 1775 si era riunito a Filadelfia il secondo Congresso Continentale in un'atmosfera eccitata dalle notizie degli scontri a Boston e dei contemporanei combattimenti in corso in Virginia dove il governatore britannico Lord Dunmore due giorni dopo i fatti di Lexington aveva a sua volta attaccato un deposito militare delle milizie. Nonostante l'atmosfera bellicosa e le proteste dei radicali come i virginiani Richard Henry Lee e Patrick Henry, venne deciso, soprattutto su sollecitazione dei rappresentanti moderati come i newyorkesi John Jay e John Dickinson, di presentare un'ultima petizione al re per concludere un accordo di compromesso per \"una lieta e permanente riconciliazione\". La cosiddetta \"Olive Branch Petition\", \"petizione del ramoscello d'ulivo\", venne tuttavia duramente respinta da Giorgio III che, infuriato per la resistenza armata delle colonie, rifiut\u00f2 di leggere il testo proveniente da un \"congresso illegale\". Il Congresso di Filadelfia accanto alla petizione al re promulg\u00f2 anche un secondo documento molto meno conciliante; la \"Declaration of the Causes and Necessity of Taking Up Arms\" (\"Dichiarazione delle cause e della necessit\u00e0 di prendere le armi\") nella quale venivano riassunti i motivi del contrasto con la Gran Bretagna che veniva accusata dell'aggressione a Lexington; i delegati affermavano risolutamente che \"la nostra causa \u00e8 giusta\" e confermavano la ferma decisione di difendere con le armi i loro diritti e di non accettare \"la schiavit\u00f9\".\nLe notizie provenienti dall'America confermavano l'estensione della ribellione; il 10 maggio 1775, giorno dell'apertura del secondo Congresso Continentale, i miliziani \"Green Mountain Boys\" comandati da Ethan Allen e dal colonnello Benedict Arnold, attaccarono di sorpresa e conquistarono il Fort Ticonderoga mentre il 12 maggio gli uomini del colonnello Joseph Warren presero il forte Crown Point. La creazione ufficiale dell'Esercito Continentale avvenne il 31 maggio mentre il 15 giugno, due giorni prima della battaglia di Bunker Hill, su consiglio di John Adams, il comando venne affidato al colonnello della milizia virginiana George Washington, esperto militare veterano della Guerra franco-indiana, che venne scelto soprattutto in quanto, come esponente della Virginia, avrebbe potuto assicurare un legame politico pi\u00f9 solido tra il New England e le colonie meridionali. Washington, nominato generale, si rec\u00f2 subito a Boston per controllare l'assedio delle truppe del generale Gage.. Il 27 giugno 1775 addirittura il Congresso Continentale autorizz\u00f2, partendo dalle posizioni conquistate a Fort Ticonderoga, una vera e propria invasione del Canada ritenuto una pericolosa base di partenza per attacchi britannici.\nSubito dopo la battaglia di Bunker Hill, il governo di Lord North aveva dovuto finalmente ammettere la gravit\u00e0 della situazione e prendere le decisioni operative concrete; il primo ministro rimaneva scettico sulla possibilit\u00e0 di risolvere la crisi con l'impiego della forza e anche il segretario alle colonie Lord Dartmouth e il segretario alla guerra Lord Barrington erano pessimisti ed evidenziavano la scarsit\u00e0 di truppe disponibili per una guerra cos\u00ec impegnativa a chilometri dalle isole britanniche. Il re Giorgio III invece era deciso a punire le colonie ribelli e all'interno del governo Lord Suffolk, un influente esponente delle correnti bellicose, premeva per prendere misure radicali e aveva sollecitato il sostegno dell'energico George Germain. Il 2 agosto 1775 il governo North decise di inviare ulteriori rinforzi a Boston e organizzare un grande corpo di spedizione di 20.000 uomini che sarebbe stato pronto per la primavera 1776 e avrebbe attaccato partendo da New York; il generale Gage inoltre doveva essere sostituito.\nIl 23 agosto 1775 Giorgio III prese la decisione formale di dichiarare con un apposito proclama lo \"stato di ribellione\" delle colonie; nel proclama si ordinava alle forze armate britanniche di reprimere con la forza la ribellione e di punire gli \"insurgents\" (\"insorti\"), \"autori, esecutori e complici di quei disegni proditori\". Il Parlamento britannico sostenne a grande maggioranza la posizione del re e, nonostante le critiche di Charles James Fox e di pochi altri che avevano paventato l'esplosione di una \"guerra ingiusta\" che avrebbe accelerato il distacco dell'America, il 22 dicembre 1775 con l'approvazione del \"Prohibitory Act\", venne decretato lo stato di blocco navale delle colonie, attivo a partire dal 1\u00ba marzo 1776. In precedenza il 26 ottobre 1775 il governo North aveva ottenuto il sostegno parlamentare alla sua politica che prevedeva il potenziamento dell'esercito e della marina per la guerra contro le colonie, il reclutamento di mercenari stranieri russi o tedeschi, ma anche la costituzione di una \"commissione di pace\" per accogliere la sottomissione dei ribelli in cambio della clemenza. In realt\u00e0 il governo, sollecitato dal re, stava attivando le misure per la guerra sotto l'impulso del nuovo ministro delle colonie, George Germain, che il 10 novembre 1775 prese il posto di Lord Dartmouth.\nNei mesi seguenti la situazione degener\u00f2 definitivamente in guerra aperta. In Virginia il governatore Lord Dunmore abbandon\u00f2 la colonia, si rifugi\u00f2 a bordo di una nave britannica, e, dopo aver dichiarato il 7 novembre 1775 la legge marziale, fece intervenire un reggimento di truppe britanniche che attacc\u00f2 i centri ribelli. Le milizie virginiane, numerose e aggressive, vennero mobilitate dall'energico Patrick Henry ed ebbero rapidamente la meglio. Dopo la disfatta di Great Bridge, il 9 dicembre 1775, Lord Dunmore fece bombardare Norfolk dalle navi per vendetta il 1\u00ba gennaio 1776 prima di lasciare definitivamente la Virginia.\nLa guerra sul continente americano.\nLe forze militari della guerra d'indipendenza.\nQuando la guerra scoppi\u00f2 gli americani disponevano solamente di milizie volontarie reclutate indipendentemente dalle varie colonie; gli elementi pi\u00f9 preparati e motivati erano i minutemen del New England. Circa 441 compagnie delle milizie del Massachusetts si radunarono inizialmente intorno a Boston nella primavera 1775; ben presto giunsero anche le milizie degli altri stati del New England; queste truppe erano motivate e aggressive ma mancavano di organizzazione e disciplina; all'interno dei reparti predominava l'individualismo e la democrazia; i soldati eleggevano gli ufficiali tra i ranghi; inoltre i miliziani venivano mobilitati solo per brevi periodi, 30-60 giorni, scaduti i quali i reparti si scioglievano. I miliziani durante le battaglie tendevano a sbandare e non erano truppe completamente affidabili; in alcune occasioni si comportavano in modo brutale verso i prigionieri.\nIl Congresso decise quindi di costituire l'Esercito Continentale organizzando reggimenti regolari reclutati su base statale e messi a disposizione per il periodo della guerra; in un primo momento i soldati dell'Esercito Continentale erano reclutati su base volontaria per il servizio di un anno, ma nel 1777 si decise di prolungare la ferma a tre anni. Inizialmente anche i \"continentals\" si dimostrarono poco addestrati e soggetti al panico, ma con il tempo l'organizzazione e le tattiche migliorarono; i soldati americani erano allettati con premi in denaro e con promesse di terra, ma in generale erano anche animati da patriottismo, \"ardore implacabile e spirito di vendetta\".\nNel 1780 arriv\u00f2 in America il piccolo ma temibile corpo di spedizione francese che rafforz\u00f2 in modo decisivo l'Esercito Continentale; l'esercito francese, sottoposto recentemente ad un profondo processo di riforma, era ben addestrato ed equipaggiato. Esso manteneva lo schieramento su tre file per l'azione di fuoco ma impiegava anche l'attacco in colonne per ottenere una maggiore potenza d'urto; inoltre la sua artiglieria, riorganizzata da Jean-Baptiste Vaquette de Gribeauval, era moderna ed efficiente.\nIl generale George Washington, ricco piantatore virginiano e in precedenza militare comandante delle milizie del suo stato, era il comandante dell'Esercito Continentale; privo di una specifica preparazione ma intelligente e perspicace, Washington si dimostr\u00f2 fin dall'inizio un comandante autorevole e rigoroso divenendo in breve il principale sostegno dell'esercito. Il generale era anche dotato di una forte determinazione, di una mente fredda e di un carattere solido che lo avrebbero messo in grado di sopportare le enormi difficolt\u00e0 che nel corso degli anni avrebbe dovuto affrontare; Washington era completamente disinteressato e rifiut\u00f2 di ricevere uno stipendio per il suo incarico.\nWashington non era dotato di grande abilit\u00e0 tattica ma durante la guerra avrebbe dimostrato una chiara comprensione della strategia pi\u00f9 efficace per contrastare le preponderanti forze britanniche; egli era consapevole della debolezza dell'Esercito Continentale a causa delle carenze di disciplina, equipaggiamento e addestramento; il generale tuttavia riteneva possibile contrastare le truppe regolari britanniche, apparentemente molto pi\u00f9 efficienti, sfruttando le caratteristiche positive dei suoi soldati: il loro entusiasmo patriottico, il loro spirito d'iniziativa, la loro velocit\u00e0 di movimento, le loro tattiche non convenzionali. Inoltre alcune formazioni di miliziani disponevano anche di ottimi fucili ad avancarica a canna rigata, pi\u00f9 lunghi e lenti dei moschetti britannici, ma capaci di colpire a maggiore distanza.\nLa differenza principale che emerse tra le tattiche adottata da Washington e quelle dei generali britannici fu quella della mobilit\u00e0 delle truppe. Le truppe britanniche erano addestrate, tenaci e coraggiose, ma utilizzavano le classiche tattiche della guerra settecentesca, che prevedevano lo spostamento di truppe pesantemente equipaggiate seguite dai carriaggi, l'avvicinamento al nemico e la carica alla baionetta dopo alcune raffiche. I reparti americani regolari, i cosiddetti \"continentals\", invece, non essendo addestrati al combattimento di fila e con la baionetta, utilizzarono tecniche flessibili con rapidi movimenti sul campo di battaglia, mentre i miliziani erano impiegati soprattutto per attaccare i fianchi e le vie di comunicazione del nemico e per compiere imboscate.\nIn realt\u00e0 nel corso del tempo l'esercito britannico cerc\u00f2 di adeguare le sue tattiche: vennero potenziate le unit\u00e0 di fanteria leggera, venne adottato lo schieramento su due file secondo il sistema del \"loose files\", venne accresciuta la mobilit\u00e0; i soldati britannici eseguivano \"marce rapide\" con il cosiddetto \"trot\" sul campo di battaglia. Durante la guerra la Gran Bretagna impieg\u00f2 circa 30.000 mercenari tedeschi, i cosiddetti \"Assiani\" (\"Hessians\"), provenienti in gran parte dall'Assia-Kassel e dal Ducato di Brunswick, mentre Waldeck, Assia-Hanau, Ansbach e Anhalt-Zerbst inviarono piccoli contingenti. Queste truppe, esercitate e veterane, si dimostrarono efficienti e resistenti; gli assiani in generale impiegavano le tattiche britanniche su due file anche se gli ufficiali tedeschi non adottarono il sistema del \"loose files\" e le \"quick march\" dei loro alleati. I britannici criticarono anche la lentezza dei reparti tedeschi e l'eccessiva quantit\u00e0 di carriaggi utilizzati.\nDopo il richiamo del generale Gage, dall'ottobre 1775 il comandante in capo delle truppe britanniche in America era il generale William Howe che era considerato pienamente in grado di compiere con successo la sua missione e reprimere la ribellione. Howe, brillante veterano della guerra Franco-Indiana dove si era distinto alla battaglia di Qu\u00e9bec, era considerato un esperto di tattiche di fanteria leggera e, essendo un moderato non privo di simpatie per le rivendicazioni delle colonie, sembrava indicato per raggiungere un rapido successo militare e favorire la successiva riconciliazione. Egli tuttavia era privo di qualit\u00e0 strategiche e non comprendeva a fondo la situazione politica in America; Howe di fatto alla prova del fuoco si sarebbe dimostrato spesso indeciso, poco risoluto e incapace di sfruttare le situazioni favorevoli.\nLa campagna canadese.\nIl 27 giugno 1775 il Congresso continentale, dopo molti dubbi e accese discussioni, aveva autorizzato un'offensiva in Canada dove si riteneva di poter sfruttare il risentimento della popolazione francese verso il recente dominio britannico e accorpare anche quelle province al movimento rivoluzionario. Le difese britanniche nel territorio canadese, affidate all'energico governatore, il generale Guy Carleton, erano estremamente deboli ma la popolazione, rassicurata dal \"Quebec Act\" che assicurava la tolleranza religiosa, non sostenne affatto l'invasore e al contrario collabor\u00f2 nella difesa. Un appello di John Jay indirizzato alla popolazione canadese che veniva invitata con toni enfatici ad \"unirsi a noi nella risoluzione di essere liberi\", non ottenne alcun risultato.\nGli americani decisero ugualmente di sferrare l'offensiva che venne affidata al generale Richard Montgomery che nel settembre 1775 inizi\u00f2 l'avanzata da Fort Ticonderoga in direzione di Montr\u00e9al risalendo dal lago Champlain con circa uomini; contemporaneamente il generale Benedict Arnold, ambizioso e audace, convinse Washington ad affidargli un secondo corpo di spedizione per sbucare direttamente a Qu\u00e9bec passando con una marcia forzata attraverso il selvaggio territorio del Maine \n. Arnold aveva scelto un percorso quasi impraticabile in mezzo a montagne boscose ma riusc\u00ec con grande determinazione a continuare la marcia verso Quebec; le sue truppe giunsero tuttavia esauste dopo aver perso molti uomini.\nIl generale Carleton, che disponeva di meno di mille soldati regolari, decise di concentrare le sue modeste forze contro la colonna principale del generale Montgomery e riusc\u00ec in un primo tempo a fermare gli americani davanti al Fort St John, sul fiume Richelieu fino al 2 novembre quando il generale Montgomery conquist\u00f2 il forte; Montr\u00e9al dovette essere evacuata.\nLa situazione per i britannici divent\u00f2 ancor pi\u00f9 difficile con l'improvviso arrivo della colonna del generale Arnold davanti a Qu\u00e9bec; il generale Carleton riusc\u00ec tuttavia ad organizzare rapidamente una forza di difesa al comando del colonnello Maclean che riusc\u00ec a fermare gli americani e guadagnare tempo. All'inizio di dicembre arriv\u00f2 davanti a Qu\u00e9bec anche il generale Montgomery con le sue truppe ma la situazione generale degli americani era ora meno favorevole: i reparti erano indeboliti dalle fatiche della campagna e dall'arrivo del clima invernale; molti soldati erano in scadenza di ferma e inoltre si erano verificati casi di vaiolo.\nIl comando della citt\u00e0 di Qu\u00e9bec era stato assunto personalmente dal generale Carleton; egli disponeva di potenti artiglierie da fortezza e non temeva un assedio. Il generale Montgomery ritenne impossibile prolungare le operazioni in pieno inverno a causa soprattutto del progressivo indebolimento delle sue forze e prese la rischiosa decisione di sferrare un assalto di sorpresa alla citt\u00e0 nella notte del 30 dicembre 1775 durante una violenta tempesta di neve. L'attacco si concluse con un totale fallimento: gli americani furono respinti con pesanti perdite, il generale Montgomery rimase ucciso e Arnold fu seriamente ferito. Dopo questa battaglia le operazioni di assedio intorno a Qu\u00e9bec tuttavia continuarono; il generale Arnold, nonostante le ferite, assunse il comando e, avendo ricevuto rinforzi, decise di mantenere le posizioni, ma il suo esercito si stava lentamente disgregando a causa dell'epidemia di vaiolo, delle diserzioni e dell'abbandono dei soldati in scadenza di ferma. La guarnigione britannica di Qu\u00e9bec rimase assediata durante l'inverno e l'inizio della primavera 1776 ma i rinforzi inviati dal governo britannico erano in arrivo e il 6 maggio 1776 finalmente le prime navi con le truppe arrivarono alla foce del fiume San Lorenzo in aiuto del governatore Carleton; l'invasione americana del Canada era ormai fallita.\nLa liberazione di Boston.\nWashington era molto preoccupato e le sorti della guerra sembravano in mano inglese. Un aiuto al generale venne per\u00f2 da un cartolaio e farmacista di Boston: Henry Knox. I coloni avevano trovato al forte Ticonderoga cinquanta cannoni, pi\u00f9 di quanti ne avesse l'intero Esercito Continentale, ma erano da fortezza e nessuno sapeva come trasportarli. Knox ci riusc\u00ec e, costruendo ponti di fortuna e massicciate e sfruttando tronchi d'albero come rotaia fece arrivare 43 cannoni a Washington, che li dispose subito all'esterno di Boston, pronto per attaccare la citt\u00e0.\nNei primi mesi del 1776 l'Esercito Continentale, nonostante l'impegno di Washington e dei suoi collaboratori, era ancora disorganizzato e male equipaggiato; la disciplina e l'armamento tuttavia erano stati migliorati e soprattutto l'arrivo dei cannoni da fortezza trasferiti nel settore di Boston dal colonnello Henry Knox aveva rafforzato lo schieramento americano intorno alla capitale del Massachusetts.\nContemporaneamente erano in corso di applicazione le nuove decisioni strategiche prese dal governo di Lord North dopo le disastrose notizie dell'aperta ribellione delle colonie e dell'estensione del movimento rivoluzionario americano. Nel maggio del 1775 il generale Gage aveva finalmente ricevuto alcuni rinforzi che avevano portato a uomini il contingente di Boston. Assieme ai soldati erano giunti anche i generali Clinton, Howe e Burgoyne, inviati da Londra per coadiuvare e sostenere il comandante in capo. Nell'ottobre 1775, dopo l'inizio della campagna canadese, Gage venne richiamato \"per consultazioni\" e il generale William Howe assunse il comando. Questi aveva provato ad organizzare i lealisti di Boston ed era riuscito a raccogliere uomini. Furono mandati ad occupare la Carolina del Nord ma, il 27 febbraio 1776, vennero annientati nella battaglia di Moore's Creek Bridge, nei pressi dell'odierna Wilmington. Da quel momento Howe decise di abbandonare Boston e di trasferirsi in una citt\u00e0 pi\u00f9 \"lealista\" e difendibile.\nWashington aveva nel frattempo disposto i 43 cannoni di Knox sulle colline dei \"Dorcester Heights\", dopo averle occupate senza subire perdite; da qui teneva sotto tiro il porto. Il generale ordin\u00f2 di farli sparare ma Howe, che aveva gi\u00e0 deciso di abbandonare la citt\u00e0, caric\u00f2 su centosettanta velieri tutti gli uomini, compresi pochi lealisti locali, e le armi. Avendo visto che il nemico si ritirava Washington ordin\u00f2 di interrompere l'attacco e non riprese per le successive due settimane, necessarie agli inglesi per imbarcarsi.\nIl 17 marzo 1776 gli ultimi soldati inglesi lasciarono Boston ed il generale entr\u00f2 nella citt\u00e0 accolto come un trionfatore. Era una data molto importante: per la prima volta i coloni erano veramente padroni di un territorio senza inglesi in armi. Il successo fu anche psicologico poich\u00e9 il clima di risveglio patriottico, iniziato a maturare a gennaio con la redazione del \"Common Sense\" di Thomas Paine, era ormai radicato e avrebbe portato, di l\u00ec a poco, alla Dichiarazione d'indipendenza degli Stati Uniti d'America.\nIn questa atmosfera di patriottismo e di crescente idealismo, il Congresso continentale nei primi mesi del 1776 approv\u00f2 una nuova serie di disposizioni radicali che confermavano lo stato di guerra aperta con l'Impero britannico: il 18 febbraio venne autorizzata l'attivit\u00e0 illimitata dei corsari contro il naviglio nemico; pochi giorni dopo venne decretato l'embargo totale delle esportazioni verso la Gran Bretagna; a marzo il Congresso decise misure terroristiche contro i lealisti e infine in aprile decret\u00f2 in contrasto con le leggi di navigazione, l'apertura dei porti americani alle navi di ogni nazione esclusa la Gran Bretagna. Il Congresso di Filadelfia aveva inoltre deciso per tempo di ricercare l'aiuto delle potenze europee rivali dell'Impero britannico; a Parigi era gi\u00e0 attivo Benjamin Franklin che ben presto venne raggiunto dall'inviato speciale Silas Deane in missione segreta in Francia.\nLa dichiarazione d'indipendenza.\nNel frattempo in Gran Bretagna il nuovo ministro delle colonie George Germain, fermamente deciso a costringere con la forza i \"ribelli\" alla sottomissione, aveva energicamente portato avanti i preparativi militari per riprendere possesso delle colonie americane. La zarina di Russia Caterina aveva rifiutato di fornire soldati per la guerra d'America, ma il ministro era riuscito ad ottenere da alcuni stati tedeschi, grazie ai rapporti di parentela nobiliare del re e dietro ingenti compensi in denaro, numerosi contingenti di soldati mercenari, esperti e disciplinati, da inviare in America; in questo modo sarebbe stato quindi possibile costituire un grande corpo di spedizione per riconquistare le colonie. I nuovi piani di guerra, approvati il 5 gennaio 1776, prevedevano di attaccare gli stati centrali, New York, New Jersey e Pennsylvania, per separare territorialmente le colonie del New England a nord, ritenute il focolaio principale della ribellione, dagli stati meridionali, considerati invece in prevalenza lealisti. Questi progetti erano stati concepiti principalmente dal generale William Howe e prevedevano inoltre la collaborazione dal Canada di un secondo corpo di spedizione che sarebbe disceso a sud collegandosi verso Albany con le forze principali e completando l'isolamento del New England.\nIl generale Howe quindi, dopo aver evacuato Boston nel marzo 1776, trasfer\u00ec le sue truppe nei primi giorni di aprile ad Halifax, in Canada dove intendeva riorganizzare le forze e attendere i previsti rinforzi dalla madrepatria.. Dall'Europa erano in arrivo mercenari tedeschi e soldati britannici; i convogli salparono per l'America il 29 aprile 1776, mentre altri soldati tedeschi erano gi\u00e0 in viaggio verso il Canada dopo essere partiti il 7-8 aprile; nonostante grandi difficolt\u00e0 logistiche e organizzative, la macchina militare dell'impero britannico si stava mobilitando per la guerra.\nMentre il generale Howe preparava il suo corpo di spedizione, nel mese di giugno si concluse definitivamente con un disastro l'invasione americana del Canada; dopo l'arrivo a maggio dei rinforzi per il generale Carleton, le truppe di Arnold iniziarono la ritirata che si svolse in condizioni drammatiche per la mancanza di rifornimenti, per gli attacchi nemici e per il diffondersi del vaiolo. I soldati americani superstiti riuscirono comunque a ripiegare fino alla frontiera dopo aver perso tutto il territorio conquistato. Si concluse invece con un umiliante fallimento per i britannici la spedizione condotta dal generale Henry Clinton negli stati meridionali; i lealisti della Carolina del Sud erano gi\u00e0 stati sconfitti dai miliziani e l'attacco sferrato dalla squadra navale britannica il 28 giugno 1776 contro il porto di Charleston venne duramente respinto con pesanti perdite dalle difese americane; il generale Clinton rinunci\u00f2 ad ulteriori attacchi e ritorn\u00f2 indietro per riunirsi alle forze principali di Howe.\nNel frattempo mentre continuavano i combattimenti e i preparativi per la guerra, nel Congresso continentale americano erano in corso aspri e decisivi confronti politici tra i rappresentanti delle colonie che stavano per condurre a decisioni irreversibili di importanza storica mondiale. I radicali all'interno del Congresso divennero sempre pi\u00f9 intransigenti; venne deciso di rifiutare ogni contatto con eventuali rappresentanti di una \"commissione di pace\" britannica; in maggio giunsero dall'Europa le prime notizie, che esacerbarono ulteriormente gli animi, dell'arruolamento in corso di un gran numero di mercenari tedeschi per \"sottomettere l'America\". Alcune colonie iniziarono a deliberare audaci iniziative radicali per rompere definitivamente i rapporti con la Gran Bretagna; in aprile 1776 per prima la Carolina del Nord indic\u00f2 ai propri delegati congressuali di proporre l'indipendenza completa; subito dopo si pronunci\u00f2 nello stesso senso il Rhode Island, mentre in maggio l'assemblea del Massachusetts interpell\u00f2 i suoi cittadini prima di deliberare. Il 15 maggio 1776 l'assemblea della Virginia raccomand\u00f2 ai suoi rappresentanti di richiedere al Congresso di \"dichiarare le colonie unite, libere e indipendenti\"; quindi il 1\u00ba giugno l'assemblea virginiana approv\u00f2 una fondamentale \"Dichiarazione dei diritti\". In questo documento la Virginia per prima affermava che \"tutti gli uomini sono nati ugualmente liberi e indipendenti\" e proclamava \"la libert\u00e0 civile, politica e di culto\"; infine si dichiarava apertamente che Giorgio III era un \"detestabile e insopportabile tiranno\" e che il legame con la Gran Bretagna doveva essere \"interamente sciolto\".\nIl 7 giugno 1776 il deputato virginiano Richard Henry Lee present\u00f2 al Congresso, sulla base del mandato ricevuto dall'assemblea del suo stato, tre \"risoluzioni\" decisive: le dichiarazioni che le \"colonie unite erano stati liberi e indipendenti, che avrebbero potuto stipulare alleanze con stati stranieri e che avrebbero preparato un progetto per organizzare una confederazione tra loro. Le mozioni di Lee suscitarono grande scalpore; Samuel Adams del Massachusetts diede subito il suo consenso ma in alcune colonie, soprattutto la Carolina del Sud e la Pennsylvania, si espressero dubbi e critiche; i delegati di New York richiesero istruzioni al loro congresso provinciale che discusse la cruciale questione il 10 e l'11 giugno senza raggiungere alcuna conclusione; John Jay fece approvare una risoluzione moderata che negava l'autorizzazione a firmare i documenti della Virginia. Il Congresso continentale decise di rinviare la discussione delle mozioni di Lee per tre settimane per dare tempo alle colonie di pronunciarsi ma i radicali riuscirono a far organizzare subito una Commissione di cinque rappresentanti incaricata di redigere senza attendere un documento formale di indipendenza.\nNei giorni seguenti, mentre la Commissione elaborava il documento, giunsero al Congresso le deliberazioni delle singole colonie; il 15 giugno il New Hampshire diede il suo consenso all'indipendenza e il 28 giugno anche il Maryland e il New Jersey approvarono a loro volta; tuttavia i contrasti tra i delegati erano ancora presenti: una prima votazione in assemblea ebbe luogo il 1\u00ba luglio e, mentre i due rappresentanti del Delaware non votarono uniformemente, i delegati di Pennsylvania e Carolina del Sud votarono addirittura contro l'indipendenza. Nello stato di New York venne eletta una nuova assemblea provinciale dominata dai radicali ma ancora il 2 luglio i delegati al Congresso non avevano ricevuto precise istruzioni sul comportamento da tenere riguardo alla dichiarazione d'indipendenza.\nLa Commissione dei cinque aveva intanto preparato il documento di indipendenza; il rappresentante della Virginia Thomas Jefferson ebbe parte preponderante nell'elaborazione del testo la cui prima bozza venne tuttavia revisionata e modificata dagli altri commissari Benjamin Franklin, John Adams, Roger Sherman e Robert R. Livingston. Il documento, eloquente e suggestivo, criticava il comportamento \"tirannico e sanguinario\" di Giorgio III e proclamava con grande enfasi i valori di libert\u00e0 da cui erano peraltro esclusi i \"nativi\" e gli \"schiavi\". Il 2 luglio dopo accese discussioni vennero infine superate le resistenze degli stati incerti: il Delaware vot\u00f2 a favore dopo l'arrivo all'ultimo minuto di un nuovo delegato; la Carolina del Sud cambi\u00f2 il suo voto e soprattutto la Pennsylvania diede il suo assenso all'indipendenza dopo parziali cambiamenti nella composizione della sua delegazione; i rappresentanti dello stato di New York, sempre senza istruzioni, si astennero fino all'ultimo.\nIl 4 luglio, a Filadelfia, fu infine promulgato lo storico documento d'indipendenza approvato dai delegati delle Tredici colonie: New Hampshire, Massachusetts, Rhode Island, Connecticut, New York, New Jersey, Pennsylvania, Delaware, Maryland, Virginia, Carolina del Nord, Carolina del Sud e Georgia andarono a costituire un nuovo Stato, gli Stati Uniti d'America. Per festeggiare la nascita fu suonata la \"Liberty Bell\".\nOccupazione britannica di New York.\nIl 30 giugno 1776 il generale William Howe aveva dato inizio alle operazioni offensive sbarcando senza difficolt\u00e0 una parte del suo corpo di spedizione nell'isola di Staten Island, davanti a New York; nelle settimane seguenti le forze britanniche si rafforzarono costantemente: arrivarono un reggimento di truppe scozzesi, uomini del generale Clinton provenienti dalla fallita spedizione di Charleston e soprattutto il 12 agosto sbarcarono oltre soldati, tra cui mercenari assiani del generale von Heister. Il corpo di spedizione, il pi\u00f9 grande che fosse mai stato organizzato e impegnato nella storia britannica, era ora costituito da circa uomini guidati dal generale Howe, mentre il fratello, l'ammiraglio Richard Howe, era giunto il 12 luglio 1776 per assumere il comando supremo della squadra navale nelle acque americane.\nIl generale Howe aveva in precedenza affermato che sarebbe stata necessaria una schiacciante vittoria militare e la distruzione dell'Esercito continentale per ottenere la \"sottomissione dei ribelli\"; la situazione tattica nell'area di New York sembrava offrirgli una grande occasione di raggiungere questo obiettivo. Effettivamente il generale Washington aveva concentrato gran parte del suo esercito, oltre uomini, per difendere New York ma aveva disseminato le sue forze tra le isole di Long Island, Governor's island, Manhattan e la costa del New Jersey; divise dai corsi d'acqua dell'East River e dell'Hudson le sue forze erano molto vulnerabili e rischiavano di essere isolate e distrutte separatamente dagli anglo-tedeschi che potevano dominare con le loro squadre navali la navigazione lungo i fiumi dell'area di New York.\nWilliam Howe tuttavia sembr\u00f2 rinunciare a sfruttare l'agevole opportunit\u00e0 e decise inizialmente di intraprendere una lenta e metodica campagna regolare attaccando Long Island. \u00c8 possibile che il generale britannico temesse un attacco nemico a Staten Island e che avesse sopravvalutato la solidit\u00e0 delle posizioni difensive americane; inoltre verosimilmente egli rinunci\u00f2 a ricercare una vittoria decisiva e si accontent\u00f2 di occupare il territorio di New York soprattutto per non accrescere, con una \"devastante offensiva\" militare, l'odio dei coloni e non rinunciare alle residue speranze di raggiungere una conciliazione dopo aver dato una dimostrazione della potenza e della superiorit\u00e0 delle armi britanniche.\n \nIl generale Howe quindi decise di trasferire il grosso delle sue truppe sull'isola di Long Island e attaccare direttamente gli americani via terra; il 22 agosto furono sbarcati senza difficolt\u00e0 britannici che furono rafforzati dopo pochi giorni da mercenari tedeschi; Washington aveva deciso di difendere Long Island e aveva schierato circa uomini che furono attaccati dall'esercito anglo-tedesco il 26 e 27 agosto 1776. La battaglia di Long Island si concluse con una pesante sconfitta dell'esercito continentale che venne attaccato frontalmente dagli assiani e aggirato sul fianco sinistro dalla colonna britannica guidata dal generale Clinton che, non trovando alcuna resistenza per un errore del comando americano, pot\u00e9 avanzare liberamente alle spalle dei difensori. Gli americani, nonostante alcuni episodi di resistenza, furono costretti a battere in ritirata in disordine sulle posizioni arretrate delle alture di Brooklyn e subirono forti perdite.\nDopo la battaglia il generale tuttavia sembr\u00f2 rinunciare a sfruttare la brillante vittoria; invece di proseguire subito gli attacchi prefer\u00ec organizzare un regolare assedio delle posizioni nemiche a Brooklyn; in questo modo diede la possibilit\u00e0 al generale Washington di organizzare nella notte del 29 agosto una riuscita ritirata; sfruttando la nebbia e un forte nubifragio, gli americani passarono l'East River e trovarono riparo a Manhattan. Nei giorni seguenti i britannici occuparono Long Island mentre i fratelli Howe fecero un nuovo tentativo di aprire trattative con i ribelli sperando di sfruttare la situazione favorevole. La conferenza di Staten Island dell'11 settembre 1776 tra i fratelli Howe e gli inviati del congresso Franklin, John Adams e Edward Rutledge, tuttavia non raggiunse alcun risultato e il generale Howe decise di riprendere le operazioni attive.\nLa situazione del generale Washington rimaneva molto difficile, le sue truppe erano deboli e le diserzioni erano numerose; il generale riteneva impossibile difendere Manhattan e prefer\u00ec schierare le sue forze su posizioni arretrate in attesa di abbandonare l'isola. Il 14 settembre l'esercito anglo-assiano sbarc\u00f2 senza difficolt\u00e0 a Kip's Bay, al centro di Manhattan, ma il generale Howe sembr\u00f2 di nuovo rinunciare ad audaci offensive per accerchiare il nemico; dalla zona dello sbarco una colonna britannica scese a sud e occup\u00f2 la citt\u00e0 di New York che era stata evacuata dagli americani.\nGli statunitensi avevano avuto tutto il tempo per fortificare le alture di Harlem. Il 16 settembre le truppe assediate compirono una sortita guidate da Thomas Knowlton in cui inflissero 270 perdite al nemico a fronte delle 80 subite. Tuttavia Washington ordin\u00f2 la ritirata verso nord ritardandola con sortite e imboscate contro gli anglo-tedeschi che impiegarono quaranta giorni a conquistare Harlem. Il 25 ottobre le truppe ripiegarono su White Plains, che abbandonarono il 28. Gli statunitensi riuscirono a dirigersi verso il New Jersey, esclusi i difensori di \"Fort Washington\", caduto il 16 novembre, e di \"Fort Lee\", caduto il 28 novembre.\nLa fine del 1776.\nMentre Howe stava conquistando New York il governatore canadese Guy Carleton ed il suo aiutante John Burgoyne attaccarono il forte Ticonderoga con l'intento di dividere gli Stati Uniti in due e di conquistare la zona settentrionale. Le truppe inglesi erano state divise in due colonne: Carleton era al comando di quella navale, composta da duecento barconi e venti cannoniere, che avrebbe attaccato attraverso il lago Champlain mentre Burgoyne aveva il comando degli uomini a terra.\nBenedict Arnold, responsabile della difesa del forte, era riuscito ad armare sedici navi con cui impegn\u00f2 due volte la flotta nemica costringendo Carleton a rinunciare all'attacco e a ripiegare il 4 novembre, a causa dell'arrivo dell'inverno, verso il Canada; anche Howe, reduce dalla conquista di White Plains, non pot\u00e9 continuare la sua avanzata verso il forte a causa dell'inizio della stagione fredda. In questo modo la vittoria ottenuta da Arnold e lo stop di Howe avevano fatto fallire il piano inglese di tagliare in due gli Stati Uniti. Dall'Inghilterra provenivano inoltre gli ordini del segretario delle colonie, Lord Germain, di evitare operazioni rischiose e di attendere l'appoggio militare dei lealisti americani, restii invece ad impegnarsi per evitare ritorsioni in caso di sconfitta.\nDall'Europa cominci\u00f2 ad arrivare un centinaio di volontari, per lo pi\u00f9 francesi e polacchi, in aiuto delle forze statunitensi. Questi, pur essendo presenti in poche unit\u00e0, combattevano meglio rispetto alle forze locali e Washington l'aveva capito. Nei mesi successivi il flusso arriv\u00f2 a toccare le migliaia di uomini e, in particolare, si distinsero tre comandanti: Tadeusz Ko\u015bciuszko, nobile a capo dei polacchi, Friedrich Wilhelm von Steuben, barone prussiano che diede il necessario addestramento all'Esercito Continentale e Gilbert du Motier de La Fayette, un marchese francese.\nLa battaglia di Trenton.\nDopo la serie di sconfitte a New York e la ritirata dal New Jersey verso la Pennsylvania Washington era in seria difficolt\u00e0; il Congresso lo accusava per la disfatta subita nonostante il generale fosse riuscito con abilit\u00e0 a mantenere la coesione delle sue forze e avesse evitato la distruzione dell'esercito. Il generale inoltre era preoccupato per l'efficienza dimostrata dai mercenari tedeschi messi in campo dalla Gran Bretagna; gli \"assiani\", avevano dato prova nelle battaglie nel settore di New York di essere meglio organizzati e pi\u00f9 temibili dei reparti britannici; disciplinati, resistenti ed esperti, sembravano in grado di volgere le sorti della guerra a favore del Regno Unito\nNello schieramento britannico il generale Howe aveva trattenuto il grosso delle forze a New York lasciando ottomila uomini, al comando del generale Charles Cornwallis, nella citt\u00e0 di Princeton e duemilacinquecento tedeschi, comandati dal colonnello Johann Rall, negli avamposti di Trenton e Bordentown, localit\u00e0 vicine al fiume Delaware e agli accampamenti invernali statunitensi. Se Washington fosse riuscito a cogliere di sorpresa queste forze avrebbe rafforzato la sua posizione personale di fronte al Congresso e contemporaneamente avrebbe consolidato il morale del suo esercito mentre avrebbe scosso la risolutezza e la fiducia dei mercenari assiani.\nIl generale scelse di attaccare il giorno di Natale; egli sapeva infatti che i costumi tedeschi prevedevano, a differenza di quelli statunitensi, di celebrare la festivit\u00e0 con grandi pranzi e bevute e che avrebbe perci\u00f2 trovato gran parte dei difensori ubriachi o addormentati. Duemila uomini e diciotto cannoni si misero in marcia divisi in due colonne la sera del 24 dicembre 1776. Nonostante la bassa temperatura e il vento forte che rendeva difficile trasportare le artiglierie le truppe giunsero al Delaware, dove erano state predisposte numerose barche e zattere, durante la mattinata.\nAll'alba del 25 dicembre i soldati erano sull'altra sponda del fiume e, dopo un breve riposo, due distaccamenti si diressero verso la citt\u00e0. Alle 8:00 del 26 dicembre gli uomini raggiunsero Trenton mentre la guarnigione di milleseicento uomini (millequattrocento tedeschi e duecento inglesi) si trovava ancora nel sonno, comprese le sentinelle. L'attacco fu immediato e molti soldati furono catturati mentre dormivano; il colonnello Rall tent\u00f2 di organizzare le difese ma venne ucciso e le sue forze si dispersero.\nLe forze statunitensi contavano solamente due morti e quattro feriti mentre le perdite anglo-assiane ammontavano a uomini (venti morti, ottantaquattro feriti e 982 prigionieri). Circa quattrocento uomini riuscirono invece a rompere l'accerchiamento e a riparare su Bordentown.\nWashington decise di ripiegare oltre il Delaware con i prigionieri e il bottino senza attaccare Bordentown perch\u00e9 era ormai venuto meno l'effetto sorpresa. Dopo l'8 dicembre 1777 il generale avvi\u00f2 anche una campagna di reclutamento che port\u00f2 nuovamente il numero di soldati dell'Esercito Continentale a .\nLa battaglia di Princeton.\nQuando Howe venne a conoscenza della sortita statunitense a Trenton ordin\u00f2 l'immediato contrattacco al generale Cornwallis. Le truppe statunitensi avevano nel frattempo, tra il 1 e il 2 gennaio 1777, riattraversato il fiume Delaware con cinquemila uomini attestandosi in una posizione poco difendibile. Giunto davanti allo schieramento Cornwallis si accorse della posizione sconveniente del nemico e concesse ai propri soldati una giornata di riposo; questo era invece quello che Washington aveva previsto e su cui aveva di conseguenza basato la sua tattica.\nDurante la notte il generale statunitense ordin\u00f2 invece di accendere tutte le lanterne e i fuochi del campo e successivamente aggir\u00f2 le postazioni inglesi mentre i soldati di Cornwallis dormivano. Giunti nella citt\u00e0 di Princeton all'alba gli statunitensi si scontrarono con tre reggimenti di fanteria che stavano accorrendo in rinforzo delle truppe sul Delaware. La battaglia fu breve e non riport\u00f2 molte perdite (quindici statunitensi e novanta inglesi) anche se le truppe inglesi sbandarono e si diedero alla fuga disordinata nelle campagne. Washington li lasci\u00f2 fuggire e punt\u00f2 contro la citt\u00e0 di Morristown, distante circa cinquanta chilometri.\nNel frattempo Cornwallis, ingannato dai fuochi accesi, aveva mandato i suoi uomini all'attacco delle postazioni statunitensi completamente svuotate. Quando lo informarono dei fatti di Princeton ritorn\u00f2 verso la citt\u00e0 portandosi per\u00f2 con s\u00e9 i carriaggi e le vettovaglie, che lo rallentarono. Giunto a destinazione perse ulteriore tempo a recuperare e ripristinare i reggimenti sbandati; quando termin\u00f2 Washington aveva ventiquattr'ore di vantaggio ed era impossibile raggiungerlo prima che entrasse a Morristown, ben fortificata e difendibile.\nIl generale entr\u00f2 in citt\u00e0 il 5 gennaio del 1777 dando immediatamente l'ordine di completare le fortificazioni. Successivamente stabil\u00ec qui il quartier generale dell'Esercito Continentale e inform\u00f2 il Congresso (spostatosi nel frattempo da Filadelfia a Baltimora) dei risultati ottenuti: gli statunitensi non solo avevano riottenuto il controllo del New Jersey ma distavano solo quarantotto chilometri da New York. Per l'inverno, secondo le regole del XVIII secolo, non c'era pi\u00f9 pericolo che si svolgessero azioni militari.\nNel frattempo a Parigi accadeva un evento fondamentale per gli statunitensi: il ministro francese della guerra, Claude-Louis de Saint-Germain, aveva incontrato il barone prussiano Friedrich Wilhelm von Steuben e gli aveva proposto, raccogliendo il consenso del nobile tedesco, di riorganizzare l'Esercito Continentale. L'addestramento che egli forn\u00ec agli statunitensi contribu\u00ec di molto alla vittoria finale.\nLa caduta di Filadelfia.\nLa fine dell'inverno e l'inizio della primavera non registrarono battaglie tra i belligeranti anche se fervevano i preparativi, soprattutto da parte inglese. Dopo il fallimento dell'attacco al forte Ticonderoga, avvenuto alla fine del 1776, il generale Burgoyne era rientrato a Londra accusando dell'insuccesso il governatore del Canada, Guy Carleton, e la sua \"colpevole inerzia\"; Lord Germain diede ragione a Burgoyne e prepar\u00f2 con lui un piano per dividere in due il fronte ribelle. Per facilitargli il compito, raccolto il consenso necessario del War Office, lo nomin\u00f2 comandante unico e lo invi\u00f2 in Canada al comando di anglo-assiani. Il generale decise di mobilitare anche i nativi e i lealisti canadesi, arrivando a contare circa uomini.\nIl suo piano prevedeva di discendere il lago Champlain, prendere il forte Ticonderoga e quindi marciare verso la valle dell'Hudson. Nel frattempo il generale Howe avrebbe dovuto risalire il fiume con gli uomini imbarcati per ricongiungersi con Burgoyne. Una terza colonna, composta da uomini al comando del colonnello St. Leger, sarebbe partita da Montr\u00e9al diretta verso Oswego da cui avrebbe sferrato un attacco lungo la valle del Mohawk. Il risultato previsto era quello di chiudere le forze dell'Esercito Continentale fra tre fuochi e conquistare cos\u00ec l'intera Nuova Inghilterra.\nLe forze, anglo-assiani e volontari, furono pronte alla fine di maggio del 1777 ma Burgoyne, ricalcando la mentalit\u00e0 tipica dei comandanti dell'epoca, decise di partire portandosi tutti i carriaggi e le provviste rallentando cos\u00ec i propri uomini. Il 30 giugno il generale raggiunse il forte Ticonderoga, conquistato il 3 luglio. Il 30 luglio 1777 venne espugnato anche il forte Edward, situato a sud-est. Le premesse per la riuscita del piano sembravano esserci ma, a causa di un'iniziativa personale di William Howe, questo si risolse invece in un fallimento.\nEgli lasci\u00f2 a New York uomini al comando del generale Henry Clinton e invi\u00f2 una lettera a Burgoyne, mai giunta a destinazione, in cui lo informava di non potere risalire l'Hudson. Quindi imbarc\u00f2 circa uomini facendo credere di voler veleggiare verso la Carolina del Sud; in realt\u00e0 tenne le navi in rada fino alla fine di agosto muovendosi poi verso la baia del Delaware, dove si trova Filadelfia. La sua intenzione era quindi quella di risolvere la guerra con un importante successo morale.\nDall'altra parte Washington si trovava a capo di uomini male armati ed addestrati; la situazione era simile a quella di New York e il generale scelse di seguire lo stesso metodo per la difesa: combattere solo lo stretto necessario a salvare l'onore senza impegnare le truppe in uno scontro a campo aperto. Inoltre Washington aveva deciso di affiancare al comando un volontario straniero, il marchese de La Fayette.\nLe forze inglesi sbarcarono la prima settimana di settembre. L'11 dello stesso mese l'Esercito Continentale cerc\u00f2 di bloccarne l'avanzata presso il fiume Brandywine, nei pressi dell'odierna cittadina di Chadds Ford. L'attacco inglese per rompere il blocco fu portato su due colonne comandante dai generali von Knyphausen e Cornwallis; le forze al comando del tedesco si lanciarono contro il centro dello schieramento statunitense cercando di spezzarlo mentre quelle del britannico le circondavano utilizzando per la prima volta i fucili \"Ferguson\" a retrocarica, migliori di quelli statunitensi. Washington e il generale Greene riuscirono a rompere l'accerchiamento mentre una piccola retroguardia comandata da La Fayette, promosso quel giorno generale a soli vent'anni, si occup\u00f2 di coprire la ritirata. Le perdite statunitensi erano, tra morti e feriti, di circa 700 uomini contro i 500 inglesi, quasi tutti feriti.\nIl 22 settembre 1777 Filadelfia cadde in mano inglese. Il contraccolpo psicologico fu notevole e George Washington dovette organizzare il contrattacco per il 4 ottobre. Egli elabor\u00f2 per\u00f2 un piano che si rivel\u00f2 troppo difficile da attuare per l'Esercito Continentale: quattro colonne avrebbero infatti dovuto marciare verso la citt\u00e0 per poi fuggire, riunirsi nel villaggio di Germantown (oggi parte dell'area urbana) e attaccare poi Filadelfia lasciata sguarnita. Sarebbe stato fondamentale il tempismo tra le colonne ma la prima si attard\u00f2, la seconda sbagli\u00f2 strada incrociando la terza che, scambiatola per il nemico, la bersagli\u00f2. Solo la quarta, guidata personalmente da Washington e dal generale John Sullivan, rispett\u00f2 la tabella di marcia ma, giunta vicino a Germantown, si scontr\u00f2 per ore con le truppe inglesi appostate nella fattoria Chew House, difesa grazie ai muri degli edifici.\nNel frattempo Cornwallis, accortosi dell'accaduto, radun\u00f2 i suoi uomini e inizi\u00f2 ad inseguire la quarta colonna. Washington non riusc\u00ec, anche a causa della nebbia, ad abbandonare il campo prima dell'attacco e sub\u00ec una pesante sconfitta (gli statunitensi persero 670 uomini contro 535 inglesi). Il vantaggio avuto a Trenton ed a Princeton era stato vanificato e solo il successo di Gates a Saratoga salv\u00f2 gli statunitensi dalla sconfitta.\nLa battaglia di Saratoga.\nMentre a sud l'esercito di Washington aveva subito una serie di sconfitte, sul fronte settentrionale, dove le truppe americane erano comandante inizialmente dal generale Philip Schuyler, era in corso dalla met\u00e0 di giugno l'offensiva del generale Burgoyne. Egli dopo aver facilmente conquistato Fort Ticonderoga e Fort Edward, commise l'errore di marciare nella valle dell'Hudson attraverso l'impervio e quasi impraticabile territorio della \"wilderness\"; i soldati anglo-tedeschi, privi delle guide indiane, avanzarono con grande lentezza, appesantiti da quarantadue cannoni e dai carriaggi, coprendo solo cinque o sei chilometri al giorno, perdendo molti carri e allontanandosi dalle basi dei rifornimenti.\nI miliziani del New England conoscevano bene la zona e intralciarono la marcia del nemico con continui attacchi di disturbo che rallentarono ulteriormente l'avanzata e causarono sensibili perdite; contemporaneamente i reparti regolari dell'Esercito Continentale avevano costruito piccoli fortini sulla strada per impegnare le avanguardie di Burgoyne, mentre era giunto da West Point il polacco Tadeusz Ko\u015bciuszko, incaricato di allestire un solido sistema difensivo sulla cresta di \"Bemis Heights\", vicino al villaggio di Saratoga. Nel frattempo uomini al comando di Horatio Gates erano stati mandati, per ordine di Washington, dal New Jersey verso le Bemis Heights. A causa di questa tattica Burgoyne aveva perso, alla met\u00e0 di agosto, circa uomini che, aggiungendosi alle diserzioni e alle perdite precedenti, riducevano le truppe inglesi a un totale di uomini.\nLe comunicazioni tra le truppe e la base erano ormai interrotte. Al generale inglese non rimanevano che due possibilit\u00e0: ritirarsi riattraversando il \"wilderness\" con l'inverno alle porte e con la guerriglia statunitense oppure proseguire sperando di ricongiungersi con i rinforzi di Howe e St. Leger. Scelse di avanzare e mand\u00f2 avanti il colonnello Baum e ottocento uomini nel Vermont con l'ordine di rastrellare i viveri dalle fattorie mentre preparava la partenza. Baum e i suoi soldati vennero per\u00f2 attaccati a Bennington sia dai regolari di John Stark sia dai \"Green Mountain Boys\", il reggimento di fanteria che raggruppava i soldati del Vermont, di Seth Warner. I britannici dovettero cos\u00ec ritornare dal generale con solo duecento effettivi e senza viveri.\nBurgoyne si mosse nell'errata convinzione di ricongiungersi con le truppe provenienti da New York e Oswego; in realt\u00e0 il generale non sapeva che le truppe di Howe non avevano lasciato New York per Saratoga bens\u00ec per Filadelfia mentre quelle di St. Leger erano state sconfitte. Il colonnello aveva infatti lasciato Oswego rapidamente ed era avanzato per circa cento chilometri arrivando al forte Schuyler, difeso da meno di duecento statunitensi, lasciando una parte delle truppe ad assediarlo; con le altre raggiunse il 6 luglio 1777 Oriskany, un villaggio sull'omonimo fiume. Qui le truppe di Herkimer prima e di Arnold poi lo attaccarono di sorpresa costringendolo alla ritirata. Durante il ripiegamento raggiunse ancora forte Schuyler e decise di mantenere l'assedio; le truppe indiane e lealiste scelsero tuttavia di abbandonarlo e, alla ripresa degli attacchi statunitensi, ritorn\u00f2 alla base.\nQuando a Londra il governo seppe della decisione di Howe di attaccare Filadelfia ordin\u00f2 subito al generale Clinton, rimasto a New York con uomini, di risalire l'Hudson. Il generale esegu\u00ec solo in parte l'ordine e, dopo averlo risalito per qualche chilometro, ritorn\u00f2 in citt\u00e0 avvertendo Burgoyne di non poter andare in suo aiuto. Il 13 settembre Burgoyne super\u00f2 Saratoga e marci\u00f2 verso le Bennis Heights, dove Arnold aveva concentrato 8.000 uomini. Il 19 settembre gli inglesi attaccarono costringendo gli statunitensi a ripiegare senza poter per\u00f2 infliggere un colpo decisivo. Il generale inglese, avvedutosi dell'arrivo dei rinforzi statunitensi comandati da Horatio Gates, si spost\u00f2 dalle Bennis Heights e concentr\u00f2 le sue difese sulla fattoria Freeman, una grande tenuta con molti edifici facili da difendere.\nIl 7 ottobre, poich\u00e9 i viveri cominciavano a scarseggiare, Burgoyne decise di attaccare nuovamente le Bennis Heights. La risposta americana fu per\u00f2 molto efficace: mentre il generale Daniel Morgan, alla guida di miliziani della Virginia, cercava di aggirare da nord le posizioni nemiche; il generale Enoch Poor attacc\u00f2 sull'ala sinistra; Arnold invece sferr\u00f2 l'attacco decisivo con i miliziani del Massachusetts, New Hampshire e New York. La fortificazione pi\u00f9 importante, difesa dai mercenari tedeschi del colonnello von Breymann, venne attaccata frontalmente e minacciata alle spalle dalle truppe di Arnold che avevano sfruttato un varco debolmente difeso tra le posizioni anglo-tedesche. Dopo aspri combattimenti, i miliziani del New England travolsero la posizione; i tedeschi vennero sbaragliati e il colonnello von Breymann venne ucciso; al culmine del combattimento Arnold era rimasto seriamente ferito mentre guidava audacemente l'attacco.\nBurgoyne riusc\u00ec a sottrarsi alla mossa a tenaglia ed a dirigersi verso Saratoga dove per\u00f2 vi erano le truppe di Gates che lo attaccarono. Le posizioni britanniche caddero una dopo l'altra fino al 17 ottobre quando Burgoyne si arrese con soli uomini a sua disposizione. Gli statunitensi erano a capo invece di o, secondo altre fonti, uomini.\nTutti gli uomini che si erano arresi avrebbero dovuto secondo i termini della convenzione conclusa tra Burgoyne e Gates, essere rimpatriati sulla parola, ma nella realt\u00e0 il Congresso continentale si rifiut\u00f2 di adempiere alle clausole della resa e, sulla base di presunte violazioni da parte britannica, decise di trattenere le truppe anglo-tedesche come prigionieri di guerra fino al termine del conflitto. La battaglia di Saratoga o le battaglie, secondo la storiografia statunitense che separa gli scontri del 19 settembre da quelli del 7-17 ottobre, ebbe un effetto notevole. Gli statunitensi avevano infatti riunito per la prima volta un numero consistente di uomini e avevano sconfitto gli inglesi in campo aperto. Inoltre caddero a Parigi le ultime resistenze contro l'alleanza franco-statunitense che venne ratificata il 6 febbraio 1778.\nLa catastrofe di Saratoga suscit\u00f2 grande emozione in Gran Bretagna e provoc\u00f2 una generale rivalutazione della condotta della guerra, delle opzioni strategiche e della catena di comando. Alla fine del 1777 il generale Carleton si dimise polemicamente dal comando del teatro canadese dopo aver duramente criticato il ministro Germain e venne sostituito in primavera dal generale Frederick Haldimand; poco dopo anche il generale William Howe, i cui rapporti con il ministro si erano continuamente deteriorati nell'ultimo anno, offr\u00ec le sue dimissioni. Sembra in realt\u00e0 che Howe fosse divenuto cosciente della difficolt\u00e0 della sua missione di fronte alla vastit\u00e0 della ribellione; egli diede segno di depressione e di cedimento nervoso; del resto Howe si era dimostrato incapace di tenere il comando di un teatro di guerra vasto e complesso e stava perdendo la fiducia dei suoi ufficiali e dei politici a Londra che lo accusavano dei numerosi errori strategici, dei ritardi e della condotta troppo prudente della guerra.\nLa Francia entra in guerra.\nLa notizia della vittoria di Saratoga giunse in Francia ai primi di dicembre del 1777. Il 12 dicembre il ministro degli esteri francese, Charles Gravier conte di Vergennes, convoc\u00f2 segretamente Franklin e gli altri diplomatici statunitensi per iniziare a discutere dell'alleanza, perfezionata nei mesi seguenti. I negoziati terminarono il 6 febbraio 1778 quando fu firmato il \"Trattato di amicizia e di alleanza\" tra la Repubblica degli Stati Uniti d'America ed il Regno di Francia; nel testo i francesi garantivano \u00abpieno appoggio per mare e per terra\u00bb mentre gli statunitensi si impegnavano a \u00abnon concludere una pace separata con la Gran Bretagna\u00bb.\nCome risposta il governo inglese var\u00f2 lo stesso giorno il cosiddetto \"Piano di riconciliazione\" per cui le colonie avrebbero ottenuto la massima autorit\u00e0 governativa a patto di riconoscere il re d'Inghilterra come proprio sovrano. La proposta venne tuttavia declinata in quanto gli Stati Uniti godevano ormai dell'appoggio di un potente alleato e potevano quindi opporsi alla madrepatria senza correre il rischio della capitolazione.\nLa firma del trattato richiese, a monte, un lungo lavoro diplomatico di Franklin che trov\u00f2 un alleato nel conte di Vergennes gi\u00e0 dal 1775 quando questi invi\u00f2 a Londra come agente il noto drammaturgo Pierre-Augustin Caron de Beaumarchais. Egli rifer\u00ec al suo superiori pareri in favore dei rivoltosi cos\u00ec Gravier, ottenuto un finanziamento dall'economista Anne Robert Jacques Turgot, fond\u00f2 la \"Compagnia Rodrigo Hortalez &amp; C per l'esportazione di merci varie in America\", affidata a Beaumarchais, con cui inviare armi ai rivoltosi. I prodotti inviati calarono in seguito alla caduta di New York ma furono nuovamente ripristinati dopo le vittorie di Trenton, Princeton e Saratoga.\nQuando il 12 dicembre 1777 Gravier convoc\u00f2 Franklin per ratificare l'alleanza trov\u00f2 molti oppositori nell'ambiente di corte. Questi erano sostanzialmente rappresentati dai conservatori e da Jacques Necker, il successore di Turgot, conscio delle difficolt\u00e0 economiche del Regno di Francia; lo stesso Luigi XVI si dimostr\u00f2 indeciso ma Gravier riusc\u00ec alla fine a convincerlo a firmare il trattato. La regina Maria Antonietta era a favore della schiavit\u00f9 e critic\u00f2 la politica di Luigi XVI sulla guerra d'indipendenza americana, ritenendo che, dal momento che i ribelli si ribellavano a un re, doveva essere cauto.\nRatificata l'alleanza si mobilit\u00f2 subito un corpo di spedizione, furono aumentati i rifornimenti all'Esercito Continentale, iniziarono i colloqui per estendere l'alleanza al Regno di Spagna e alla Repubblica delle Sette Province Unite (gli odierni Paesi Bassi) e fu ordinato a Charles Henri d'Estaing di scortare negli Stati Uniti il primo ambasciatore francese.\nLa riorganizzazione invernale.\nDopo la sconfitta subita a Filadelfia, Washington si ritir\u00f2 negli accampamenti invernali della Pennsylvania, a Valley Forge, dove venne raggiunto dal militare prussiano Friedrich von Steuben nel febbraio del 1778. Il luogo sorgeva su una specie di altopiano e si presentava facile da difendere anche se era battuto dalla neve e mancava di risorse; qui vi arriv\u00f2 un Esercito Continentale allo stremo con poche armi e munizioni di pessima qualit\u00e0, senza viveri, legname, vestiti, tende e foraggio.\nIn questa situazione von Steuben si impegn\u00f2 nell'addestramento degli ufficiali e delle truppe dell'Esercito Continentale; egli inoltre elabor\u00f2 un preciso regolamento, il \"Regulation for the Order and Discipline of the Troops of the United States\", che sarebbe rimasto in vigore per molti anni. Il militare prussiano, personaggio millantatore ed equivoco, ebbe tuttavia un ruolo importante insegnando ai soldati e agli ufficiali americani gli elementi fondamentali dell'addestramento (\"drill\") secondo i sistemi europei. Il livello qualitativo delle truppe miglior\u00f2 in modo sensibile; inoltre in primavera giunsero consistenti rifornimenti dalla Francia.\nNell'aprile del 1778 William Howe, che aveva presentato le sue dimissioni a novembre 1777 subito dopo Saratoga, cedette finalmente il comando dell'esercito britannico in America e fece ritorno in patria dove avrebbe dovuto affrontare aspre critiche al suo operato; gi\u00e0 in precedenza John Burgoyne era stato al centro di violente polemiche con il ministro Germain riguardo alle responsabilit\u00e0 della disfatta. Il generale Henry Clinton arriv\u00f2 a Filadelfia il 3 maggio 1778 e assunse ufficialmente il comando in capo al posto di Howe, mentre l'ammiraglio Richard Howe per il momento mantenne il controllo delle forze navali nelle acque americane.\nCon l'intervento del Regno di Francia il governo di Londra dovette modificare la sua pianificazione strategica e rivedere gli obiettivi di guerra; dopo numerose riunioni tra i ministri e i dirigenti esecutivi militari e politici, divenne evidente come fosse ormai molto pi\u00f9 importante affrontare la minaccia francese e come divenisse essenziale potenziare e preparare la marina per una difficile guerra navale oceanica. Il Primo Lord dell'Ammiragliato, Lord Sandwich, venne criticato per l'impreparazione della Home Fleet e vennero fatti notevoli sforzi per aumentare il numero di vascelli in grado di prendere il mare. Venne quindi deciso, con l'approvazione del re Giorgio III e del nuovo comandante in capo dell'esercito generale Jeffrey Amherst, che Clinton non avrebbe ricevuto ulteriori rinforzi e al contrario avrebbe dovuto tenere disponibili delle truppe da impiegare contro i possedimenti francesi nelle Antille e in particolare contro l'isola di Santa Lucia; la guerra contro le colonie ribelli venne considerata secondaria e si prepararono piani per evacuare Filadelfia mantenendo l'occupazione solo di New York e Newport.\nLe intenzioni di Londra erano di sbarcare in Georgia e in Carolina del Sud per tagliare in due gli Stati Uniti ed occuparli come gi\u00e0 aveva tentato Burgoyne a nord. Quando Clinton ricevette l'ordine a fine maggio, scoppiarono per\u00f2 le ostilit\u00e0 marittime tra Regno di Francia e Regno Unito: il 17 giugno infatti la fregata \"Belle-Poule\" si scontr\u00f2, pattugliando la Manica, con l\"Arethusa\" e la disalber\u00f2 aprendo cos\u00ec ufficialmente la guerra sul mare tra i due Stati.\nLa fine del 1778.\nIl 18 giugno, all'indomani dello scontro tra la \"Belle-Poule\" e l\"Arethusa\", le truppe di Clinton lasciarono Filadelfia dirigendosi verso New York; la colonna, lunga venti chilometri, era costituita dall'avanguardia seguita dai carriaggi e dalla forza principale, protetta da una retroguardia di uomini. La marcia procedeva lentamente a causa delle vettovaglie e del caldo di giugno che fece molte vittime tra le file inglesi e andava avanti di circa dieci chilometri al giorno.\nWashington cerc\u00f2 di sfruttare la lentezza inglese e, nonostante le sue truppe fossero in Pennsylvania, sapeva che avrebbero potuto raggiungere Clinton se avessero attraversato a tappe forzate il New Jersey. Per agevolare le operazioni divise i suoi uomini in due colonne: soldati sotto il suo comando e , come avanguardia, al comando del generale Lee. Il 28 giugno le truppe raggiunsero Clinton presso il villaggio di Monmouth \u2013 l'odierna Freehold \u2013 quando questi era ancora lontano da New York.\nQuando Lee raggiunse la retroguardia nemica part\u00ec subito all'attacco. La difesa inglese si rivel\u00f2 organizzata e il primo attacco fu bloccato; Lee ordin\u00f2 allora di ritirarsi e molti soldati, impauriti dalla manovra, sbandarono o fuggirono. Quando sopraggiunse Washington dovette prima raccogliere e riorganizzare gli sbandati e solo dopo pot\u00e9 attaccare. Nel frattempo Clinton aveva schierato in assetto da combattimento sia la retroguardia, sulla destra, sia la forza principale, sulla sinistra e Washington dovette ritirarsi per evitare l'accerchiamento. La manovra fu effettuata senza problemi utilizzando anche vari contrattacchi per coprire le forze che si stavano ritirando e alla fine gli statunitensi lasciarono sul campo 360 uomini contro i 415 inglesi senza per\u00f2 ostacolare Clinton.\nA seguito della sconfitta subita\u00a0\u2013 anche se molte fonti statunitensi indicano Monmouth come vittoria strategica\u00a0\u2013 Lee venne deferito alla corte marziale dallo stesso Washington. Il generale si difese dapprima sostenendo di avere confuso la retroguardia nemica con la forza principale e successivamente accusando lo stesso Washington di averlo offeso con bestemmie, cosa molto grave nell'America puritana. Molti proposero di sostituire il comandante in capo con Horatio Gates, il vincitore di Saratoga, ma queste intenzioni furono bloccate dalla cosiddetta \"congiura Conway\", un piano di Thomas Conway per destituire Washington sulla cui credibilit\u00e0 dibattono ancora oggi molti storici. Gli stessi Hamilton e Arnold, figure di spicco dell'Esercito Continentale, avevano ormai rapporti molto tesi col comandante e solo von Steuben e La Fayette gli rimanevano ancora completamente fedeli.\nIl 7 luglio giunse a Filadelfia il conte d'Estaing, salpato il 18 aprile da Tolone, e con lui l'ambasciatore e i rifornimenti francesi. Con l'arrivo del conte gli Stati Uniti si trovavano ad avere per la prima volta una flotta competitiva da opporre a quella inglese.\nL'arrivo francese non miglior\u00f2 al momento la situazione e nel novembre del 1778 Clinton sbarc\u00f2 in Georgia uomini che conquistarono subito la citt\u00e0 di Savannah. Dopo aver occupato la citt\u00e0 le truppe si mossero verso ovest e verso nord e, aiutate da Clinton giunto in citt\u00e0 con soldati di rinforzo, iniziarono a minacciare la Carolina del Sud. Quando il generale giunse in citt\u00e0 si occup\u00f2 di organizzare i numerosi lealisti e di insediare un governo collaborazionista che proclam\u00f2 il distacco della Georgia dagli Stati Uniti. Grazie al loro aiuto pot\u00e9 procedere ad occupare lo Stato a macchia d'olio inviando truppe fino al confine occidentale e fino ad Augusta, conquistata nel gennaio del 1779. Nel frattempo gli Stati Uniti fortificavano Charleston, all'epoca capitale della Carolina del Sud, preparandosi all'imminente attacco.\nWashington, pur essendo a conoscenza della delicata situazione del meridione, non poteva inviare rinforzi sia per le eccessive distanze sia perch\u00e9 gli uomini che aveva a disposizione erano sufficienti solo a fronteggiare gli inglesi di New York e Newport, posta nel frattempo sotto assedio, e a sorvegliare la frontiera canadese. Il generale decise allora di ritornare agli accampamenti invernali dove continuava il lavoro di von Steuben aspettando che anche il Regno di Spagna firmasse l'alleanza anti-inglese.\nLa guerra tra nativi e coloni.\nTra la fine del 1778 e l'inizio del 1779 si riacutizzarono gli antichi contrasti tra i nativi dell'ovest ed i coloni. Le prime lotte risalivano infatti gi\u00e0 all'arrivo degli europei che cercarono di impossessarsi delle vaste terre dove vivevano gli \"indiani\" e di convertirli forzatamente alla religione puritana. Per evitare di essere assoggettate molte trib\u00f9 emigrarono, volontariamente o costrette dai coloni, verso nord e verso ovest; gli europei continuarono tuttavia a spingerle verso l'interno utilizzando spesso anche metodi considerati sleali, come quello del whisky, che poteva abbrutire interi villaggi. La richiesta di terra aument\u00f2 nel corso degli anni tanto che questioni territoriali furono alla base della guerra dei sette anni; terminato il conflitto il Regno Unito riserv\u00f2 il territorio ad ovest degli Allegani ai nativi. Il provvedimento non ferm\u00f2 l'emigrazione dei coloni che si insediarono in Kentucky, Ohio ed Illinois dando vita a numerosi e reciproci atti di intolleranza e violenza.\nGli inglesi erano a conoscenza di questa situazione e cercarono di sfruttarla a proprio vantaggio. Come prima cosa non combatterono mai apertamente contro i nativi ma cercarono invece di inquadrarli nell'Esercito Britannico tanto che Joseph Brant arriv\u00f2 ad avere il grado di colonnello. Secondariamente, allo scoppio della guerra, armarono molti lealisti e li prepararono per combattere il nemico comune.\nI coloni dell'Ohio e dell'Illinois furono sconfitti senza problemi. Nel Kentucky invece essi riuscirono ad organizzare una resistenza grazie a George Rogers Clark che riusc\u00ec, nell'estate del 1778, a raccogliere 175 volontari. Alla loro guida, aggirando le linee nemiche, cattur\u00f2 il 4 luglio Kaskaskia e il 9 la piazzaforte inglese di Vincennes. che garantiva il controllo di buona parte dell'Illinois. Per migliorare la situazione Clark strinse delle alleanze con due trib\u00f9 indiane della zona e con i coloni di origine francese, in nome del patto tra le due nazioni. Tuttavia i lealisti controllavano ancora Detroit e poterono cos\u00ec riprendere Vincennes in dicembre. La situazione, per i coloni, era peggiorata perch\u00e9 non avevano pi\u00f9 il controllo della zona ed erano in inferiorit\u00e0 numerica ( uomini contro ).\nClark ovvi\u00f2 all'inferiorit\u00e0 numerica effettuando una mossa a sorpresa: scelse di attaccare in febbraio, quando solitamente gli eserciti erano ritirati negli accampamenti invernali. Radunati 127 volontari, in buona parte francesi, punt\u00f2 subito verso Vincennes coprendo trecento chilometri tra paludi e fiumi ghiacciati in circa tre settimane. Quando vi arriv\u00f2 il 25 febbraio colse di sorpresa la guarnigione inglese facendola capitolare. Clark, a causa del freddo e dei mancati rifornimenti, non punt\u00f2 su Detroit e si dovette fermare; i lealisti si poterono cos\u00ec riorganizzare e rioccuparono la piazzaforte nell'estate dello stesso anno.\nGli attacchi dall'ovest continuarono ma, nonostante la ferocia mostrata dai nativi, gli \"uomini della frontiera\", com'erano chiamati i coloni locali, resistettero e ben prest\u00f2 tutto sfoci\u00f2 in una serie di scontri isolati senza nessuna battaglia di sfondamento. Se sul fronte militare furono operazioni marginali queste ebbero notevole peso in chiave storica: i massacri e le ruberie commesse dai nativi in questo periodo fornirono il pretesto al genocidio che gli statunitensi perpetrarono nell'ottocento.\nL'assedio di New York e il teatro meridionale.\nDopo la battaglia di Monmouth, Washington schier\u00f2 le sue truppe attorno a New York piazzandosi tra White Plains, Stony Point e West Point, fortificata da Ko\u015bciuszko. L'autunno e l'inverno del 1778 e la primavera del 1779 non portarono novit\u00e0 sul fronte bellico se non, il 9 maggio del 1779, l'adesione del Regno di Spagna all'alleanza franco-statunitense. Il 1\u00ba giugno 1779 un distaccamento inglese usc\u00ec dalla citt\u00e0 ed attacc\u00f2 Stony Point sconfiggendo la guarnigione statunitense; una seconda colonna si diresse invece verso West Point. Il 15 luglio la posizione venne riconquistata dall'Esercito Continentale guidato dal generale Wayne: egli si port\u00f2 con uomini davanti alla posizione e, dopo aver lanciato un attacco diversivo, la conquist\u00f2 con un assalto alla baionetta, il primo statunitense della guerra (gli statunitensi persero solamente quindici uomini, gli inglesi sessantatr\u00e9 come morti e 543 come prigionieri). La posizione dovette tuttavia essere abbandonata il 18 luglio quando rischi\u00f2 di essere accerchiata dalle truppe inglesi che ritornavano da West Point senza averla attaccata. Nel frattempo Clinton aveva incominciato i preparativi per conquistare la Carolina del Sud e Charleston, la sua capitale.\nL'autunno del 1779 non port\u00f2 a scontri importanti ma in dicembre, mentre Washington stava ritirandosi nei quartieri invernali, Clinton attacc\u00f2. Il 26 dicembre anglo-assiani mossero da Savannah con carri e 500 cannoni. Il 10 marzo 1780 le avanguardie avvistarono Charleston, posta sotto assedio il 20 marzo. L'assedio dur\u00f2 circa due mesi senza che Washington potesse inviare aiuti dal nord; Clinton risparmi\u00f2 i suoi uomini, lasci\u00f2 che i difensori sprecassero munizioni sparando contro le sue forze ben appostate e, in maggio, dopo aver concentrato tutte le artiglierie davanti al forte Sullivan, chiave delle difese, pass\u00f2 all'attacco. Il cannoneggiamento fu molto efficace e il forte dovette capitolare; il 13 maggio, giorno successivo alla resa del forte, la bandiera britannica fu issata in citt\u00e0. Le perdite furono molto alte: 6.000 statunitensi, inclusi sette generali, fucili e trecento cannoni furono catturati da Clinton, fu la pi\u00f9 pesante sconfitta subita nella guerra dagli americani.\nLa conquista della citt\u00e0 apr\u00ec ai britannici le porte dell'intera Carolina del Sud e, in prospettiva, anche della Carolina del Nord. In caso di manovra tempestiva da parte di Clinton l'Esercito Continentale sarebbe stato schiacciato tra le forze della Carolina e quelle di New York ma il generale prefer\u00ec lasciare il comando a Lord Cornwallis ritornando sul teatro settentrionale. Il 12 giugno Rochambeau sbarc\u00f2 alle foci del Delaware con soldati regolari pronti per essere impiegati a fianco dell'Esercito Continentale; le forze del francese, accorpate a quelle di La Fayette, erano numericamente inferiori ma qualitativamente superiori a quelle locali.\nLe forze di Rochambeau occuparono subito Newport e vi si insediarono. Come risposta Cornwallis riprese, al comando di uomini, l'avanzata verso nord. Washington riusc\u00ec a raccogliere uomini, in parte \"regolari\" addestrati da von Steuben e comandati dal suo luogotenente Johann von Kalb e in parte miliziani affidati al diretto comando di Gates. Le due forze si scontrarono il 16 agosto a Sanders Creek, nei pressi della citt\u00e0 di Camden Von Kalb venne colpito a morte cos\u00ec la forza principale di Gates si trov\u00f2 senza comandante mentre i miliziani sbandavano. Il generale statunitense fu obbligato ad ordinare la fuga lasciando sul campo tra morti, feriti e prigionieri contro i 325 inglesi. Importante per la vittoria fu la carica della \"Legione Britannica\", guidata dal temibile, per ferocia ed efficacia, tenente colonnello Banastre Tarleton.\nWashington destitu\u00ec immediatamente Gates e lo sostitu\u00ec con Nathanael Greene, distintosi sia nelle vittorie di Trenton e Princeton sia nelle sconfitte di Brandywine e Germantown. Fu proprio Nathanael Greene che riusc\u00ec a riorganizzare l'Esercito Continentale nel teatro meridionale anche se nel frattempo Charles Cornwallis riprese la sua avanzata verso la Carolina del Nord.\nQuesta fase della guerra nelle colonie meridionale fu caratterizzata da una crescente violenza e dalla progressiva evoluzione dei combattimenti con episodi di ferocia, crudelt\u00e0 e rappresaglia sia delle milizie americane verso i lealisti e i soldati nemici sia dei britannici verso i ribelli. In particolare i reparti del tenente colonnello Tarleton in alcune occasioni tennero un comportamento violento e spietato; il 29 maggio 1780 si resero protagonisti del crudele episodio di brutalit\u00e0 verso i prigionieri nel corso della battaglia di Waxhaws.\nIl tradimento di Arnold.\nAl termine del 1780 un altro problema colp\u00ec gli statunitensi: Benedict Arnold, uno dei generali pi\u00f9 famosi e capaci dell'Esercito Continentale, pass\u00f2 al nemico. Egli si era arruolato nel 1775, agli inizi della guerra; privo di specifica preparazione militare ma coraggioso e aggressivo, Arnold mostr\u00f2 determinazione e abilit\u00e0 tattica nei primi anni del conflitto; al comando nel settore settentrionale aveva svolto un ruolo decisivo nel corso della campagna di Saratoga contro Burgoyne. Tuttavia egli, privo di alte motivazioni ideali e sincero patriottismo, era soprattutto un avventuriero interessato esclusivamente al vantaggio personale. Sembra che Washington avesse compreso la vera personalit\u00e0 dell'uomo e per questo motivo lo intralci\u00f2 nella promozione a generale: dopo la battaglia di Saratoga, vinta soprattutto per merito di Arnold, il comandante in capo attribu\u00ec invece tutto il merito a Horatio Gates e, solo dopo le violente proteste di Arnold, nel 1778 gli concesse di divenire il governatore di Filadelfia. A causa dei furti probabilmente perpetrati da Arnold in citt\u00e0 Washington fu obbligato a trasferirlo, nel 1779, a West Point, uno dei capisaldi della linea di blocco di New York, provocando per\u00f2 il rancore dell'uomo che considerava la carica poco importante.\nVerso la fine del 1780 alcuni soldati statunitensi fermarono un uomo in borghese che stava cercando di ritornare nella citt\u00e0 di New York, occupata dagli inglesi. Questi, interrogato, ammise di essere il maggiore John Andr\u00e9 e di essersi accordato con Arnold affinch\u00e9 West Point fosse venduta per sterline. Washington decise di punire entrambi gli implicati nella vicenda ma, mentre Andr\u00e9 fu catturato e condannato all'impiccagione, Arnold riusc\u00ec a riparare in citt\u00e0 e ottenne dal generale Clinton la nomina a maggior generale, cosa che gli permise di comandare un reparto composto da lealisti.\nIl morale dell'Esercito Continentale croll\u00f2. Nel gennaio del 1781, in Pennsylvania, si verific\u00f2 la ribellione di alcuni reparti che non ricevevano i viveri e le paghe. Washington riusc\u00ec, in parte grazie al suo carisma e alla promessa dei pagamenti, in parte grazie alla durezza con cui represse il sollevamento, a sedare la rivolta.\nLa guerra nel teatro meridionale.\nNel febbraio 1781 i britannici del generale Cornwallis avanzarono in Carolina del Nord e anche la Virginia sembr\u00f2 minacciata dall'invasione. In realt\u00e0 l'assunzione del comando delle deboli forze americane presenti nel teatro meridionale da parte dell'abile e tenace generale Nathanael Greene rafforz\u00f2 la resistenza all'invasione britannica che venne rallentata e ostinatamente contrastata. Dopo aver preferito inizialmente condurre una ritirata combattuta attraverso le Caroline per guadagnare tempo e logorare i britannici, Greene prese l'iniziativa e con l'aiuto di alcuni reparti di rinforzi dalla Virginia affront\u00f2 Cornwallis nella battaglia di Guilford Courthouse. Lo scontro si concluse con la ritirata americana ma i britannici subirono pesanti perdite e Cornwallis prefer\u00ec spostarsi temporaneamente verso la costa a Wilmington.\nInoltre la situazione dei britannici nel settore meridionale stava progressivamente peggiorando anche per l'efficace azione di guerriglia condotta dai generali Francis Marion, la \"volpe delle paludi\", e Thomas Sumter, \"il gallo da combattimento delle Caroline\", che condussero con grande efficacia e notevole brutalit\u00e0 la guerra contro il nemico e contro i lealisti. La vittoria pi\u00f9 importante degli statunitensi in questo periodo fu quella di Kings Mountain in cui vennero uccisi o catturati circa britannici, tra i quali Patrick Ferguson, l'inventore del primo fucile a retrocarica. Nonostante le perdite Cornwallis rimaneva a capo di uomini contro i circa di Greene.\nCharles Cornwallis scrisse a Clinton delle lettere in cui chiedeva ingenti rinforzi in modo da rendere facile la riconquista inglese tramite un'avanzata da sud. Il comandante in capo, nonostante avesse a New York una superiorit\u00e0 numerica schiacciante (per ogni assediante statunitense vi erano circa due difensori inglesi) gli invi\u00f2 solo due reparti di lealisti: comandati dal generale Phillips e da Arnold nel marzo del 1781. Il primo a sbarcare, nel nord della Virginia, fu l'ex generale statunitense che cerc\u00f2 subito di ricongiungersi con Cornwallis conquistando ci\u00f2 che trovava sul suo cammino: Arnold fece in modo che gli inglesi al suo comando operassero con le tattiche della guerriglia e questo mise in grave difficolt\u00e0 gli statunitensi, anche perch\u00e9 il generale, oltre a fare terra bruciata, compiva molto spesso atti di ferocia nei confronti di chi si arrendeva. Cornwallis, deluso dai rinforzi che non gli garantivano il controllo di tutta la Carolina del Nord, inizi\u00f2 a pensare alla ritirata in una piazzaforte, possibilmente situata sulla costa.\nNello schieramento franco-statunitense vi era una discussione tra Washington e Rochambeau: lo statunitense sosteneva che prima bisognava liberare New York e poi attaccare Cornwallis mentre il francese era favorevole ad un attacco diretto contro quest'ultimo. Nel frattempo, il 22 marzo, l'ammiraglio de Grasse part\u00ec per le Antille dove avrebbe recuperato regolari francesi.\nLa battaglia di Yorktown.\nClinton, preoccupato per lo stato d'assedio di New York, ordin\u00f2 a Cornwallis, l'11 giugno del 1781, di mandare in citt\u00e0 uomini. Sconfitto per la seconda volta La Fayette il generale obbed\u00ec inviandone , arrivati in citt\u00e0 il 19 agosto, ma rimanendo con appena uomini in Virginia. Sapendo di non essere in condizione n\u00e9 di attaccare n\u00e9 di potersi difendere Cornwallis ordin\u00f2 di ritirarsi a Yorktown, nella baia di Chesapeake, alla met\u00e0 di luglio. In agosto giunsero i rinforzi francesi, in tutto uomini, recuperati dall'ammiraglio francese de Grasse nelle Antille; grazie al loro arrivo le forze franco-statunitensi constavano di uomini, 9.000 francesi e statunitensi circa (di questi erano miliziani e regolari addestrati da von Steuben). Inoltre giunse anche nella baia la flotta dell'altro ammiraglio francese, Jacques-Melchior Saint-Laurent, Conte di Barras, salpato da Newport, nel Rhode Island, con un prezioso carico di materiale ed attrezzature indispensabili per l'assedio di Yorktown.. Sembra che Washington in un primo momento fosse intenzionato a proseguire la campagna a New York e attaccare la citt\u00e0; anche Rochambeau ritenne che fosse \"necessario condurre un'azione in quella zona\"; il generale francese chiese il concorso della flotta dell'ammiraglio de Grasse che tuttavia con una lettera a Rochambeau propose un nuovo piano.\nDe Grasse afferm\u00f2 che egli poteva garantire un suo intervento con venticinque vascelli da guerra tra agosto e ottobre nelle acque della baia di Chesapeake per collaborare alla campagna in Virginia contro Cornwallis; l'ammiraglio avrebbe portato soldati con molta artiglieria; trascorso questo periodo egli avrebbe dovuto tornare nelle Indie Occidentali. La lettera di de Grasse, giunta il 14 agosto 1781, ebbe un'importanza cruciale e costrinse Washington a cambiare i suoi piani.\nIl generale americano decise di mantenere uomini a New York e di spostare in segreto gli altri, a cominciare dalla met\u00e0 di agosto, verso il teatro meridionale. Nel frattempo l'ammiraglio de Grasse sconfisse il collega inglese Graves al largo della baia di Chesapeake, assicurandosi la supremazia marittima per l'assedio di Yorktown.\nAll'epoca la citt\u00e0 di Yorktown era un piccolo villaggio fortificato sito sulla sponda destra dello York River. Frontalmente alla citt\u00e0 vi era invece, in una posizione meglio difendibile, la fortezza di Gloucester, dove Cornwallis, confidando nella supremazia marittima, mand\u00f2 solo una piccola guarnigione. Le fortificazioni del villaggio si presentavano su tre linee: quella esterna che copriva la zona sud-orientale, quella mediana che cingeva incompletamente la citt\u00e0 e quella pi\u00f9 interna, sita a soli 600 metri dalla costa, che la chiudeva.\nIl generale, dopo essersi insediato in citt\u00e0, ordin\u00f2 di compiere i lavori di manutenzione alle fortificazioni, senza per\u00f2 completarle. Nel frattempo Washington e Rochambeau si riunirono il 28 settembre a Williamsburg muovendosi poi per accerchiare Yorktown con uomini ( statunitensi e francesi). L'ala sinistra, dislocata lungo tre chilometri, era comandata da Rochambeau. Al centro si trovavano l'artiglieria francese, le truppe appiedate del generale Lincoln, l'artiglieria statunitense comandata da Henry Knox, la fanteria di La Fayette e quella di Washington. Chiudevano lo schieramento, come ala destra, i uomini del generale von Steuben. Visto lo schieramento nemico Cornwallis ordin\u00f2 di ripiegare nella cerchia intermedia e gli assedianti poterono cos\u00ec costituire una linea a seicento metri dai difensori.\nIl 9 ottobre cominci\u00f2 il primo cannoneggiamento, portato avanti dagli statunitensi. Il giorno successivo l'artiglieria francese si sostitu\u00ec a quella statunitense continuando l'attacco. Grazie alla copertura gli assedianti riuscirono ad erigere una nuova linea a soli trecento metri dalle difese costringendo Lord Cornwallis a ritirarsi nel ridotto centrale, troppo piccolo per difendere tutti i soldati inglesi (racconta un testimone che \u00ab [...] ogni palla di cannone colpiva per forza qualcosa.\u00bb). Il 13 ottobre caddero i due fortini che Cornwallis aveva scelto come avamposti e, il 14, 400 uomini inviati dal generale inglese per contrattaccare vennero respinti subendo circa centoventi perdite. Nella notte Cornwallis cerc\u00f2 di riparare a Gloucester ma sia la presenza della flotta di de Grasse sia una tempesta bloccarono la traversata del fiume York. Il 17 ottobre Cornwallis si arrese anche se formalmente la dichiarazione di resa venne firmata solo il 19.\nLe truppe franco-statunitensi ebbero 75 morti e 199 feriti contro i 156 morti, 326 feriti e prigionieri inglesi. Anche se ci furono ancora battaglie successive a Yorktown il successo segn\u00f2 di fatto la vittoria statunitense della guerra.\nLa fine delle ostilit\u00e0.\nDopo la battaglia di Yorktown la situazione vedeva avvantaggiati gli inglesi a nord e ad ovest mentre gli statunitensi erano in vantaggio a sud. New York era protetta da uomini ai comandi di Clinton, appoggiati da venti navi di linea, mentre la frontiera canadese contava difensori protetti da un sistema di fortificazioni. Il fianco occidentale vedeva gli inglesi e i lealisti occupare l'Illinois controllando Detroit e Vincennes con uomini, appoggiati dai nativi. A sud invece il generale Greene, dopo aver riunito uomini, aveva sconfitto l'8 settembre a Eutaw Springs (Carolina del Sud) i britannici proseguendo la riconquista della Carolina del Nord, della Carolina del Sud e della Georgia. Nelle mani inglesi rimasero solo le citt\u00e0 fortificate di Charleston e Savannah.\nTatticamente la guerra poteva essere rimessa in discussione da parte inglese ma il fronte interno del paese cedette. Gli effetti della guerra sull'economia erano stati disastrosi e l'opinione pubblica, cui erano state promesse facili vittorie, dovette scontrarsi con la realt\u00e0 che faceva registrare pesanti sconfitte. Molti politici iniziarono a credere che, poich\u00e9 l'Esercito Continentale era ormai appoggiato dalla maggior parte della popolazione, sarebbe stato impossibile mantenere il controllo degli Stati Uniti con la forza. Inoltre l'intervento della Spagna e del Regno di Francia avrebbe potuto togliere il controllo dei mari al Regno Unito. Gli scontri sul continente cos\u00ec terminarono mentre continuarono quelli sul mare, dove vinsero gli inglesi. Nell'estate del 1782 cessarono \"de facto\" le ostilit\u00e0 anche se si dovette attendere il 3 settembre 1783 per la firma del trattato di Parigi.\nLa guerra per mare.\nQuando scoppi\u00f2 la guerra la marina francese aveva ottanta navi di linea e la Spagna circa sessanta a cui la Royal Navy ne poteva opporre circa centocinquanta di linea e 228 totali. La marina britannica era quindi la pi\u00f9 potente del globo, non tanto per numero di navi (quella francese ne aveva tecnicamente migliori), ma per la preparazione tecnica degli equipaggi e dei comandanti, a tutti i livelli.\nFino all'intervento della Francia nel 1778 i coloni furono costretti ad operare solo con la guerra di corsa cercando di molestare il traffico mercantile britannico senza essere in grado di arrecare danno alla marina militare. Con l'intervento francese le cose cambiarono radicalmente poich\u00e9 la flotta francese, potente quanto quella inglese, poteva impegnare anche la Royal Navy su tutti i fronti. L'impegno francese, al quale successivamente si aggiunse quello spagnolo, costrinse la flotta britannica sulla difensiva in Europa ed in India mentre la flotta francese, in alcune occasioni, ebbe la possibilit\u00e0 di ottenere la superiorit\u00e0 marittima su quella avversaria nelle Indie Occidentali. Fondamentale fu l'appoggio della flotta per la caduta di Yorktown, che segn\u00f2 la svolta decisiva della guerra.\nLa guerra di corsa degli Stati Uniti.\nPrima che la guerra scoppiasse la Royal Navy era trascurata, dopo la serie di costruzioni navali affrettate e di scarsa qualit\u00e0 avvenuta nel corso della guerra dei sette anni, tanto che una stima porta solo a trentanove le navi pronte all'azione nel corso del primo anno di guerra. Sebbene il Primo lord dell'ammiragliato, Lord Sandwich, avesse progetti ambiziosi per il potenziamento della flotta, non era stato possibile svilupparli prima della guerra e ci\u00f2 port\u00f2 i comandanti sul suolo americano a non avere sufficienti navi per controllare la lunga linea costiera. Per questo motivo nel corso dei primi tre anni di guerra la flotta britannica fu usata principalmente per appoggiare le operazioni terrestri dei generali Gage e Howe, impegnati nell'assedio di Boston, trasferendo rifornimenti all'esercito ed alle brigate navali.\nIn altri punti della costa la marina britannica fu utilizzata per spedizioni punitive contro le citt\u00e0 costiere come l'incendio di Falmouth (Portland) nell'ottobre del 1775, che ebbe come unico risultato l'esasperazione del nemico o l'attacco inconcludente contro Charleston nel giugno del 1776. La flotta risult\u00f2 completamente impotente anche per bloccare le molte citt\u00e0 portuali in cui potevano fare base i corsari e, per questo motivo, il commercio britannico soffr\u00ec notevolmente e si dovette, come contromisura, far muovere le navi in convoglio anche sulle coste irlandesi.\nI coloni americani non avevano navi di linea e per attaccare le navi britanniche dovevano affidarsi alla guerra di corsa. Il 23 marzo 1776, alcuni mesi prima della Dichiarazione d'indipendenza, il congresso eman\u00f2 varie lettere di corsa. Durante la guerra furono catturate circa 600 navi britanniche anche se i corsari non erano sempre legati direttamente alla causa statunitense e le prede spesso erano vendute al miglior offerente (in questo modo i britannici ricomprarono molti carichi catturati).\nIl Congresso autorizz\u00f2 anche la creazione di una piccola marina da guerra, la Marina Continentale, il 13 ottobre 1775. La Marina Continentale non var\u00f2 alcuna nave di linea e le piccole navi, prevalentemente fregate, erano usate principalmente per azioni di disturbo contro il commercio. Il 22 dicembre 1775 Esek Hopkins fu nominato comandante in capo della marina. Con la sua piccola flotta Hopkins guid\u00f2 la prima azione navale rilevante della Marina Continentale all'inizio di marzo del 1776, contro Nassau nelle Bahamas, dove erano accumulate grosse scorte di polvere da sparo. Il 6 aprile 1776 la squadra si scontr\u00f2 senza successo con la nave da 20 cannoni \"HMS Glasgow\", nella prima battaglia navale della Marina Continentale.\nIl capitano John Paul Jones ben presto emerse come il pi\u00f9 conosciuto protagonista americano della guerra navale, catturando la \"HMS Drake\" il 24 aprile 1778, la prima vittoria di una nave militare americana in acque britanniche. Nello stesso anno Jones guid\u00f2 un'incursione contro il porto di Whitehaven in Cumbria. Questa azione caus\u00f2 un'ondata d'isterismo in Inghilterra poich\u00e9 mostrava una debolezza delle difese che avrebbe potuto essere sfruttata da altre potenze come la Francia o la Spagna. Jones cattur\u00f2 anche la \"HMS Seraphis\" il 23 settembre 1779, quando era al comando della USS \"Bonhomme Richard\".\nLa guerra marittima tra Francia e Regno Unito.\nPrime battaglie.\nIl Regno di Francia dichiar\u00f2 guerra al Regno Unito nel febbraio del 1778 e gi\u00e0 il 15 aprile il conte d'Estaing, ammiraglio della flotta francese, salpava da Tolone verso il fiume Delaware al comando di dodici navi di linea e cinque fregate. L'intento era di intrappolare la flotta britannica, composta da nove navi di linea, entro la foce del fiume ma, a causa della lentezza della traversata, il piano non riusc\u00ec. L'ammiraglio Howe infatti aveva portato la sua flotta fuori dalle strettoie gi\u00e0 il 28 giugno, dieci giorni prima dell'arrivo dei francesi, avvenuto l'8 luglio. La trappola non era scattata e a quel punto i francesi dovettero confrontarsi in mare con i britannici.\nHowe, dopo essere uscito senza contrasti dalla baia del Delaware, pose la sua base a Sandy Hook chiudendo cos\u00ec l'accesso alla baia di New York. Il conte d'Estaing, non volendo rischiare la flotta sui bassifondi antistanti la penisola, si spost\u00f2 verso il Rhode Island per bloccare i passaggi e appoggiare l'Esercito Continentale nell'attacco alle fortificazioni britanniche. Un tentativo di Howe, che aveva ricevuto alcune navi di linea come rinforzi, di sbloccare i passaggi fu frustrato dal cattivo tempo e dalla superiorit\u00e0 numerica francese; d'Estaing fu tuttavia costretto a togliere il blocco a causa dei danni subiti dalla sua flotta e il 21 agosto si ritir\u00f2 a Boston. Il 4 novembre la flotta francese salp\u00f2 verso la Martinica, spostando cos\u00ec la guerra marittima dalla costa statunitense ai Caraibi.\nIn precedenza le flotte principali britannica e francese si erano affrontate nell'Atlantico al largo dell'isola di Ouessant; la battaglia d'Ouessant ebbe luogo il 27 luglio 1778 tra la squadra di Brest dell'ammiraglio Louis Guillouet d'Orvilliers con 27 vascelli di linea e 1.950 cannoni, e il grosso della \"Home Fleet\" britannica, con 30 vascelli e 2.280 cannoni, comandata dall'ammiraglio Augustus Keppel e si concluse senza risultati decisivi e con perdite per entrambe le parti. I francesi non ottennero, anche a causa dell'incerta azione di comando di d'Orvilliers, una reale vittoria ma il governo britannico fu molto deluso dall'operato dell'ammiraglio Keppel che entr\u00f2 in contrasto con alcuni suoi subordinati; il comandante della \"Home Fleet\" venne destituito e sottoposto alla corte marziale; ci fu uno scandalo clamoroso all'interno dell'ammiragliato britannico.\nLa campagna delle Antille.\nNel frattempo la guerra tra Francia e Gran Bretagna era iniziata anche nelle Antille dove il 7 settembre 1778 il governatore francese della Martinica attacc\u00f2 la Dominica, isola rapidamente occupata dalle truppe francesi. Il comandante della squadra navale britannica, ammiraglio Samuel Barrington, contrattacc\u00f2 dopo l'arrivo di grossi rinforzi di fanteria inviati da Clinton; con l'aiuto di queste truppe, comandante dal generale James Grant, l'ammiraglio attacc\u00f2 e conquist\u00f2 all'inizio di dicembre 1778 l'importante isola Santa Lucia. Il tentativo francese di riconquista non ebbe successo: l'ammiraglio d'Estaing arriv\u00f2 con le sue navi a Saint Lucia e fece sbarcare le sue truppe che tuttavia vennero respinte dai britannici il 16 dicembre 1778; l'ammiraglio francese rinunci\u00f2 ad ulteriori attacchi e ripart\u00ec verso Martinica.\nNei sei mesi successivi arrivarono rinforzi sia alle navi britanniche, al cui comando era ora l'ammiraglio John Byron, sia a quelle francesi che conservarono cos\u00ec la superiorit\u00e0 numerica.\nIl 23 giugno 1779 d'Estaing salp\u00f2 verso l'isola di Grenada, invasa il 2 luglio e conquistata definitivamente il 4. L'arrivo della flotta inglese all'alba del 6 luglio port\u00f2 ad una delle pi\u00f9 confuse battaglie navali dell'epoca, conclusa con la cattura di un trasporto da parte dei francesi e la fuga delle navi di linea britanniche, di cui quattro disalberate.\nIl settembre dello stesso anno la flotta francese, dopo un tentativo fallito di liberare Savannah, fece vela per tornare in Europa senza aver ottenuto nessun vantaggio sostanziale nel confronto con quella inglese.\nL'anno successivo una nuova flotta fu inviata nelle Indie Occidentali, dove arriv\u00f2 il 22 marzo 1780 al comando del conte de Guichen. Egli fece immediatamente una puntata, infruttuosa, contro Saint Lucia per poi rientrare immediatamente in Martinica. Lo stesso giorno in cui la flotta francese gettava le ancore nella nuova base il comando di quella britannica a Saint Lucia pass\u00f2 all'ammiraglio George Brydges Rodney. La presenza dell'ammiraglio Rodney nelle Antille cambi\u00f2 la natura della guerra nei mari; la flotta inglese ebbe da quel momento un unico obiettivo: distruggere le forze navali francesi presenti sul teatro di guerra.\nIl 17 aprile i due ammiragli si scontrarono la prima volta nel canale fra Martinica e Dominica: soprattutto a causa della cattiva comprensione degli ordini dati dall'ammiraglio George Rodney, la battaglia fin\u00ec senza un esito preciso. Un tentativo del comandante britannico di rompere la linea a poppa dell'ammiraglia francese fu frustrato dalla \"Destin\" che, con i suoi settantaquattro cannoni, impegn\u00f2 una nave britannica da novanta cannoni. A questo punto le due flotte ruppero il contatto senza ulteriori scontri.\nPoco dopo questo scontro arriv\u00f2 sul teatro una flotta spagnola intercettata e scortata alla base da de Guichen. Gli spagnoli furono presto decimati da un'epidemia e in agosto lo stesso de Guichen rientr\u00f2 in Francia con quindici navi. Rodney mantenne parte della sua flotta nelle Antille mentre invi\u00f2 il resto a coprire New York poich\u00e9 gi\u00e0 sette navi di linea francesi si trovavano sulle coste nordamericane. Alla fine dell'anno, dopo la dichiarazione di guerra della Gran Bretagna all'Olanda, Rodney occup\u00f2 le isole di Sint Eustatius e di Saint Martin, allora possedimenti olandesi, dove raccolse un bottino di 15 milioni di dollari.\nNella primavera del 1781 una flotta francese, comandata dall'ammiraglio de Grasse, salp\u00f2 da Brest arrivando il 28 aprile in vista della Martinica. Il comandante della flotta che stava bloccando l'isola, l'ammiraglio Hood, non riusc\u00ec a tenere la sua posizione e de Grasse ebbe buon gioco a portare il convoglio che scortava al sicuro nel porto liberando anche le quattro navi di linea presenti. Hood si ricongiunse con il grosso della flotta, comandata da Rodney, ad Antigua.\nIntanto, di fronte alle coste degli Stati Uniti, la squadra francese di Newport, composta di sette navi e una grossa fregata, comandate dell'ammiraglio]] Destouches, si spostava verso Chesapeake Bay per appoggiare Lafayette che stava operando contro Arnold. La squadra britannica di Gardiner's Bay (Long Island), immediatamente avvisata dalle vedette, mosse sotto il comando dell'ammiraglio Arbuthnot con l'obiettivo di impegnare la squadra francese. Le due squadre si equivalevano come numero di navi anche se gli inglesi avevano pi\u00f9 cannoni e, il 16 marzo 1781, si incontrarono all'ingresso della baia. Il vento, sebbene di forza notevole, permetteva l'ingresso nella baia ad entrambe le flotte quindi le navi francesi, con la loro tattica abituale, cercarono il sottovento per poter utilizzare anche le batterie del ponte inferiore. Lo scontro dur\u00f2 per tutto il pomeriggio ma la squadra britannica, pur avendo subito danni nettamente superiori al nemico, riusc\u00ec a ottenere il controllo della baia vanificando le operazioni di Lafayette.\nIl 26 luglio, dopo una crociera contro Gros Ilot Bay e Tobago, de Grasse trov\u00f2 ad attenderlo ad Haiti una fregata con ordini precisi di Washington e Rochambeau: doveva portarsi sulle coste degli Stati Uniti e bloccare uno dei due terminali attraverso i quali la Royal Navy trasportava le truppe fra i due teatri: New York o Yorktown. Rochambeau aveva informato privatamente de Grasse della sua preferenza per Yorktown e, quindi, la Chesapeake Bay, poich\u00e9 non sarebbe stato fornito un parco di artiglieria per assediare New York. Sulla base di queste informazioni de Grasse raccolse tutte le navi, lasciando la difesa delle Indie Occidentali alla sola flotta spagnola, ed invi\u00f2 indietro la stessa fregata che gli aveva portato gli ordini con l'informazione che avrebbe puntato sulla Chesapeake Bay. Contemporaneamente partivano gli ordini per la squadra di Newport, ora al comando di de Barras, di salpare con otto navi di linea e quattro fregate, scortando diciotto preziose navi da trasporto che avevano a bordo l'artiglieria d'assedio francese. Il 4 agosto iniziarono le operazioni terrestri ed il 30 agosto la flotta francese, che aveva preso volutamente una rotta poco battuta, si ancorava nei pressi dell'ingresso alla Chesapeake Bay.\nRodney, in procinto di tornare in Inghilterra per motivi di salute, avuta la notizia che de Grasse era salpato, invi\u00f2 Hood con quattordici navi di linea a cercare la flotta francese. Hood, avendo preso la rotta pi\u00f9 diretta, arriv\u00f2 a Chesapeake Bay tre giorni prima che vi arrivasse de Grasse. Constatato che la flotta francese non si trovava in quel luogo, l'ammiraglio mosse immediatamente verso New York dove trov\u00f2 un rinforzo di cinque navi di linea al comando dell'ammiraglio Graves che, essendo il pi\u00f9 anziano, prese il comando dell'intera flotta. Il 31 agosto le navi britanniche mossero verso Chesapeake Bay dove trovarono la flotta francese ancorata e in procinto di salpare. L'azione delle diciannove navi inglesi contro le ventiquattro nemiche fu inconcludente e, dopo cinque giorni di manovre, de Grasse rientr\u00f2 in porto dove trov\u00f2 le navi di de Barras che erano riuscite a sfuggire al blocco britannico. Graves rientr\u00f2 a New York e il controllo del mare da parte della marina francese costrinse Yorktown a capitolare il 19 ottobre.\nLa fine della guerra non rappresent\u00f2 la fine della campagna navale che vide ulteriori scontri nel 1782, quando l'ammiraglio de Grasse, rientrato alla Martinica subito dopo la capitolazione di Yorktown, fu impegnato dalla squadra dell'ammiraglio Hood a partire da gennaio. Il 25 febbraio 1782 l'ammiraglio George Rodney, proveniente dalla Gran Bretagna con navi di rinforzo, si congiunse con l'ammiraglio Hood e assunse il comando supremo della flotta riunita che, disponendo di 36 vascelli e 15 fregate, era ora in grado di affrontare la squadra nemica. Il 10 aprile 1782 l'ammiraglio Rodney intercett\u00f2 la squadra francese dell'ammiraglio de Grasse che stava scortando un importante convoglio di truppe per sbarcare nella Giamaica, l'ammiraglio francese, dopo un breve combattimento, prefer\u00ec ritirarsi per proteggere il convoglio, ma il 12 aprile venne raggiunto e attaccato dalla flotta britannica. La battaglia delle Saintes si concluse con la netta vittoria dell'ammiraglio Rodney; cinque vascelli francesi furono catturati, sei furono pesantemente danneggiati e uno si incagli\u00f2; lo stesso ammiraglio de Grasse venne catturato a bordo del vascello \"Ville de Paris\". Con questa vittoria finale la Royal Navy riusc\u00ec a ristabilire il predominio navale britannico vanificando le speranze francesi di rivincita dopo la guerra dei sette anni.\nLa guerra in Europa e in India.\nGli alleati franco-spagnoli operarono anche su altri fronti; in particolare gli spagnoli, con l'appoggio francese, operarono nel Mediterraneo e nell'Atlantico occidentale, mentre i francesi spinsero le loro flotte fino all'India. Tutte queste azioni, anche se non ebbero un'influenza diretta sull'esito della guerra, costrinsero tuttavia il Regno Unito a disperdere le forze navali che avrebbero potuto essere concentrate verso un unico obiettivo. Obiettivo primario della guerra per gli iberici era la riconquista di Gibilterra, occupata dal 1704, e di Minorca, perduta nel 1708, mentre i francesi avevano aspirazioni molto pi\u00f9 ambiziose arrivando a progettare un'invasione dell'Inghilterra.\nQuesta divergenza di scopi strategici fu causa di continue mancanze di appoggio fra gli alleati e, in conclusione, del quasi fallimento della campagna. La campagna nell'Atlantico occidentale inizi\u00f2 nel 1779 con un'azione puramente dimostrativa effettuata da una flotta di ben 76 navi di linea e 14 fregate nella Manica con l'unico risultato di aver provocato panico sulle coste inglesi e di aver catturato un vascello nemico. Molto pi\u00f9 importanti di quelle militari furono le conseguenze politiche, dovute alla nascita di un'opposizione nell'Europa orientale e settentrionale nei confronti del Regno Unito, capeggiata dall'Impero russo, seguita inizialmente dai regni di Svezia e Danimarca e successivamente dalla Repubblica delle Sette Province Unite.\nLa Gran Bretagna aveva posto il blocco sulle merci provenienti dall'Europa settentrionale e dirette verso il Regno di Francia e gli Stati Uniti, arrogandosi il diritto di catturare i beni nemici a bordo di navi neutrali. La Russia, con l'esplicito appoggio delle altre potenze nordiche, pose dei limiti a queste azioni creando una flotta combinata che si facesse rispettare anche dalla Royal Navy. Questo accordo prese il nome di \"neutralit\u00e0 armata\" o \"lega dei neutri\". Le cose precipitarono al punto che, quando gli stati generali delle Province Unite aderirono alla neutralit\u00e0 armata, il Regno Unito diede ordine ai suoi ammiragli di occupare le province olandesi in America e in India; quattro giorni dopo, il 20 dicembre 1780, la Gran Bretagna dichiar\u00f2 guerra alla Repubblica delle Sette Province Unite.\nNel corso del 1781 il teatro di guerra fu principalmente il Mediterraneo; uomini franco-spagnoli sbarcarono a Minorca, dove Port Mah\u00f3n cadde il 5 febbraio 1782. Intanto a Gibilterra, completamente bloccata via mare e via terra, la situazione dei rifornimenti si faceva sempre pi\u00f9 grave nonostante il 12 aprile un convoglio fosse riuscito a portare viveri agli assediati della rocca. In settembre, avendo constatato che tutti i tentativi di blocco di Gibilterra dal mare non avevano portato a risultati, venne effettuato un tentativo di occupare la fortezza con le truppe di terra appoggiate da una flotta di cinquanta navi di linea.\nCon questo spiegamento di forze 6.500 colpi di cannone a palla piena e granate furono lanciate ogni giorno contro l'istmo che collega la rocca al continente per quattro giorni consecutivi. Il 13 settembre entrarono in funzione le dieci batterie galleggianti predisposte con pezzi di grosso calibro, ma, quando nel pomeriggio dello stesso giorno, cominciarono ad essere attaccate con palle infuocate iniziarono ad incendiarsi e, all'una di notte, nove di esse erano in fiamme. Con la distruzione delle batterie galleggianti fin\u00ec la speranza di prendere la rocca con la forza e l'arrivo, il 13 ottobre, dell'ammiraglio Howe con una flotta di 34 navi di linea che scortavano una convoglio di trasporti, pose fine ad ogni speranza di costringere Gibilterra alla resa. In quel periodo in India la Gran Bretagna era stata impegnata dalle trib\u00f9 dei Mahratta, guidate dal sultano del Mysore Hyder Ali, che le avevano fatto subire due pesanti sconfitte a Bombay e Madras.\nIl 25 ottobre 1781 arriv\u00f2 a l'Isle de France l'ammiraglio Suffren con una squadra di cinque navi di linea rinforzando la flotta francese in loco, comandata dall'ammiraglio conte d'Orves. Il 9 febbraio 1782, per la morte di d'Orves, il comando pass\u00f2 a Suffren che ebbe una serie di scontri con le forze navali inglesi in India, comandate dell'ammiraglio Huges. In quel periodo la Francia non aveva nessun punto di approdo in India e, l'anno precedente, erano cadute anche le basi olandesi. Suffren ebbe diversi scontri con Huges davanti a Madras (17 febbraio 1782), a Trincomalee (12 aprile 1782), a Cuddalore (6 luglio 1782) che costarono molti danni alle navi ma non si rivelarono decisivi.\nDopo la battaglia di Cuddalore Suffren riusc\u00ec a rioccupare Trincomalee il 30 agosto riuscendo ad ottenere cos\u00ec un porto amico in cui far stazionare le sue navi. Tuttavia il 3 settembre, in un nuovo scontro con Huges, sub\u00ec gravi perdite in uomini e materiali; in particolare furono affondate due navi di linea. La morte di Hyder Ali e la salita al trono di Tippoo Sahib, unite all'arrivo di rinforzi francesi, sembrarono poter spostare la bilancia della guerra terrestre a favore delle forze francesi; le forze al comando del generale Bussy furono tuttavia chiuse dentro Cuddalore. Suffren reag\u00ec tentando di portare la squadra navale a liberare le forze terrestri ed il 17 giugno 1783 riusc\u00ec a congiungersi con le truppe a terra. Il 20 giugno, davanti a Cuddalore, Suffren costrinse Huges alla ritirata, nonostante l'inferiorit\u00e0 numerica di quindici navi a diciotto. Il 29 giugno arrivava a Madras la notizia della firma della pace fra Francia e Gran Bretagna.\nLe conseguenze.\nIl trattato di Parigi.\nClinton fu richiamato in patria nella primavera del 1782, ufficialmente per le sue responsabilit\u00e0 nella sconfitta di Yorktown. In realt\u00e0 gli inglesi volevano lanciare un chiaro segnale agli statunitensi che cominciarono le trattative di pace in estate. Il 30 novembre del 1782 Regno Unito e Stati Uniti d'America giunsero alla pace separata, firmata dal primo ministro britannico William Petty, marchese di Lansdowne e da Benjamin Franklin; il trattato stabiliva il cessate il fuoco tra i due stati e il riconoscimento inglese degli Stati Uniti ma rimandava alla pace definitiva tutte le questioni militari e territoriali.\nAnche il Regno di Francia si avviava ormai ad iniziare dei colloqui di pace e i primi contatti ufficiali avvennero nel gennaio del 1783 a Versailles. Il 3 settembre 1783 venne infine firmato il trattato di Parigi che concludeva la guerra anche \"de iure\". Le truppe inglesi lasciarono New York il 25 novembre mentre il 10 dicembre Washington si conged\u00f2 dall'Esercito Continentale.\nIl trattato stabil\u00ec l'acquisizione della sovranit\u00e0 da parte degli Stati Uniti per i territori ad est del Mississippi (non erano compresi per\u00f2 la Florida e parte dell'attuale Louisiana, territori ceduti agli spagnoli) e la possibilit\u00e0 di continuare l'espansione verso ovest. La libera navigazione fu garantita grazie ad alcuni suggerimenti di Franklin e, nonostante l'inflazione fosse alta e la guerra avesse portato distruzione, vi erano possibilit\u00e0 di ripresa economica.\nIl Regno Unito, nonostante la sconfitta, rimase la pi\u00f9 grande potenza marittima dell'epoca. La Spagna riusc\u00ec solo a riconquistare Minorca e a guadagnare alcuni possedimenti in Nordamerica, generando per\u00f2 una grave crisi politica che port\u00f2 alla disgregazione del suo impero coloniale. Infine il Regno di Francia, pur conquistando il Senegal e Trinidad e Tobago, ponendo anche le basi per la conquista dell'Indocina francese, perse moltissime risorse per finanziare la guerra; la crisi derivante spian\u00f2 la strada al successo della Rivoluzione francese.\nL'emigrazione dei lealisti.\nA causa della sconfitta inglese circa lealisti emigrarono. Di questi andarono in Canada contribuendo ad isolare la popolazione francofona mentre preferirono ritornare in Inghilterra. I restanti si stabilirono o nelle colonie francesi e spagnole dell'ovest o nei territori americani dove ancora non arrivava la giurisdizione statunitense. Non tutti i lealisti scelsero di emigrare e molti, soprattutto perch\u00e9 non si erano esposti, rimasero negli Stati Uniti.\nLa perdita che ne deriv\u00f2 fu soprattutto qualitativa in quanto i lealisti avevano gusti europei, pi\u00f9 raffinati di quelli americani, sull'arte, sulla cultura e sullo stesso stile di vita. Ad emigrare fu un\"\u00e9lite\" numerosa ed \u00e8 opinione diffusa fra gli storici che, se questi fossero rimasti, la storia statunitense avrebbe potuto subire un altro corso (l'esempio utilizzato maggiormente \u00e8 quello sul trattamento dei nativi: i lealisti vi simpatizzavano e vi stringevano alleanze mentre i \"patrioti\" li combattevano aspramente).\nI lealisti che rimasero sul suolo statunitense, pur subendo vendette personali e patendo anche qualche morto, non subirono quelle persecuzioni di massa che caratterizzarono la rivoluzione francese e quella russa e questo spiega perch\u00e9 solo una minoranza di essi scelse di abbandonare il paese.\nAltri uomini famosi che hanno combattuto nella guerra.\nNella Guerra di indipendenza americana combatterono come volontari o non, molte persone che in seguito sarebbero diventate importanti nella storia tra cui:\nOpere tratte.\nLa Guerra di indipendenza americana ha ispirato tantissime opere letterarie e cinematografiche e per la sua durata e ferocia gli autori hanno sempre impresso la forza, il coraggio e soprattutto il patriottismo dei primi americani. Tra i film si ricordano: \nPer le opere letterarie spiccano invece i romanzi Manituana del 2007, opera di Wu Ming, un collettivo di scrittori bolognesi in cui viene inquadrata la vita nel Nordamerica nel Settecento e Alice of Old Vincennes, del 1900, opera di Maurice Thompson in cui viene immortalata la leggenda di Alice, una ragazza che secondo la tradizione dopo la presa di Fort Sackville (l'antica Vincennes, Indiana) il 25 febbraio 1779 da parte delle truppe del generale americano George Rogers Clark avrebbe scoperto e sventolato sotto gli occhi del comandante britannico, Henry Hamilton una bandiera americana. \"The spy: a tale of the neutral ground\" di James Fenimore Cooper del 1821 \u00e8 ambientato durante la guerra d'indipendenza, verso la fine del 1780\nIl videogioco \"Assassin's Creed 3\" \u00e8 ambientato durante la guerra d'indipendenza."}
{"id": "730450", "revid": "13102", "url": "https://it.wikipedia.org/wiki?curid=730450", "title": "Niccol\u00f2 Borghesi", "text": "Noveschi.\nEsiliato nel 1485 dal Monte del Popolo, al momento al potere, rientr\u00f2 a Siena nel 1486 per trattare una pacificazione generale.\nDopo il colpo di Stato del 22 luglio 1487 che riport\u00f2 al potere i Noveschi, ossia gli esponenti del Monte dei Nove, in cui ebbe grande parte fra gli altri Pandolfo Petrucci, svolse importanti incarichi diplomatici presso la corte papale e presso Lorenzo il Magnifico nell'interesse del nuovo corso politico instauratosi a Siena.\nApparteneva alla cosiddetta corrente Municipalista del Monte dei Nove che si caratterizzava per un pi\u00f9 incisivo interventismo in politica internazionale contro il maggiore pragmatismo rappresentato da Pandolfo Petrucci, l'uomo nuovo della politica senese che alla fine risulter\u00e0 vincente.\nSua figlia Aurelia spos\u00f2 Pandolfo Petrucci contribuendo con questo legame alla maggiore fortuna politica di quest'ultimo.\nEntrato in contrasto in politica estera con il genero, Pandolfo Petrucci, la cui autorit\u00e0 politica ormai si imponeva anche sul piano internazionale, si ritir\u00f2 dalla vita politica attiva continuando per\u00f2 la propria opposizione nei confronti del Petrucci.\nMor\u00ec assassinato il 15 luglio 1500 per mano di sicari di cui si sospett\u00f2 fosse mandante il genero.\nScritti.\nDi lui rimangono una \"Vita di Caterina Benicasa\" e numerosi manoscritti di argomento giuridico."}
{"id": "730452", "revid": "712828", "url": "https://it.wikipedia.org/wiki?curid=730452", "title": "Kaiohshin dell'Est", "text": ""}
{"id": "730454", "revid": "1318658", "url": "https://it.wikipedia.org/wiki?curid=730454", "title": "Atol das Rocas", "text": "L'Atol das Rocas \u00e8 un atollo situato nell'Oceano Atlantico a 267 km a nord-est della citt\u00e0 di Natal e a 148 km a ovest dell'arcipelago brasiliano di Fernando de Noronha.\nL'atollo fa parte dello Stato brasiliano di Rio Grande do Norte. \u00c8 l'unico atollo dell'Oceano Atlantico meridionale.\nGeografia.\nL'atollo, di forma ovale, \u00e8 lungo 3,7 e largo 5,5 chilometri. La laguna \u00e8 profonda fino a 6 metri e si estende su di un'area di 7,5 chilometri quadrati. Sul lato ovest sono presenti due piccole isolette, Cemit\u00e9rio e Farol Cay, di 0,36 chilometri quadrati. Il punto pi\u00f9 elevato si trova proprio su Farol Cay ed \u00e8 una duna sabbiosa alta 6 metri. Sull'atollo crescono erba, arbusti e alcune palme. La fauna presenta \u00e8 composta da granchi, ragni, pulci di mare, coleotteri, blatte e molte specie di uccelli.\nSulla costa settentrionale di Farol Cay c'\u00e8 un faro della guardia costiera brasiliana, in funzione dagli anni sessanta. Nelle sue vicinanze, c'\u00e8 un altro faro, dismesso, del 1933.\nL'atollo \u00e8 un santuario della natura e nel 2001 venne inserito nell'elenco dei Patrimoni dell'umanit\u00e0 dell'UNESCO, insieme con l'arcipelago Fernando de Noronha. Nell'area vivono in notevole numero tartarughe, squali, delfini e uccelli, mentre l'atollo consiste principalmente di corallo e alghe rosse. L'anello formato dai coralli \u00e8 quasi chiuso, con un canale largo 200 metri sul lato settentrionale e un canale pi\u00f9 piccolo sul lato occidentale."}
{"id": "730455", "revid": "26601", "url": "https://it.wikipedia.org/wiki?curid=730455", "title": "Division Two", "text": ""}
{"id": "730457", "revid": "26601", "url": "https://it.wikipedia.org/wiki?curid=730457", "title": "Division One", "text": ""}
{"id": "730459", "revid": "2074952", "url": "https://it.wikipedia.org/wiki?curid=730459", "title": "Primi ministri del Giappone", "text": "I Primi ministri del Giappone (\u5185\u95a3\u7dcf\u7406\u5927\u81e3\u306e\u4e00\u89a7) si sono avvicendati a partire dal 1885.\nLista.\nImpero del Giappone (1868-1945).\nPrimi ministri durante il periodo Meiji (1868-1912).\n\"Sotto l'Imperatore Meiji\"\nPartiti politici: \n \n \nStato: \nPrimi ministri durante il periodo Taish\u014d (1912-1926).\n\"Sotto l'Imperatore Taish\u014d\"\nPartiti politici: \n \n \nStato: \nPrimi ministri durante il periodo Sh\u014dwa (1926-1945).\n\"Sotto l'Imperatore Sh\u014dwa\"\nPartiti politici: \n \n \n \nStato: \nStato del Giappone (dal 1945).\nPrimi ministri durante il periodo Sh\u014dwa (1945-1989).\n\"Sotto l'Imperatore Sh\u014dwa\"\nPartiti politici: \nStato: \nPrimi ministri durante il periodo Heisei (dal 1989 al 2019).\n\"Sotto l'Imperatore Akihito\"\nPartiti politici: \nStato: \nPrimi ministri durante il periodo Reiwa (dal 2019).\n\"Sotto l'Imperatore Naruhito\"\nPartiti politici: \nStato: "}
{"id": "730460", "revid": "1543377", "url": "https://it.wikipedia.org/wiki?curid=730460", "title": "Sheffield Wednesday Football Club", "text": "Lo Sheffield Wednesday Football Club, noto semplicemente come Sheffield Wednesday, \u00e8 un club calcistico inglese di Sheffield.\nNella stagione 2021-22 milita in League One, terza divisione del campionato inglese.\nNato nel 1867, \u00e8 tra i pi\u00f9 antichi club professionistici del mondo: nel 1889 fu tra fondatori della Football Alliance, campionato che vinse proprio nella stagione inaugurale.\nBench\u00e9 abbia trascorso la maggior parte della sua storia in prima divisione, non vi milita pi\u00f9 dal 2000, anno della sua pi\u00f9 recente retrocessione dalla Premier League.\nTra il 2012 e il 2021 milit\u00f2 ininterrottamente in Championship, la seconda divisione nazionale.\nIl club ha come simbolo un gufo (), da cui il soprannome \"Owls\" dei suoi giocatori.\nNel palmar\u00e8s vanta 4 campionati nazionali, tre FA Cup, una League Cup e un Charity Shield.\nStoria.\nPrimi anni.\nIl club nacque come societ\u00e0 di cricket nel 1820 e prese il nome di The Wednesday Cricket Club (nome dovuto al giorno in cui la squadra giocava i propri incontri). Il 4 settembre 1867, dopo una riunione che si svolse all'Adelphi Hotel, venne fondata una societ\u00e0 calcistica che avrebbe partecipato al campionato durante i mesi invernali. Giocarono la loro prima partita contro la squadra \"The Mechanics\" il 19 ottobre dello stesso anno.\nDivent\u00f2 subito evidente come la squadra di calcio avrebbe pian piano superato d'importanza quella di cricket. Il 1\u00ba febbraio 1868, il Wednesday gioc\u00f2 la sua prima gara ufficiale nella Cromwell Cup insieme ad altre tre squadre professionistiche. Vinsero la coppa battendo in finale al Bramall Lane il Garrick per 1-0 dopo i tempi supplementari.\nCharles Clegg si aggreg\u00f2 al Wednesday nel 1870, iniziando un rapporto che sarebbe durato per tutta la sua vita e che lo porter\u00e0 a diventare il presidente del club. Venne eletto anche presidente della Football Association e soprannominato \"il Napoleone del calcio\". Clegg fu titolare nella prima partita internazionale dell'Inghilterra contro la Scozia nel novembre del 1872, diventando cos\u00ec il primo giocatore internazionale del Wednesday. Nel 1876 venne acquistato lo scozzese James Lang, riconosciuto come il primo giocatore professionista d'Inghilterra.\nCon il passare degli anni molte cose cambiarono all'interno del club. Nel 1882 la squadra di cricket e quella di calcio si separarono; la squadra di cricket scomparve successivamente nel 1925. La squadra di calcio, d'altro canto, divent\u00f2 professionistica a tutti gli effetti nel 1887 dopo la pressione dei giocatori che minacciavano di andare a giocare in altre squadre. Lo Sheffield Wednesday vinse la sua prima partita da club professionista contro \"The Mechanics\" imponendosi con un netto 3-0.\nClub professionistico.\nQuando il club divent\u00f2 professionista disput\u00f2 le proprie partite casalinghe non pi\u00f9 al Bramall Lane ma al nuovo stadio chiamato Olive Grove. Nel 1889 il club divent\u00f2 membro fondatore della Football Alliance, competizione che vinse proprio nell'anno inaugurale raggiungendo inoltre anche la finale di FA Cup perdendo per\u00f2 per 6-1 contro il Blackburn Rovers al Kennington Oval di Londra. Nonostante avesse terminato la stagione seguente nelle parti basse dell'Alliance, il Wednesday fu comunque selezionato per partecipare alla Football League nel 1882. Vinse la FA Cup per la prima volta nel 1896, battendo il Wolverhampton Wanderers per 2-1 al Crystal Palace.\nA causa di un ampliamento delle linee ferroviarie nella zona di Sheffield, venne comunicato al club che avrebbe dovuto spostarsi in un nuovo stadio per la stagione 1888-1900. Dopo una lunga e difficile ricerca, il club decise di comprare un terreno nel villaggio di Owlerton, che a suo tempo distava qualche miglia dai confini della citt\u00e0 di Sheffield. La costruzione del nuovo stadio (adesso conosciuto come l'Hillsborough Stadium) venne completata in pochi mesi e il club fu al sicuro per i futuri cento anni. In un decennio molto proficuo, il Wednesday vinse il campionato per due volte rispettivamente nella stagione 1902-1903 e nel 1903-1904 e la FA Cup nuovamente nel 1907 battendo per 2-1 l'Everton ancora al Crystal Palace. Dopo questi successi, per\u00f2, il club affront\u00f2 due decenni di sofferenza.\nIl Wednesday fu quasi retrocesso nella stagione 1927-1928, ma con 17 punti nelle ultime 10 partite riusc\u00ec ad evitare il pericolo scalando la classifica dall'ultima posizione fino al quattordicesimo posto finale. La squadra, che vinse il campionato l'anno seguente (1928-1929), inizi\u00f2 un ciclo che li vide arrivare sotto al terzo posto solamente una volta fino al 1936. Il periodo favorevole culmin\u00f2 col terzo successo assoluto del club in FA Cup nel 1935.\nPeriodo dopoguerra.\nGli anni 50 videro il Wednesday incapace di lottare per una posizione di rilievo nell'\u00e9lite del calcio inglese. Dopo aver raggiunto la promozione nel 1950, furono retrocessi tre volte, ma riuscirono a risalire immediatamente vincendo il campionato di seconda divisione. Il decennio si chiuse per\u00f2 con l'arrivo della squadra nella parte alta della classifica di prima divisione per la prima volta dopo la fine della seconda guerra mondiale.\nSeguirono dieci anni molto positivi per il club che rest\u00f2 costantemente in First Division, compresa una finale di FA Cup nel 1966 - curiosamente il Wednesday gioc\u00f2 tutte le partite ad eliminazione diretta fuori casa - persa per 3-2 contro l'. Fuori dal rettangolo di gioc\u00f2, per\u00f2, il club fu coinvolto nello scandalo delle scommesse del 1964 nel quale tre dei loro giocatori, Peter Swan, David Layne e Tony Kay, furono accusati di aver truccato una partita scommettendo contro la propria squadra in una partita giocata fuori casa contro l'Ipswich Town. I tre vennero arrestati dalla polizia e, in seguito al loro rilascio, furono radiati dal calcio a vita. Ai tre venne per\u00f2 sospesa la pena nei primi anni settanta con Swan e Layne che tornarono nelle file del Wednesday, disputando poche partite.\nIl Wednesday venne retrocesso nella stagione 1969-70, anno che coincise con il periodo pi\u00f9 buio nella storia del club. Segu\u00ec infatti una triste retrocessione nella Third Division, campionato a cui il club non aveva mai partecipato prima d'ora, in cui il Wednesday rest\u00f2 per ben cinque anni. Nel 1976 il club rischi\u00f2 addirittura la retrocessione nella Fourth Division ma, grazie ad una decisa ripresa sotto la guida di Jack Charlton prima e Howard Wilkinson poi, e con l'aiuto dell'allenatore Tony Toms, il Wednesday ritorn\u00f2 nel 1984 nella First Division.\nGli alti e bassi degli ultimi anni.\nLo Sheffield Wednesday trascorse la maggior parte degli anni 80 e 90 nella parte alta del calcio inglese. Nonostante la stagione 1990-91 sia stata l'unica nella quale il club non partecip\u00f2 alla First Division a causa di una retrocessione, viene ricordata positivamente dai tifosi degli Owls per il pronto ritorno ai vertici della classifica sotto la guida di Ron Atkinson e per la conquista della League Cup contro il Manchester United guidato da Alex Ferguson, a distanza di cinquant'anni dall'ultimo trofeo. La vittoria della League Cup fu l'ultimo trionfo in questa competizione da parte di un club che non lotta per la conquista del titolo. La stagione seguente vide il club terminare il campionato in terza posizione. Il 1992-93, invece, decret\u00f2 lo Sheffield Wednesday come uno dei club pi\u00f9 importanti d'Inghilterra a causa delle loro quattro partite disputate a Wembley: una finale di League Cup e una semifinale, una finale e un replay nella FA Cup. Nella semifinale della FA Cup, gli Owls batterono in una storica partita i rivali cittadini dello Sheffield United per 2-1. Tuttavia, il club fall\u00ec nell'obiettivo di vincere un trofeo in seguito alle sconfitte in finale di League Cup e FA Cup entrambe per 2-1 ed entrambe per mano dell'Arsenal, l'ultima delle quali con un gol di Andy Linighan nei minuti finali dei supplementari del replay della finale.\nLa fortuna calcistica del Wednesday venne per\u00f2 a mancare quando una serie di manager fall\u00ec nel compito di mantenere la squadra nelle parti alte della classifica. Infatti sia David Pleat prima che Danny Wilson poi investirono un consistente budget finanziario per costruire una squadra che per\u00f2 non si rivel\u00f2 mai all'altezza delle aspettative. La conseguenza di queste spese fu l'avvento di numerosi debiti sulle spalle del club di Hillsborough. Danny Wilson venne esonerato nel marzo del 2000 e il suo assistente Peter Shreeves prese momentaneamente il controllo della squadra ma non fu in grado di evitare la retrocessione. Il periodo buio continu\u00f2 nella Division One e dopo numerosi cambi in panchina venne assunto Chris Turner che riusc\u00ec a risvegliare la squadra. Tuttavia, gli Owls non riuscirono a battere il Brighton &amp; Hove Albion nella penultima gara della stagione 2002-03, partita che cost\u00f2 un'altra retrocessione, questa volta in League One\nDopo aver evitato a malapena un'altra retrocessione nel 2003-04 e dopo una scarsa partenza nel 2004-05, Turner venne rimpiazzato da Paul Sturrock, ex allenatore del Southampton. Egli riusc\u00ec a rivitalizzare il Wednesday che fin\u00ec la stagione 2004-05 al quinto posto qualificandosi per i playoff promozione. Oltre quarantamila tifosi degli Owls raggiunsero Cardiff dove videro la loro squadra battere per 4-2 nei supplementari l'Hartlepool United al Millennium Stadium, sancendo cos\u00ec il ritorno in Championship. Sturrock port\u00f2 la squadra alla salvezza nel 2005-2006 ma venne esonerato dopo un brutto inizio di stagione nel 2006-07 e venne rimpiazzato da Brian Laws che port\u00f2 il club fino al nono posto finale dopo aver avuto una grande chance di raggiungere i playoff nella penultima partita della stagione. La stagione seguente vide la peggior partenza di sempre da parte del Wednesday con sei sconfitte in altrettante partite. Il presidente Dave Allen rassegn\u00f2 le proprie dimissioni nel novembre del 2007 e il Wednesday evit\u00f2 la retrocessione vincendo l'ultima partita del campionato. Gli Owls migliorarono il proprio piazzamento nella stagione 2008-09 terminando dodicesimi con il miglior record casalingo di punti in campionato. Alla met\u00e0 della stagione 2009-10, lo Sheffield Wednesday esoner\u00f2 Brian Laws che venne rimpiazzato da Alan Irvine. Nell'ultima giornata di campionato, il Wednesday, che necessitava di una vittoria per rimanere nella categoria, pareggi\u00f2 2-2 in casa contro il Crystal Palace e venne retrocesso in League One.\nTra il luglio e il novembre 2010, lo Sheffield Wednesday dovette affrontare una serie di problemi giudiziali a causa di alcune tasse non pagate dal club. Il 29 novembre 2010, l'imprenditore serbo Milan Mandari\u0107 ufficializz\u00f2 di aver comprato il club. L'acquisto venne per\u00f2 completato il 14 dicembre 2010, quando durante un'assemblea straordinaria il 99.7% dei contribuenti del club vot\u00f2 di cedere il club a Milan Mandari\u0107 e alla sua compagnia UK Football Investments per 1\u00a3. Nel contratto d'acquisto, per\u00f2, era chiaramente espresso che Mandari\u0107 si sarebbe dovuto fare carico di tutti i debiti in cui versava il club. Il 3 febbraio 2011, Alan Irvine venne esonerato dopo una sconfitta per 5-3 in casa del Peterborough dopo che il Wednesday era in vantaggio per 3-2 ad un quarto d'ora dalla fine. Il suo sostituto \u00e8 stato scelto in Gary Megson.\nNel 2012 la squadra si \u00e8 classificata al secondo posto in League One, sopravanzando di due lunghezze i rivali cittadini dello Sheffield United ed ottenendo cos\u00ec la promozione in Football League Championship. a distanza di tre anni dall'ultima apparizione. Da allora milita con alterne fortune (ha disputato alcune stagioni di buon livello, arrivando a disputare la finale dei play-off promozione, poi persa nel 2015-2016 contro lo e concludendo al 4\u00ba posto nel 2016-2017 nella seconda divisione del calcio inglese.\nUna nuova retrocessione in League One arriva al termine dell stagione 2020-2021, nella quale lo Sheffield Wednesday chiude il campionato in ultima posizione.\nOrigini del nome e del soprannome.\nLo Sheffield Wednesday \u00e8 l'unica squadra calcistica inglese con un giorno della settimana nel proprio nome.\nIl club inizialmente era una squadra di cricket chiamata The Wednesday Cricket Club, nome dovuto al giorno di riposo infrasettimanale in cui gli artigiani che componevano la squadra inizialmente disputavano le partite. La squadra di calcio venne fondata per tenere le squadre unite ed allenate durante i mesi invernali.\nIl club, in seguito, si chiam\u00f2 The Wednesday Football Club fino al 1929, quando furono ufficialmente rinominati Sheffield Wednesday Football Club sotto l'amministrazione di Robert Brown. Saltuariamente oggigiorno ci si riferisce ancora alla squadra chiamandola semplicemente \"The Wednesday\".Tuttavia il nome Sheffield Wednesday risale al 1883: il vecchio stadio della squadra, l'Olive Grove, recitava quel nome sul tetto della struttura.\nIl soprannome originario del Wednesday fu \"The Blades\" (Le lame), un nome diffuso per le squadre di Sheffield durante il diciannovesimo secolo a causa delle numerose industrie d'acciaio presenti sul territorio e che oggi \u00e8 diventato il soprannome dei loro rivali cittadini: lo Sheffield United. All'inizio del ventesimo secolo, quando un giocatore si present\u00f2 con un gufo come mascotte per onorare il loro stadio a Owlerton, adiacente a Hillsborough, il club venne ufficialmente soprannominato The Owls (I gufi).\nColori e simboli.\nColori.\nSin dalla sua fondazione il club ha indossato, per le gare casalinghe, una maglia a strisce verticali bianche e blu. Tuttavia ci furono delle variazioni durante gli anni. Una foto in bianconero del 1874-75 mostra il Wednesday indossare una maglia completamente scura, mentre nel 1871 usarono s\u00ec una maglia a strisce biancoblu ma questa volta orizzontali. Una quarta maglia con disegno bianco e blu venne usata nel 1887, mentre una maglia blu con maniche bianche venne utilizzata tra il 1965 e il 1973. Quest'ultima maglia avrebbe sicuramente ricevuto maggior notorier\u00e0 se il Wednesday non avesse giocato tutte le partite di FA Cup fuori casa. Quando arriv\u00f2 in finale, al club venne posta la scelta della maglia e per scaramanzia venne scelta quella da trasferta; a fine primo tempo gli Owls conducevano per 2-0, ma nella ripresa l'Everton riusc\u00ec a ribaltare il risultato e ad aggiudicarsi la sfida per 3-2.\nI tifosi del Wednesday, superstiziosamente, credono che quando la squadra abbandona la tradizionale maglia a strisce verticali biancoblu in favore di qualche altro disegno sia portata ad avere una stagione sotto le aspettative. Tuttavia, in un'era dedita alle numerose decisioni di marketing che influenzano le scelte societarie, il club mantiene costantemente il disegno della maglia originale.\nLa maglia di casa \u00e8 solitamente accompagnata dai pantaloncini color nero o, recentemente, blu. Ci fu un periodo nel quale optarono per giocare coi i pantaloncini bianchi, specialmente per evitare di confondere la tenuta di casa con quella dei giocatori ospiti. Le calze usate, invece, sono di color bianco e blu a strisce orizzontali, ma recenti cambiamenti vedono anche la versione tutta blu o tutta bianca.\nD'altro canto, la divisa usata in trasferta cambia regolarmente di anno in anno, ma la pi\u00f9 usata ultimamente \u00e8 una maglia tutta gialla. Tradizionalmente la maglia da trasferta per molti club, comprendenti anche il Wednesday, era di color bianco. Altri colori usati per la maglia da trasferta sono il nero, l'argento, il verde e l'arancio. Venne sempre evitata la maglia di color rosso a causa del colore scelto per i numeri dei giocatori, anch'esso rosso.\nLo sponsor tecnico Lotto termin\u00f2 il suo contratto con gli Owls alla fine della stagione 2008-09 e le nuove maglie furono realizzate dalla Puma, vecchio sponsor tecnico in Premier League. La maglia di casa per le stagione 2010-11 \u00e8 quella classica: a strisce bianche e blu verticali, pantaloncini neri e calzettoni blu scuro; la maglia da trasferta, invece, \u00e8 nera a righine verticali gialle e pantaloncini e calze nere.\nSimboli ufficiali.\nStemma.\nSin dal loro trasferimento a Owlerton, il gufo \u00e8 diventato lo stemma del Wednesday. Nel 1956 venne introdotto il simbolo originario del club consistente in uno scudo al cui interno compare un gufo arrampicato su un ramo. La White Rose of York venne raffigurata sotto il ramo alludendo alla contea nativa dello Yorkshire e ai covoni di Sheffield (\"sheaf field\", ovvero terra dei covoni), che vennero posizionati sia a sinistra che a destra della testa del gufo. Il motto del club, in latino, recita \"Consilio et Animis\" (\"con saggezza e coraggio\") ed \u00e8 posizionato sotto lo scudo. In inglese la frase viene tradotta in \"By Wisdom and Courage\".\nLo stemma venne cambiato nel 1970 con un gufo rimpicciolito e stilizzato con occhi e testa tonda, arrampicato sulle lettere S.W.F.C. Numerosi colori vennero usati per rappresentare questo simbolo, ma cambiavano esclusivamente in base al colore della maglietta utilizzata. I colori comunemente usati erano comunque il nero e il giallo. Questa versione rimase in uso fino agli anni settanta e ottanta prima di essere rimpiazzata nel 1995.\nIl nuovo simbolo si rifece ad un disegno simile all'originale. Vide comparire ancora un gufo arrampicato su un ramo sebbene entrambi gli elementi cambiarono aspetto. I covoni vennero rimpiazzati da un logo stilizzato che riportava le lettere SWFC, scritta in uso in alcuni prodotti ufficiali del merchandise anni prima del rilascio di questo nuovo stemma. La rosa dello Yorkshire venne spostata sopra la testa del gufo per fare spazio alla scritta Sheffield Wednesday. La parola Hillsborough venne posizionata nella parte alta del disegno. Il motto del club non comparve nel nuovo disegno. Il tutto venne ricoperto da un nuovo tipo di scudo. Il simbolo rimase per\u00f2 in uso solamente per poche stagioni, durante le quali comparvero alcune versioni con differenti colorazioni come quella bianca con strisce blu e a colori invertiti. Recentemente il tipo di scudo \u00e8 rimasto ma il disegno del gufo \u00e8 stato cambiato, ancora una volta, con la versione stilizzata, riportando alla memoria lo stemma usato negli anni 70. L'unico cambiamento recente fu l'aggiunta del simbolo del copyright nel 2002.\nNel 2016 la societ\u00e0 ha riadottato l'emblema originario del 1956, con minime modifiche.\nMascotte.\nDurante gli anni, nelle partite casalinghe, lo Sheffield Wednesday ha avuto diverse mascotte raffiguranti il gufo. Originariamente si chiamava \"Ozzie the Owl\" (Ozzie il gufo) e successivamente vennero aggiunti altri due gufi, \"Baz &amp; Ollie\". Tutti e tre vennero rimpiazzati nel 2006 da \"Barney Owl\" (il gufo Barney), un gufo molto simile ai precedenti ma con occhi ritoccati per farlo sembrare pi\u00f9 dolce. Ozzie Owl venne nuovamente introdotto come mascotte durante una gara casalinga contro il Charlton Athletic, il 17 gennaio 2009.\nStadio.\nGli \"Owls\" giocano le partite casalinghe all'Hillsborough Stadium, situato nel sobborgo nord-ovest di Sheffield, ovvero l'omonima Hillsborough. Lo stadio ha 34.835 posti a sedere e venne costruito nel 1899 quando termin\u00f2 il contratto col precedente stadio, l'Olive Grove.\nTifoseria.\nGemellaggi e rivalit\u00e0.\nLa rivalit\u00e0 pi\u00f9 accesa per i tifosi del Wednesday \u00e8 quella con i concittadini dello Sheffield United, con cui da pi\u00f9 di cento anni si contendono il predominio della citt\u00e0 nel cosiddetto \"Steel City Derby\". Di particolare rilevanza per i tifosi degli \"Owls\" fu la vittoria sui rivali cittadini ottenuta nel 1979 per 4-0, in una partita che viene tutt'ora ricordata come \"Boxing Day massacre\" e nel corso della quale si registr\u00f2 l'affluenza, record per un match di Third Division, di 49.309 spettatori.\nAltre rivalit\u00e0 accese e limitrofe sono quelle con il Barnsley, il Leeds United, il Bradford City, l'Huddersfield Town, il Rotherham United, il Chesterfield ed il Doncaster Rovers.\nRosa 2020-2021.\n\"Aggiornata al 14 gennaio 2021.\""}
{"id": "730461", "revid": "36426", "url": "https://it.wikipedia.org/wiki?curid=730461", "title": "Rinieri de' Pazzi di Valdarno", "text": ""}
{"id": "730465", "revid": "1964823", "url": "https://it.wikipedia.org/wiki?curid=730465", "title": "Queens Park Rangers Football Club", "text": "Il Queens Park Rangers Football Club, comunemente noto come Queens Park Rangers o pi\u00f9 semplicemente come QPR, \u00e8 una societ\u00e0 calcistica inglese con sede nella citt\u00e0 di Londra, attualmente militante in Championship. Il club ha sede a Loftus Road, nel borough londinese di Hammersmith and Fulham. Le rivalit\u00e0 pi\u00f9 sentite sono quelle con il Chelsea e con il Fulham, le quali provengono dallo stesso quartiere degli \"Hoops\".\nStoria.\nGli inizi (1882-1940).\nNon si conosce con precisione la data della fondazione della squadra. Lo stemma recita un chiaro 1882, ma \u00e8 pi\u00f9 facile ipotizzare che il team sia nato nel 1885 o nel 1886, a seguito della fusione tra St. Jude e Christchurch Rangers. Il reverendo Gordon Young, della chiesa di St. Jude, \u00e8 accreditato del maggior merito di questa fusione, assieme a Jack McDonald che, dalla sua casa di West London, reclut\u00f2 i ragazzi della locale Droop Street Board School.\nGrandi meriti vengono anche attribuiti a George Wodehouse, la cui famiglia mantenne a lungo un rapporto di stretta collaborazione con il neonato club. Il nome di \"Queens Park Rangers\" venne adottato dal 1887, in quanto la maggior parte dei giocatori proveniva dal quartiere londinese noto come \"Queen's Park\". Nel 1899 la squadra pass\u00f2 al professionismo, iscrivendosi alla \"Southern League\". Nel 1908, pur vincendo la Southern League, non venne accettata nella Football League. Al suo posto venne preferito il , giunto ottavo in Southern. Nel 1920 la squadra fu tra i membri fondatori \"Third Division of the Football League\", divenuta poi \"Third Division South\" a seguito della nascita della corrispettiva div III del nord, formata dai club settentrionali, mentre nel 1926 adott\u00f2 gli attuali colori sociali, bianco e blu.\nLa consacrazione (1940-1968).\nNel campionato 1947-48 gli \"Hoops\" vinsero per la prima volta la \"Third Division South\", ma dopo soli due campionati in seconda divisione retrocessero nuovamente in \"Third Division\" dove rimasero fino al 1966. Nonostante la categoria di appartenenza la squadra si impose all'attenzione dell'Inghilterra vincendo la \"Coppa di Lega\", battendo in rimonta il pi\u00f9 quotato West Bromwich nella finale unica di Wembley. Tale trofeo, prima vittoria di una coppa nazionale per una squadra di Third Division, \u00e8 ancora oggi l'unico trofeo ufficiale vinto dalla squadra in quasi 132-134 anni di storia. In quello stesso anno la squadra otterr\u00e0 la promozione in \"Second Division\" mentre l'anno successivo coglier\u00e0 la prima promozione in \"First Division\".\nL'epoca dei \"mavericks\" (1968-1979).\nLa prima stagione in massima serie del Queens Park Rangers fu tutt'altro che positiva: la squadra retrocesse ottenendo il record negativo dei punti totalizzati (18), rimasto \"imbattuto\" fino alla stagione 1984-85, quando lo Stoke City totalizzer\u00e0 diciassette punti. La squadra torner\u00e0 in First Division al termine della stagione 1972-73 (che vedr\u00e0 l'acquisto di Stan Bowles, futuro punto di cardine della squadra, in sostituzione di Rodney Marsh passato al ), classificandosi secondi alle spalle del Burnley. Nella stagione 1973-74, che vedr\u00e0 i giocatori Phil Parkers e Stan Bowles convocati per la prima volta in nazionale, i \"Mavericks\" concluderanno all'ottavo posto, prendendosi la soddisfazione di battere l'allora pericolante per 3-0 a Londra nell'ultimo incontro ufficiale di George Best con la maglia dei \"Red Devils\" (1\u00ba gennaio 1974) e realizzando il record di affluenza al Loftus Road nella partita contro il Leeds United del 27 aprile 1974 con paganti.\nIl campionato 1975-76 (durante la quale Gerry Francis venne nominato capitano della nazionale inglese e furono convocati anche Dave Clement e Don Masson) sar\u00e0 invece la miglior stagione mai disputata dal Queens Park Rangers: grazie agli schemi di Dave Sexton che si rifanno all'allora in voga \"calcio totale\", i \"Mavericks\" lotteranno fino all'ultima giornata per il titolo, perdendolo in favore del , che riusc\u00ec in tredici minuti a segnare tre goal al Wolverhampton inizialmente passato in vantaggio. Il raggiungimento del secondo posto, miglior piazzamento della storia dei \"Rangers\", permise alla squadra di qualificarsi per la prima volta ad una competizione europea, la Coppa UEFA, dove saranno eliminati ai quarti di finale dall'. Stan Bowles risulter\u00e0 alla fine della stagione capocannoniere della manifestazione. L'epoca d'oro del Queens Park Rangers si concluse con la retrocessione nella stagione 1978-79.\nGli anni ottanta e novanta (1979-1997).\nNella prima stagione dopo la retrocessione, che vide l'addio di Stan Bowles, la squadra mancher\u00e0 la promozione per una posizione. Nella stagione 1982-83 la squadra riusc\u00ec a risalire abbastanza agevolmente (concluder\u00e0 il campionato con dieci punti di vantaggio sul Wolverhampton classificatosi secondo) in prima divisione, dove rester\u00e0 fino al 1996, con piazzamenti attorno al decimo posto. Per la stagione 1986-87, il presidente Jim Gregory, fautore dell'ascesa della squadra dalla terza alla prima divisione, cedette la squadra a Marler Eastes, non prima di aver ingaggiato il portiere David Seaman e l'attaccante Les Ferdinand.\nLa presidenza Marler dur\u00f2 tuttavia poco tempo: il suo progetto di fondere il club con lo storico rivale Fulham provoc\u00f2 una sollevazione da parte dei tifosi che costrinse il presidente a dimettersi e a cedere la squadra a David Bulstrode, che nel 1989 passer\u00e0 la mano a Kenny Sanson e David Bardsley. Come prima azione di mercato i due presidenti cederanno David Seaman all' per un milione di sterline, ingaggiando in sua sostituzione il portiere della nazionale cecoslovacca Jan Stejskal. Membro fondatore della FA Premier League, il Queen's Park Rangers incominci\u00f2, a partire dalla stagione 1994-95, ad accusare problemi finanziari: alle molte cessioni, tra cui quella di Les Ferdinand al , non corrisposero adeguati ingaggi e cos\u00ec, nella stagione seguente, la squadra retrocesse e Richard Thompson, proprietario della squadra, cedette a Chris Wright, proprietario della Chrysalis Records.\nWright dette avvio ad una serie di operazioni finanziarie che dettero la possibilit\u00e0 ai tifosi di divenire azionisti. Alla fine della stagione Danni Dichio lasci\u00f2 il club divenendo il primo giocatore della squadra ad avvalersi della \"legge Bosman\" (approd\u00f2 alla Sampdoria), mentre nel frattempo la crisi economica si aggrav\u00f2 a causa di un crollo del titolo della azioni dovuto alle speculazioni borsistiche sulle notizie riguardanti il flop della pay-per-view.\nLa crisi economica (1997-2007).\nLa crisi economica della squadra si aggrav\u00f2 di anno in anno fino a toccare il proprio culmine nel 2001: dopo un buon inizio di campionato la squadra scivol\u00f2 nelle parti basse della classifica suscitando il malcontento dei tifosi che, in seguito ad una sconfitta per 2-0 nel derby contro il , contestarono pesantemente Wright che, il 2 aprile 2001, mise la societ\u00e0 in amministrazione controllata. A febbraio, dopo una sconfitta esterna per 5-0 contro il Preston North End, si dimise anche l'allenatore Gerry Francis in sostituzione di Ian Holloway che non riusc\u00ec ad evitare la retrocessione in \"Division Two\".\nDopo un tentativo di fusione con il , anch'esso in crisi economica, la squadra fu rilevata da Nick Blackburn e riusc\u00ec a concludere il campionato nelle parti alte della classifica nonostante fossero stati svincolati sedici giocatori. Il Queens Park Rangers torn\u00f2 infine in \"First Division\" alla fine della stagione 2003-04, grazie ad un secondo posto finale. Per la stagione successiva, che vide la \"First Division\" ribattezzata \"Football League Championship\", la presidenza fu rilevata dall'italiano Gianni Paladini, il cui obiettivo di portare la squadra in massima divisione si scontr\u00f2 con la mancanza di soci con la possibilit\u00e0 di ingenti investimenti. Al termine della stagione la squadra si salv\u00f2 senza problemi, ma il malcontento dei tifosi crebbe, tanto che Paladini sub\u00ec un attentato il 13 agosto 2005. La propriet\u00e0 pass\u00f2 poco dopo ad Antonio Caliendo che entr\u00f2 nella societ\u00e0 nelle vesti di azionista di maggioranza, lasciando Paladini alla presidenza.\nL'era Ecclestone-Briatore (2007-2010).\nDurante la stagione 2007-08 la squadra fu rilevata da Flavio Briatore, all'epoca manager della scuderia automobilistica della Renault F1 e da Bernie Ecclestone patron della Formula 1, seguiti successivamente dal miliardario indiano Lakshmi Mittal, che promisero subito gli investimenti necessari per riportare la squadra in massima divisione. Intanto la squadra, che aveva cominciato male il campionato, affidata a Luigi De Canio, si salv\u00f2 con largo anticipo sulla fine del campionato, grazie anche agli acquisti effettuati durante il mercato invernale.\nA sostituire Luigi De Canio viene chiamato Iain Dowie ma la sua avventura alla guida della squadra dura solo da maggio ad ottobre, poi arriva l'esonero.\nDopo il licenziamento di Iain Dowie, la panchina \u00e8 stata affidata temporaneamente al \"caretaker manager\" Gareth Ainsworth per poi essere assegnata a Paulo Sousa. Ma anche l'avventura dell'allenatore portoghese non \u00e8 fortunata e solo dopo cinque mesi, il 9 aprile, anche Sousa viene esonerato e la squadra viene nuovamente affidata a Gareth Ainsworth fino al termine della stagione. Il 3 giugno la societ\u00e0 annuncia il nome del nuovo allenatore: Jim Magilton.\nDopo un inizio di stagione altalentante che ha sempre comunque visto i QPR nella parte alta della classifica, il 9 dicembre il club annuncia la sospensione con conseguente indagine interna di Magilton sospettato di aver colpito con una testata il centrocampista ungherese \u00c1kos Buzs\u00e1ky negli spogliatoi del Vicarage Road Stadium di Watford al termine della partita tra i locali ed il QPR. La situazione si risolve tra il 16 dicembre, giorno in cui viene comunicato ufficialmente la separazione consensuale tra il club e Jim Magilton ed il 17 dicembre, giorno in cui viene annunciato il nome del nuovo allenatore: Paul Hart, anche se Hart rimane sulla panchina di Loftus Road solo 28 giorni. Le sue dimissioni arrivano infatti il 15 gennaio 2010. Al suo posto viene temporaneamente nominato il suo vice: Mick Harford, gi\u00e0 primo 'allenatore traghettatore' dell'era Briatore, nell'ottobre 2007.\nL'ennesimo cambio di allenatore, unito ad un crollo verticale dei risultati della squadra e ad una sempre maggiore contestazione dei tifosi, porta Flavio Briatore a rassegnare le dimissioni dal ruolo di presidente della societ\u00e0. Contemporaneamente a quell'annuncio, viene anche detto che la famiglia di Lakshmi Mittal aumenta la propria partecipazione nel pacchetto azionario del club, anche se Flavio Briatore e Bernie Ecclestone ne rimangono azionisti, e che come nuovo presidente della QPR Holding Ltd. viene nominato l'indiano Ishan Saksena, mentre l'italiano Gianni Paladini riassume il ruolo di Presidente dei QPR FC. Il primo atto della nuova dirigenza \u00e8 quello di ingaggiare, quale nuovo allenatore, Neil Warnock, proveniente dal Crystal Palace.\nIl QPR guidato da Warnock conclude il campionato al 13\u00ba posto, ottenendo la salvezza ben prima della fine del torneo.\nIl rebranding voluto dalla nuova propriet\u00e0.\nBriatore avvia un processo di visual rebranding dei QPR. Si tratta di un'operazione potenzialmente rischiosa quanto a popolarit\u00e0 della nuova dirigenza, poich\u00e9 tocca direttamente l'iconografia del fan club. Il logo viene arricchito di elementi grafici che - con la corona e la \"cresta\" che cinge il pittogramma - ricordano uno stemma nobiliare. Operazione complessa fu anche la sostituzione della mascotte. All'epoca era Jude The Cat, che nel nome ricorda le origini del club, nato dall'unione di St. Jude e Christchurch Rangers. Il gatto nero venne sostiuito dalla tigre Spark, il cui nome era ottenuto dal frammento centrale dei QPR (queenSPARKrangers). Fu comunque necessario rappresentare in modo accettabile questo passaggio di testimone. A parte la compresenza frequente delle due mascotte, la dirigenza fece realizzare al reparto grafico un fumetto, rivolto ai pi\u00f9 piccoli, nel quale Jude incontrava Spark in India, ne diventava amico e, quindi, lo portava con s\u00e9 a Londra. Qui, di sua spontanea volont\u00e0, cedeva il proprio ruolo a Spark, mentre lui si dedicava a un meritato riposo.\nDopo l'era Ecclestone-Briatore, il logo cambier\u00e0 nuovamente, mentre nelle comunicazioni ufficiali le mascotte saranno pressoch\u00e9 assenti. Da ottobre 2020 a ottobre 2021 Google indicizza, del sito ufficiale dei QPR, 5 pagine rispondenti alla ricerca \"jude cat\" e 0 a \"spark tiger\".\nIl ritorno in Premier League (2010-2011).\nLa stagione 2010-2011 inizia benissimo per la formazione allenata da Warnock. La squadra, trascinata da un ottimo Adel Taarabt inanella ben 19 risultati utili consecutivi, a cavallo tra agosto e dicembre, prima di cadere sconfitta dal Watford.\nQuesto inizio di stagione, oltre a far cadere il record storico di risultati utili consecutivi del Club che resisteva dal 1947/48, permette ai QPR di conquistare la vetta della classifica da cui non scenderanno pi\u00f9 praticamente per tutto l'arco del campionato (44 giornate su 46).\nIl Campionato si conclude cos\u00ec con la vittoria finale dei QPR con 88 punti, frutto di 24 vittorie, 6 sconfitte e 16 pareggi, +39 di differenza reti, 25 \"clean sheet\" (partite senza subire reti), 71 gol fatti e solo 32 subiti (migliore difesa del campionato).\nLa vittoria finale del campionato 2010-2011, matematicamente ottenuta con una giornata di anticipo, viene per\u00f2 confermata dalla Football Association solo ad un'ora dall'inizio dell'ultima partita, al termine di una lunga indagine a cui la FA ha sottoposto i QPR ed i suoi dirigenti in merito a presunti illeciti amministrativi nell'acquisto del giocatore argentino Alejandro Faurl\u00edn nel 2009.\nDopo varie speculazioni di stampa, che ipotizzavano pesanti penalizzazioni in classifica (anche di 15 punti), l'indagine si \u00e8 conclusa con una multa di e nessuna penalizzazione.\nDopo 15 anni di assenza, i Queens Park Rangers tornano in Premier League.\nL'era Fernandes (2011- ).\nI QPR approdano in Premier League con il pacchetto di maggioranza ancora saldamente in mano a Bernie Ecclestone (con il 65%) e del suo socio Flavio Briatore (1%), mentre il pacchetto di minoranza \u00e8 ancora in mano del magnate indiano Lakshmi Mittal.\nFin dall'inizio del pre-campionato, per\u00f2, si inseguono voci in merito alla possibile cessione delle quote di maggioranza ad un nuovo proprietario. Lakshmi Mittal chiede di rilevare l'intero pacchetto di azioni, ma le trattative si arenano di fronte alla richiesta di Ecclestone: 100 milioni di sterline.\nA questo punto per\u00f2 entra in scena il magnate malaysiano Tony Fernandes che il 18 agosto 2011 dopo una breve trattativa rileva l'intero pacchetto di azioni della coppia Ecclestone/Briatore divenendo cos\u00ec l'azionista di maggioranza del Club.\nContestualmente Fernandes, gi\u00e0 azionista di riferimento della compagnia aerea AirAsia, della casa automobilistica Caterham e del Team Lotus di Formula 1, assume la carica di Presidente della Queens Park Rangers Holding Ltd. ed Amit Bathia, genero di Lakshmi Mittal riassume la carica di Vice Presidente, lasciata in precedenza a causa di attriti con i precedenti proprietari.\nDopo un inizio di stagione promettente, i QPR scivolano fino al limite della zona retrocessione ed il 10 gennaio 2012 l'allenatore Neil Warnock viene sostituito dal gallese Mark Hughes.\nLa squadra riesce a salvarsi proprio all'ultima giornata pur perdendo 3-2 sul campo del per il contemporaneo pareggio del Bolton con lo Stoke City. A lungo in vantaggio tra la disperazione dei tifosi di casa (al City serve una vittoria per conquistare il titolo atteso da 44 anni) il QPR soccombe, non senza polemiche, subendo due reti al 92' e al 94'.\nLa stagione 2012-2013, nonostante fosse partita con grandi ambizioni ed una buona campagna acquisti, si \u00e8 rivelata essere altamente negativa, con la squadra costantemente bloccata sul fondo della classifica per la durata di tutto il campionato e retrocessa gi\u00e0 alla terzultima giornata, dopo un pareggio per 0-0 sul campo del Reading, anch'esso matematicamente condannato alla serie cadetta.\nNell'annata successiva la squadra di Harry Redknapp si piazza al quarto posto in Championship, qualificandosi quindi per i play-off. In semifinale gli \"Hoops\" hanno eliminato il Wigan (0-0 all'andata e 2-1 al ritorno), raggiungendo la finale contro il Derby County. Qui il QPR si \u00e8 imposto per 1-0 grazie ad un gol di Bobby Zamora nel recupero, tornando cos\u00ec in Premier League dopo un solo anno.\nNella stagione 2014-2015 il QPR chiude il campionato all'ultimo posto con 30 punti, retrocedendo di nuovo in Championship. Ci\u00f2 nonostante, il manager Chris Ramsey viene riconfermato anche per l'annata successiva. Nelle sei stagioni seguenti il club ha dei piazzamenti finali che vanno dal 9\u00ba al 19\u00ba posto.\nGiocatori.\nLa maglia numero 31 di Ray Jones \u00e8 stata ritirata.\nOrganico.\nRosa 2021-2022.\n\"Aggiornata al 20 dicembre 2021.\"\nRosa 2020-2021.\n\"Aggiornata al 4 marzo 2021.\""}
{"id": "730466", "revid": "289247", "url": "https://it.wikipedia.org/wiki?curid=730466", "title": "Queens Park Rangers", "text": ""}
{"id": "730467", "revid": "33751", "url": "https://it.wikipedia.org/wiki?curid=730467", "title": "Sheffield Wednesday", "text": ""}
{"id": "730470", "revid": "2025254", "url": "https://it.wikipedia.org/wiki?curid=730470", "title": "Chiesa di San Silvestro (Viterbo)", "text": "La chiesa di San Silvestro si trova in piazza del Ges\u00f9 a Viterbo. Oggi \u00e8 anche chiamata chiesa del Ges\u00f9.\nStoria e arte.\nSi tratta di una chiesa molto antica, forse anteriore all'anno Mille. Ha una semplice facciata in pietra che culmina con un campanile a vela. Sul profilo del tetto spiccano anche due sculture leonine di epoca medievale.\nAll'interno, nella piccola abside, affrescata nel Cinquecento con un \"Noli me tangere\", \u00e8 custodito un crocifisso ligneo seicentesco.\nA sinistra dell'abside una targa ricorda l'efferato omicidio del 1271 che ebbe teatro proprio in questa chiesa, quando Guido di Montfort uccise brutalmente durante la messa il principe Enrico di Cornovaglia, e con lui alcuni religiosi, per vendicare il brutale assassinio del padre attuato nel 1265 da re Enrico III d'Inghilterra durante la battaglia di Evesham. L'episodio dest\u00f2 grandissimo scandalo ed \u00e8 ricordato anche da Dante Alighieri nell'Inferno (Inf. XII, 119-120)."}
{"id": "730472", "revid": "212348", "url": "https://it.wikipedia.org/wiki?curid=730472", "title": "Pietro Giordani", "text": "Partito da idee conservatrici la sua esperienza intellettuale lo port\u00f2 in seguito ad avvicinarsi a esperienze progressiste. Amante della classicit\u00e0, negli antichi egli vedeva la strada per diffondere cultura e nuove idee nella popolazione. Le personalit\u00e0 risorgimentali lo considerarono un maestro di patriottismo per i suoi principi progressisti. Conobbe e fu vicino al giovane Leopardi di cu\u00ec intu\u00ec molto presto la grandezza e le capacit\u00e0 poetiche. \nBiografia.\nEntrato nel 1797 nel monastero benedettino di San Sisto, a Piacenza, ne usc\u00ec senza aver preso gli ordini. Favorevole al regime napoleonico, nel 1807 scrisse un \"Panegirico alla sacra Maest\u00e0 di Napoleone\" e l'anno dopo ottenne la carica di protosegretario dell'Accademia di Belle Arti di Bologna che dovette lasciare nel 1815, con l'avvento della Restaurazione, a causa delle sue idee liberali.\nNel 1817 inizi\u00f2 un rapporto epistolare con Giacomo Leopardi cui fece visita nel settembre 1818 accompagnandolo, nel suo primo viaggio fuori da Recanati, a Macerata. Giordani incoraggi\u00f2 e favor\u00ec la conoscenza del recanatese negli ambienti culturali, e i due ebbero grande stima e affetto l'uno per l'altro: il giovane poeta lo defin\u00ec \"cara e buona immagine paterna\" (dal verso 83 del canto XV dell'\"Inferno\" di Dante).\nL'eredit\u00e0 lasciatagli dal padre nel 1817 gli garant\u00ec indipendenza economica e di conseguenza anche di pensiero. Risiedette a Piacenza, a Bologna e a Milano, dove fu redattore, con Vincenzo Monti, Giuseppe Acerbi e il geologo Scipione Breislak, della rivista classicista \"La Biblioteca italiana\", che abbandon\u00f2 a causa delle simpatie austriache del direttore Acerbi; a Firenze si abbon\u00f2 nel 1823 all\"'Antologia\" di Giovan Pietro Vieusseux, rivista liberale, nella quale nel gennaio 1825 pubblic\u00f2 una lettera al marchese Gino Capponi, per l'iniziativa di una \"Scelta de' prosatori italiani\", collezione di opere dei pi\u00f9 importanti autori, da Dante Alighieri ai contemporanei, in volumi che \"non costino pi\u00f9 di 24 scudi\". Manterr\u00e0 tuttavia un atteggiamento distaccato nei confronti della rivista, che propugnava un rinnovamento radicale della funzione dell'intellettuale, visto come organico fiancheggiatore dello sviluppo borghese. Giordani non riusciva ad accettare l'idea di una cultura economicamente razionalizzata e di un mercato delle lettere, conseguentemente alla sua concezione aristocratica del perfetto poeta.\nDopo la sconfitta dei moti del 1821 succedette un periodo di ripiegamento. Gli intellettuali abbandonarono la prospettiva rivoluzionaria per quella riformista e il centro della cultura progressista pass\u00f2 da Milano a Firenze, dalla rivista \"Il Conciliatore\" all\u2019\"Antologia\": i moti del 1831 troveranno assenti gli intellettuali e anche il Giordani assumer\u00e0 una posizione di sfiducia.\nNegli ultimi anni risiedette a Parma, dove fu incarcerato per tre mesi nel 1834 e dove mor\u00ec nel 1848, proprio durante il provvisorio successo della sollevazione anti\u2013austriaca.\nLa polemica fra classicismo e romanticismo.\nIl 1\u00ba gennaio 1816, nel primo numero de \"La Biblioteca italiana\", appariva, su sua traduzione, un articolo di Madame de Sta\u00ebl dal titolo \"Sulla maniera ed utilit\u00e0 delle traduzioni\", con il quale la scrittrice invitava gli italiani ad uscire dall'isolamento e dal provincialismo delle loro tradizioni letterarie, abbandonando il loro continuo riferimento a una ormai logora e anacronistica mitologia per accostarsi alla moderna letteratura straniera. Era un'accusa di arretratezza ai letterati italiani, eruditi che andavano \"continuamente razzolando nelle antiche ceneri, per trovarvi forse qualche granello di oro\".\n\"\u201cUn italiano\u201d risponde al discorso della Stael\" \u00e8 il titolo dell'articolo nel quale Giordani, nel numero di aprile della rivista, oppone un netto rifiuto all'invito della Stael. Quale aiuto potevano offrire gli autori \"oltremontani\" al compito pi\u00f9 urgente di un letterato italiano, che \u00e8 il ritorno alla purezza linguistica? L'articolo della Stael gli offre l'occasione di enunciare il principio fondamentale del classicismo: l'esistenza di una perfezione nell'arte, raggiunta la quale non resta che rifarsi a quelle opere perfette, pena la decadenza. I letterati italiani gi\u00e0 da secoli imitavano i poeti classici e l'imitazione degli stranieri avrebbe invece offuscato l'italianit\u00e0 dell'espressione letteraria.\n\u201cLe scienze hanno un progresso infinito e possono ogni d\u00ec trovare verit\u00e0 prima non sapute. Finito \u00e8 il progresso delle arti: quando abbiano e trovato il bello e saputo esprimerlo, in quello riposano\u201d. La perfezione, per il Giordani, fu raggiunta dai greci e dai latini e poi dagli italiani. Ammette che vi siano molteplici gusti ma questi sono conformi al diverso carattere dei popoli e proprio per questo il gusto italiano, erede del gusto greco\u2013romano, \u00e8 estraneo a quello inglese o tedesco.\n\u201cSi potrebbe molto disputare se sia veramente bello tutto ci\u00f2 che alcuni ammirano n\u00e9 poeti inglesi e tedeschi; e se molte cose non siano false o esagerate e per\u00f2 brutte: ma d\u00ecasi che tutto sia bello; non per questo pu\u00f2 riuscir bello a noi, se lo mescoliamo alle cose nostre. O bisogna cessare affatto d'essere italiani, dimenticare la nostra lingua, la nostra istoria, mutare il nostro clima e la nostra fantasia: o, ritenendo queste cose, conviene che la poesia e la letteratura si mantenga italiana; ma non pu\u00f2 mantenersi tale, frammischiando quelle idee settentrionali, che per nulla si possono confare alle nostre\u2026non dico che non possa ragionevolmente un italiano voler conoscere le poesie e le fantasie de' settentrionali, come pu\u00f2 recarsi personalmente a visitare i loro paesi; ma nego che quelle letterature (comunque verso di s\u00e9 belle e lodevoli) possano arricchire e abbellire la nostra poich\u00e9 sono essenzialmente insociabili. Altro \u00e8 andare nel Giappone per curiosit\u00e0 di vedere quasi un altro mondo dal nostro. Altro \u00e8 tornati di l\u00e0 volere tra gli italiani vivere alla giapponese... Studino gli italiani nei propri classici, nei latini e nei greci, dei quali nell'italiana pi\u00f9 che in qualunque altra letteratura possono farsi begli innesti; poich\u00e9 ella \u00e8 pure un ramo di quel tronco; laddove le altre hanno tutt'altra radice.\u201d\nL'anno dopo Giordani lesse per la prima volta le tragedie di Shakespeare, ricavandone una forte impressione:\nIn contraddizione con le sue precedenti prese di posizione, ritenne che sarebbero di profitto ai poeti italiani: \nLa poesia dialettale.\nNel 1816, a Milano, erano state pubblicate le poesie in dialetto milanese di Domenico Balestrieri, primo volume della \"Collezione delle migliori opere scritte in dialetto milanese\", che intendeva riunire in dodici volumi la tradizione letteraria milanese, dal cinquecentesco Gian Paolo Lomazzo a Carlo Maria Maggi, al Parini fino al contemporaneo Carlo Porta.\nPietro Giordani, nel secondo numero della \"Biblioteca Italiana\" (febbraio 1816), condann\u00f2 l'iniziativa dell'editore Francesco Cherubini, in cui vedeva l'affermazione del particolarismo italiano che egli voleva superare con l'uso della comune lingua nazionale, solo \"istrumento a mantenere e diffondere la civilt\u00e0\" e premessa al miglioramento delle classi inferiori della societ\u00e0. Per quanto favorevole alla composizione di vocabolari dialettali che favorissero l'apprendimento della lingua italiana, i dialetti, \"sufficienti all'uso domestico, al minuto popolo e alle minute contrattazioni, inetti anzi nocivi alla civilt\u00e0 e all'onore della nazione\", non potevano acquisire dignit\u00e0 letteraria. Lo stesso problema irrisolto dell'unit\u00e0 nazionale si univa per lui al problema della diffusione di una lingua comune fra tutte le popolazioni italiane.\nIn risposta, Carlo Porta non perse naturalmente l'occasione di indirizzargli dodici sonetti satirici, chiamandolo \"abaa don Giovan\".\nConclusioni.\nGli scritti, quasi tutti d'occasione, mostrano la sua adesione al classicismo linguistico, a un'eloquenza equilibrata e controllata nella forma, e quella retorica non \u00e8 vuota, vi \u00e8 rigore, partecipazione ai problemi culturali, educativi, c'\u00e8 polemica contro il pregiudizio e l'oscurantismo, c'\u00e8 un aggressivo ma non angusto e banale anticlericalismo, c'\u00e8 l'invito a partecipare e comprendere il proprio tempo, con lo studio della storia e dell'economia. Per questo motivo l'idea di letteratura nel Giordani, malgrado la comune matrice classicista, \u00e8 lontanissima da quella del Monti: l'impegno letterario deve essere affermazione di virt\u00f9, ricerca di verit\u00e0, educazione civile; la poesia non deve essere svago ozioso, la scienza dev'essere studiata prima del latino, l'insegnamento deve integrare lavoro manuale e intellettuale, lo studio della storia contemporanea anteposto a quello dell'antichit\u00e0.\nIn lui la fede nella felicit\u00e0 dell'umanit\u00e0, una volta che sia liberata da pregiudizi e da oppressioni, si alterna a una visione desolata dell'infelicit\u00e0 umana e tuttavia, senza nulla concedere a illusioni trascendenti, sollecita il Leopardi alla necessit\u00e0 di impegnarsi almeno al superamento pratico, se non teorico, del pessimismo, a non farsi dominare da una filosofia che inibisca la volont\u00e0.\nVi \u00e8 dunque in lui una contraddizione tra l'educazione retorica e l'urgenza di rinnovamento, nella sua convinzione di ricavare dalla lezione degli antichi uno stimolo al progresso culturale della popolazione. Ma \u00e8 la contraddizione della storia italiana a vivere anche in lui: non trovando elementi progressivi nella societ\u00e0, economicamente arretrata e povera di forze sociali innovative, s'illude che il valore indiscusso della tradizione letteraria italiana possa essere di per s\u00e9 un fattore di progresso. Certa freddezza di eloquenza deriva anche dalla sua stessa consapevolezza che concetti e parole non corrispondano alla povert\u00e0 della realt\u00e0 che gli sta di fronte; di qui, malgrado il rigore morale e la generosit\u00e0 intellettuale, una ristrettezza di orizzonti e un provincialismo non superato.\nEgli stesso ebbe probabilmente coscienza dell'insufficienza della sua opera complessiva, frammentata in molti interventi, disorganica nell'insieme e inetta a dare immediatamente, a chi vi si accosti, una visione limpida della sua personalit\u00e0 intellettuale; forse per questo scrisse: \"Se vorranno mettere una pietra su queste povere ossa, raccomando che vi si scrivano queste sole parole: non fu conosciuto Pietro Giordani\".\nOpere.\nScrisse inoltre orazioni, elogi, prefazioni, lettere e scritti vari. Tra le pi\u00f9 famose iscrizioni quella scritta per la prima volta nel 1829 sulla porta d'una scuola d'insegnamento mutuo nella villa Puccini, a un miglio presso Pistoia: \"Entrate lietamente o fanciulli - qui s'insegna non si tormenta - non faticherete per bugia o vanit\u00e0 - apprenderete l'utile per tutta la vita\".\nMolti dei suoi libri personali furono donati all'allievo Luciano Scarabelli, che a sua volta, insieme ad altri raccolti, li don\u00f2 alla Biblioteca comunale di Caltanissetta \"Luciano Scarabelli\"."}
{"id": "730475", "revid": "33689", "url": "https://it.wikipedia.org/wiki?curid=730475", "title": "Soglia di Gorizia", "text": "Con il nome di Soglia di Gorizia era comunemente chiamato il territorio a ridosso del confine italo-jugoslavo in provincia di Gorizia.\nLa Soglia \u00e8 stata il punto focale della difesa a nord della Penisola da un'eventuale invasione delle truppe provenienti dal blocco sovietico dell'Est.\nLa frontiera orientale.\nDopo la Seconda Guerra Mondiale il Trattato di Pace ratificato dall'Italia e dagli Alleati prevedeva che \"...tutte le fortificazioni e le installazioni permanenti italiane esistenti lungo la frontiera italo-jugoslava, ivi compresi i loro armamenti, saranno distrutte o rimosse...nel limite di una distanza di 20 chilometri dalla frontiera...\"\nNei primi anni cinquanta il timore di un'invasione proveniente da Est port\u00f2 alla costruzione di un nuovo sistema fortificato permanente alla frontiera orientale, in sostituzione di quello precedentemente esistente lungo il vecchio confine ed ora in territorio Jugoslavo, ed alla riattivazione di parte di quello pre esistente del Vallo Alpino gi\u00e0 in uso dalla Guardia alla Frontiera fino al 1943; le opere vennero realizzate e ultimate verso la met\u00e0 degli anni sessanta anche per mezzo di contributi ricevuti dalla NATO.\nIn particolare, in Italia la piana di Gorizia costituiva un punto di transito per una ipotetica invasione di reparti corazzati sovietici via Jugoslavia. La forte componente meccanizzata dell'Armata Rossa che giunse a sopravanzare grandemente la corrispondente componente delle forze NATO in un rapporto di 4 a 1 condizion\u00f2 l\u2019intera pianificazione strategica del blocco occidentale.\nIn questi anni un acceso dibattito divise le opinioni favorevoli alle costruzioni da quelle contrarie che adducevano come motivazioni il fallimento delle Linea Maginot francese e la recente introduzione delle armi atomiche.\nPer presidiare le nuove opere difensive furono appositamente costituiti i nuovi Reparti d'Arresto che ereditano le tradizioni della Guardia alla Frontiera prebellica; nacquero cos\u00ec reggimenti di fanteria d'arresto, di alpini d'arresto e anche del genio d'arresto.\nFanteria d'arresto e alpini d'arresto.\nNel Friuli-Venezia Giulia e nel Veneto, dal dopoguerra fino alla fine degli anni ottanta, era stanziata gran parte dell'Esercito italiano con tutte le specialit\u00e0 e i piani di resistenza all'invasione ben precisi.\nAnche con fondi NATO, la soglia fu dotata di una serie di opere militari ben mimetizzate all'interno delle campagne e delle zone di passaggio obbligato nelle direttrici verso l'interno del Friuli. Le fortificazioni permanenti, dette \"opere\", composte principalmente da cannoni anticarro (dette postazioni P), mitragliatrici (dette postazioni M), posti di osservazione e posti di comando. Tali opere erano dislocate nel Friuli-Venezia Giulia e si estendevano dal confine con la ex Jugoslavia (ora Slovenia) sino al fiume Tagliamento, da est verso ovest e dal passo di Tanamea alla zona compresa fra la foce del Timavo e quella dell'Isonzo, da nord a sud.\nLe fortificazioni, composte, anche in questo caso, principalmente da cannoni anticarro, mitragliatrici e posti di osservazione e di direzione del tiro d'artiglieria, erano spesso ricavate da precedenti opere del \"Vallo Alpino\", in gran parte scavate nella roccia. In genere, una fortificazione si componeva di un posto comando, da dove il Comandante dell'\"opera\" dirigeva il tiro delle armi, di un posto di osservazione che preavvertiva dell\u2019avvicinamento dell\u2019avversario e di varie postazioni fisse di armi: cannoni anticarro, mitragliatrici pesanti e antiaeree, mitragliatrici leggere per la difesa ravvicinata, postazioni per mortai e bazooka.\nLe fortificazioni erano di vario tipo ed erano classificate in due tipi essenziali: fortificazioni di tipo A e tipo B; Le prime erano fortificazioni principali destinate al pronto impiego, presidiate in modo permanente da reparti dell'Esercito e presso le quali erano conservate anche le munizioni pronte all'uso, mentre le seconde di norma non erano non erano presidiate ma ispezionate regolarmente per la manutenzione.\nLe installazioni erano costruite in casamatta o in caverna, disponevano di corridoi d'accesso distribuiti su pi\u00f9 livelli, ed erano armate di cannoni controcarri e mitragliatrici, nonch\u00e9 di alcune torrette tolte a vecchi carri armati, tecnica efficacemente usata durante la guerra specialmente in Africa Settentrionale.\nLa maggior parte delle fortificazioni (dette \"opere\" in pianura e \"sbarramenti\" in montagna) era costruita attorno o in prossimit\u00e0 degli assi stradali pi\u00f9 importanti e di importanti ponti stradali.\nScopo principale della fortificazione permanente era di sostenere lo sforzo di contenimento e di contrasto contro un eventuale invasore da parte delle unit\u00e0 corazzate e meccanizzate. In sostanza, la fortificazione avrebbe dovuto servire a: contenere le forze avversarie e comunque a rallentarne il movimento; incanalarle lungo assi che avrebbero favorito l'intervento delle forze armate italiane; costituire perno di manovra per le unit\u00e0 mobili della difesa; difendere e tenere zone particolarmente importanti per la difesa o chiudere assi di penetrazione secondari, attraverso i quali potevano essere tentate manovre di aggiramento o di alleggerimento.\nLa composizione delle opere era molto variabile a seconda della zona in cui si trovavano, del compito loro affidato, del tipo di avversario che avrebbero dovuto contrastare (corazzato o motorizzato) e della morfologia del terreno. Unica eccezione \u00e8 il complesso difensivo scavato in caverna della Galleria di Purgessimo unica opera assomigliante alle opere del Vallo Alpino.\nGrande uso venne fatto, per le postazioni di tipo P, della tecnica del cosiddetto \"carro in vasca\" e cio\u00e8 l'uso di carri armati \"interrati\" in apposite grosse vasche di cemento armato, atte a contenerli; in questo modo emergeva dal livello del terreno la sola torretta del carro unica parte funzionante dello stesso. Queste torrette venivano mimetizzate in apposite strutture che potevano essere smontate in breve tempo per le necessit\u00e0 di eventuale utilizzo. Limitrofi alla vasca stessa c'erano altri locali accessori (sempre in cemento armato e interrati) per la vita della postazione quali: locale gruppo elettrogeno, deposito munizioni e locali per il personale a supporto. Il carro pi\u00f9 usato per questo utilizzo fu lo M4 Sherman.\nIl compito di queste opere e della Fanteria d'arresto che le presidiava erano quelli di bloccare per tutto il tempo possibile l'eventuale invasione dall'est lasciando a tutto l'esercito il tempo di riorganizzarsi nelle pi\u00f9 fortificate retrovie del fiume Tagliamento.\nLa difesa N.B.C. era affidata unicamente a sistemi individuali; le opere di fortificazione erano poi integrate da campi minati, attivati in caso di emergenza; un accurato lavoro di mascheramento e mimetizzazione rendeva le installazioni invisibili alla ricognizione nemica ed il segreto militare venne accuratamente mantenuto per molti anni.\nLo Stato Maggiore aveva messo in preventivo che, in caso di guerra, le Truppe d'Arresto si fossero sacrificate all'interno di casematte e carri armati in postazione fissa, con perdite pari o superiori al 90 %; la linea di resistenza era il Tagliamento e, nel peggiore dei casi, il Piave.\nRimane ancora un mistero la presenza, pi\u00f9 volte confermata e smentita, di alcune mine atomiche a difesa della soglia di Gorizia che, come \"extrema ratio\", avrebbero provveduto a bloccare le maggiori direttrici verso l'interno in un eventuale attacco.\nNel 1953 erano operativi quattro Raggruppamenti di Frontiera: il I a Vipiteno in provincia di Bolzano, il II a San Candido in provincia di Bolzano, il III a Tolmezzo in provincia di Udine ed il IV a Paluzza in provincia di Udine; l'anno successivo sono stati trasformati in XI Raggruppamento di Frontiera, su tre gruppi di sbarramenti, a Brunico in provincia di Bolzano, XII Raggruppamento di Frontiera, su due gruppi di sbarramenti a San Candido in provincia di Bolzano, XXI Raggruppamento di Frontiera, su tre gruppi di sbarramenti a Paluzza in provincia di Udine e XXII Raggruppamento di Frontiera, su due gruppi di sbarramenti a Gemona in provincia di Udine; esistevano anche tre battaglioni genio pionieri d'arresto; una decina d'anni dopo i reparti vennero trasformati in 11\u00ba Reggimento alpini d'arresto, sui Battaglioni \"Val Chiese\", \"Val Brenta\" e \"Val Cismon\", 12\u00ba Reggimento alpini d'arresto, sui Battaglioni \"Val Tagliamento\", \"Val Fella\" e \"Val Natisone\", 52\u00ba Reggimento fanteria d'arresto \"Alpi\", su tre battaglioni, a Tarcento (Udine), 53\u00ba Reggimento fanteria d'arresto \"Umbria\" su tre battaglioni, 1\u00ba e 3\u00ba Reggimento Genio Pionieri d'Arresto, su tre battaglioni ciascuno.\nNella zona pi\u00f9 a nord e seguendo il confine con l'Austria sino al Trentino-Alto Adige, operavano gli alpini, con appositi reparti di alpini d'arresto fra cui i battaglioni \"Val Tagliamento\", \"Val Fella\", \"Val Natisone\", \"Val Cismon\", \"Val Brenta\" e \"Val Chiese\"; per gli alpini le \"opere\" erano quasi tutte in caverna (scavate nella roccia) ed erano ricavate, previo aggiornamento, delle preesistenti del Vallo Alpino. Ogni \"opera\" era costituita da pi\u00f9 P, M, posti di osservazione e comando e un gruppo di pi\u00f9 \"opere\" costituiva uno \"sbarramento\". Gli \"sbarramenti\" del Friuli Venezia Giulia si estendevano, da sud a nord, dal Passo di Tanamea sino a Tarvisio e da est a ovest, dalla Carnia sino alla valle del Tagliamento, mentre gli \"sbarramenti\" nel Trentino-Alto Adige coprivano, principalmente, la zona del Brennero e la val d'Adige.\nIn dettaglio le armi comprendevano:\nI battaglioni.\nIl funzionamento e la difesa delle fortificazioni permanenti era affidata ai battaglioni della fanteria d'arresto e di alpini d'arresto che erano:\nI battaglioni erano assegnati alle singole Brigate, anche se operativamente il loro controllo era assicurato a livello di Corpo d'armata. Una parte dei battaglioni erano in posizione \u201cQUADRO\u201d, cio\u00e8 disponeva soltanto di un piccolo nucleo per gli adempimenti amministrativi e, in tempo di pace, salvo qualche esercitazione la loro unica attivit\u00e0 era la manutenzione delle \"opere\" e la guardia alle fortificazioni pi\u00f9 importanti presso le quali si trovano le munizioni.\nNel 1992, dopo la disgregazione del Patto di Varsavia, \u00e8 iniziato lo smantellamento sistematico delle fortificazioni italiane; nessuna opera \u00e8 stata integramente conservata. Alcune fortificazioni, grazie al lavoro di associazioni e volontari, sono state parzialmente ripristinate a scopo storico-museale, come il Forte Beisner a Ugovizza e le postazioni PCO e M4 a San Michele del Carso.\nLe fortificazioni.\nRispetto alla loro collocazione geografica si potevano distinguere le seguenti linee della fortificazione permanente:\nCarso e basso Isonzo: era l'area tenuta dal 33\u00ba Battaglione fanteria d'arresto \"Ardenza\". Rispetto all\u2019asse di possibile penetrazione principale, cio\u00e8 la Cosiddetta \"soglia di Gorizia\", posta immediatamente a nord, aveva una funzione di protezione dei fianchi e di sbarramento rispetto alle manovre di aggiramento, sfruttando, come elementi naturali d\u2019ostacolo, l'area montuosa del Carso e si appoggiava sugli argini occidentali del fiume Isonzo e del fiume Torre nell'area della loro confluenza.\nGorizia, Monte Calvario, confluenza dei fiumi Torre e Natisone: era l'area tenuta congiuntamente dal 53\u00ba Battaglione fanteria d'arresto \"Umbria\" e dal 63\u00ba Battaglione fanteria d'arresto \"Cagliari\", che corrispondeva alla zona di responsabilit\u00e0 che riguardava la Brigata meccanizzata \"Gorizia\" e rappresentava il sistema fortificato che difende direttamente la 2soglia di Gorizia\" e il corridoio pianeggiante che da Gorizia raggiungeva Udine e la pianura friulana. Il settore del 63\u00ba Battaglione fanteria d'arresto \"Cagliari\", centrato sul Monte Calvario e appoggiato alla riva occidentale dell'Isonzo tra Gorizia e Gradisca d'Isonzo, rappresenta una prima linea difensiva, mentre il settore del 53\u00ba Battaglione fanteria d'arresto \"Umbria\" sfruttava essenzialmente l'ostacolo naturale rappresentato dai solchi del fiume Natisone, tra Manzano e la confluenza col fiume Torre, e dallo stesso fiume Torre, tra Pavia di Udine e Villesse avrebbe avuto funzione di rallentamento e arresto nel caso di sfondamento della prima linea difensiva.\nValli del Natisone e dello Judrio: era il settore tenuto essenzialmente dal 120\u00ba Battaglione fanteria d'arresto \"Fornovo\" e comprendeva tutta la zona ad est del fiume Natisone sino al confine con la Jugoslavia e verso Capriva del Friuli; le fortificazioni sfruttavano l'ostacolo naturale rappresentato dal fiume Judrio, a ridosso immediato della linea di frontiera, chiudendo inoltre i solchi orizzontali che da questa si dirigono alla piana di Cividale del Friuli, sviluppandosi, verso ovest, sino al fiume Natisone, mentre a nord di Cividale sbarravano le valli che dalla sella di Caporetto e dall'Isonzo avrebbero potuto consentire agli invasori di aggirare il dispositivo difensivo della pianura friulana.\nValli del Torre e Natisone: il sistema di fortificazioni delle valli dei fiumi Torre e Natisone, completava verso ovest e verso nord il sistema di protezione dei fianchi del dispositivo principale rappresentato dal basso Isonzo. Il settore era affidato al 52\u00ba Battaglione fanteria d'arresto \"Alpi\" detta Brigata meccanizzata \"Mantova\" ed era costituito da una linea fortificata che si distendeva ad ovest del fiume Natisone e nelle valli collegate, di una seconda linea arretrata, appoggiata alla riva occidentale del fiume Torre, da Tarcento sino ad Udine ed una serie di fortificazioni avanzate che chiudevano l'alta valle del Torre ed il sistema di valli, collegate confluenti verso la sella di Caporetto e l'alta valle dell\u2019Isonzo, in territorio Jugoslavo.\nFiume Tagliamento: l'ultima linea di difesa fissa era costituita dal Tagliamento, notevolmente arretrata rispetto alle altre. ed affidata al 73\u00ba Battaglione fanteria d'arresto \"Lombardia\"e al 74\u00ba Battaglione fanteria d'arresto \"Pontida\", entrambi in posizione \u201cquadro\u201d ed assegnati probabilmente alla 8\u00aa Brigata meccanizzata Garibaldi. 8\u00aa Brigata meccanizzata \"Garibaldi\". Le opere fortificate si estendevano sulla riva occidentale del fiume Tagliamento praticamente senza soluzione di continuit\u00e0 tra San Michele al Tagliamento, a sud, e Cornino, a nord; particolarmente consistenti le fortificazioni in corrispondenza dei ponti di Morsano, Casarsa e Spilimbergo. La manutenzione delle opere era affidata ad una compagnia del 120\u00ba Battaglione fanteria d'arresto \"Fornovo\" accasermata ad Arzene.\nValle del Fella e Val Tagliamento: l'area della Valle del Fella e della Valle del Tagliamento era affidata al Battaglione alpini d'arresto \"Val Tagliamento\" della brigata alpina \"Julia\"; tale sistema di fortificazioni difensive era essenziale poich\u00e9, l\u2019eventuale penetrazione di forze avversarie lungo queste vallate avrebbe causato l'immediato collasso di tutto il dispositivo difensivo nord orientale e costringere ad un ripiegamento ben oltre la linea del Piave. Il sistema fortificato della Val Tagliamento sbarrava principalmente l'asse di penetrazione rappresentato dalla Val Fella che, attraverso l'ampia conca del Tarvisio, era in comunicazione diretta con la valle della Drava che si spinge fino al Danubio ed era una delle direttrici pi\u00f9 plausibili per una possibile invasione da est. Punti di forza principali erano la fortificazione di Ugovizza e di Campiolo poco prima della confluenza nel Tagliamento dove erano presenti le opere di Cavazzo e Venzone. L'importanza di questo sistema fortificato \u00e8 dimostrata dalla sua totale ricostruzione dopo la distruzione di gran parte delle opere a causa del terremoto del 1976, e dal fatto che la fortificazione di Ugovizza \u00e8 stata completata con alcune opere poste sulla nuovo tratto autostradale della A23 tra Udine e Tarvisio.\nValle del But: il sistema fortificato della Valle del But, affidato al Battaglione alpini d'arresto \"Val Tagliamento\" era costituito dalle fortificazioni di Passo Monte Croce Carnico e di Paluzza che chiudevano un possibile asse di aggiramento da nord sfruttando la valle del Gail che si dirama da Villach e a sua volta in comunicazione con la valle della Drava, che scorre parallela appena una decina di chilometri pi\u00f9 a nord.\nAnterselva: le fortificazioni di Anterselva affidate al Battaglione alpini d\u2019arresto \"Val Brenta\", in posizione \"QUADRO\" la cui operativit\u00e0 era affidata alla sola 262\u00aa Compagnia, completavano ad ovest il sistema difensivo alpino i cui varchi erano essenzialmente rivolti verso l'alta valle della Drava, che ha origine proprio in Alto Adige tra Dobbiaco e San Candido. Anche la fortificazione alpina altoatesina aveva essenzialmente una funzione di protezione delle spalle dello schieramento difensivo avanzato della piana veneto-fiulana, in quanto un eventuale sfondamento in questo settore avrebbe consentito la penetrazione lungo la valle del Piave sino al mare Adriatico."}
{"id": "730478", "revid": "1226", "url": "https://it.wikipedia.org/wiki?curid=730478", "title": "Dipinto", "text": ""}
{"id": "730482", "revid": "1543377", "url": "https://it.wikipedia.org/wiki?curid=730482", "title": "Dragons Gallarate", "text": "La Dragons Gallarate \u00e8 una societ\u00e0 di hockey in-line maschile di Gallarate (VA).\nStoria.\nLa Dragons Gallarate nasce nel 1995. Da allora il presidente \u00e8 Fabio Ertani.\nNella stagione 2001 si aggiudicano il campionato battendo in finale play-off i Asiago Vipers per 5 a 2.\nCronistoria.\nPiazzamenti al termine della \"regular season\" (non al termine della stagione):"}
{"id": "730494", "revid": "17654", "url": "https://it.wikipedia.org/wiki?curid=730494", "title": "Francesca da Rimini (\u010caikovskij)", "text": ""}
{"id": "730496", "revid": "47767", "url": "https://it.wikipedia.org/wiki?curid=730496", "title": "P\u00ebtr Il\u2019i\u010d \u010cajkovskij", "text": ""}
{"id": "730508", "revid": "547992", "url": "https://it.wikipedia.org/wiki?curid=730508", "title": "Repubbliche marinare", "text": "Le repubbliche marinare sono state alcune citt\u00e0 portuali italiane che, a partire dal Medioevo, godettero, grazie alle proprie attivit\u00e0 marittime, di autonomia politica e di prosperit\u00e0 economica.\nTale definizione, nata nell'Ottocento, \u00e8 in genere riferita a quattro citt\u00e0 italiane, i cui stemmi sono riportati dal 1947 nelle bandiere della Marina Militare e della Marina Mercantile: Amalfi, Genova, Pisa e Venezia; tuttavia, oltre alle quattro pi\u00f9 note, sono considerate repubbliche marinare anche Ancona, Gaeta e Noli, alle quali si pu\u00f2 aggiungere, in Dalmazia, Ragusa. Uniformemente disseminate lungo la penisola italiana - al Nord, al Centro e al Sud - le repubbliche marinare furono importanti non solo per la storia della navigazione e del commercio: oltre a preziose merci altrimenti introvabili in Europa, nei loro porti arrivavano anche nuove idee artistiche e notizie su paesi lontani.\nDurante lo scorrere dei secoli, le repubbliche marinare, sia le pi\u00f9 note, sia le meno note ma non sempre meno importanti, vissero altalenanti fortune, che misero in luce ora l'una, ora l'altra citt\u00e0. Nel IX e nel X secolo, tale fenomeno ebbe inizio con Amalfi e Gaeta, che presto raggiunsero il loro periodo di massimo splendore. Intanto Venezia iniziava la sua ascesa graduale, mentre le altre citt\u00e0 vivevano ancora la lunga gestazione che le avrebbe portate all'autonomia e a dar seguito alla loro vocazione marinara. Dopo l'XI secolo, Amalfi e Gaeta declinarono rapidamente, mentre Genova e Venezia divennero le repubbliche pi\u00f9 potenti, seguite da Pisa, che visse il suo momento pi\u00f9 florido nel XIII secolo, e da Ancona e Ragusa, alleate per resistere alla potenza veneziana. Dopo il XIV secolo, mentre Pisa declinava sino a perdere la sua libert\u00e0, Venezia e Genova continuarono a dominare la navigazione, seguite da Ragusa e Ancona, che vissero nel XV secolo il loro momento aureo. Nel XVI secolo, con la perdita di autonomia di Ancona, rimasero solo le repubbliche di Venezia, Genova e Ragusa, che vissero ancora momenti di grande splendore sino a met\u00e0 del Seicento, seguiti da pi\u00f9 di un secolo di lenta e dorata decadenza che si concluse con l'invasione napoleonica.\nPeriodizzazione della storia delle repubbliche marinare.\nNella tabella sottostante si evidenziano i periodi di attivit\u00e0 delle varie repubbliche marinare durante lo scorrere dei secoli.\nNascita del concetto di \"repubbliche marinare\".\nPrima dell'unit\u00e0 italiana.\nL'espressione \"repubbliche marinare\" \u00e8 stata coniata dalla storiografia ottocentesca, quasi in coincidenza con la fine dell'ultima di esse: nessuno di questi Stati si \u00e8 mai autodefinito \"repubblica marinara\". Lo storico che introdusse l'espressione e mise a fuoco il concetto corrispondente fu lo svizzero Simondo Sismondi nel 1807, nell'opera \"Storia delle repubbliche italiane dei secoli di mezzo\". Nel testo di Sismondi le repubbliche marinare erano viste come citt\u00e0 dedite soprattutto a lottare tra loro per questioni legate alla propria espansione commerciale, a differenza dei liberi comuni, che invece lottavano insieme contro l'Impero difendendo coraggiosamente la propria libert\u00e0.\nIn Italia, ci\u00f2 determin\u00f2, sino all'unificazione, un giudizio negativo sulle citt\u00e0 marinare, perch\u00e9 la loro storia di lotte reciproche appariva in netto contrasto con lo spirito risorgimentale. Unica eccezione fu considerata la difficilissima e infine vittoriosa resistenza nell'assedio di Ancona del 1173, che la citt\u00e0 ottenne contro le truppe imperiali di Federico Barbarossa; quella vittoria entr\u00f2 nell'immaginario nazionale come anticipazione delle lotte dei patrioti italiani contro i dominatori stranieri. L'episodio, per\u00f2, veniva inserito nell'epopea comunale e non in quella marinara.\nDopo l'unit\u00e0 italiana.\nNei primi decenni dopo l'unificazione italiana, il patriottismo post-risorgimentale alimentava una riscoperta del Medioevo legata a un nazionalismo romantico, in particolare a quegli aspetti che sembravano prefigurare la gloria nazionale e le lotte per l'indipendenza. Il fenomeno delle \"repubbliche marinare\" venne allora reinterpretato, liberato dal pregiudizio negativo e affiancato alla storia gloriosa dei liberi comuni; si afferm\u00f2 cos\u00ec anche a livello popolare. Celebrando la storia le citt\u00e0 marittime italiane, non si considerarono tanto le lotte reciproche, quanto la loro comune intraprendenza marinara. Nella temperie culturale post-unitaria, infatti, si riteneva fondamentale per \"la formazione del moderno popolo italiano\", ricordare che \"in seno alle repubbliche marittime ed ai comuni sorse quella operosit\u00e0 che inaugur\u00f2 la civilt\u00e0 novella\".\nC'\u00e8 anche da tener presente che nella marina militare italiana, nata solo nel 1861, c'erano accesi contrasti tra le varie marine pre-unitarie: sarda, toscana, pontificia e napoletana; l'esaltazione dello spirito marinaresco che univa tutte le repubbliche marinare permetteva di mettere in luce una base storica comune, superando le divisioni. Era necessario quindi rimuovere le antiche rivalit\u00e0 e assai significativa a tal proposito fu la riconsegna a Pisa, da parte della citt\u00e0 di Genova, delle catene che chiudevano il porto della citt\u00e0 toscana, sottratte durante le lotte medievali e restituite nel 1860 in segno di \"fraterno affetto\" e di \"unione ormai indissolubile\" tra le due citt\u00e0, come si legge nella targa apposta dopo la restituzione.\nNel 1860 ci fu anche l'introduzione nei programmi scolastici dello studio delle repubbliche marinare come fenomeno unitario. Ci\u00f2 contribu\u00ec ulteriormente a rendere il concetto popolare. Nel programma del liceo, si prescriveva infatti, a partire da quell'anno, di affrontare in classe prima le \"cagioni del rapido risorgimento del commercio marittimo italiano - Amalfi, Venezia, Genova, Ancona, Pisa\" e l'\"Assodamento della grande potenza navale italiana\". Per la classe seconda si disponeva che l'insegnante, all'inizio dell'anno, richiamasse alla memoria il periodo \"in cui crebbero e fiorirono le repubbliche marittime\".\nDa quel momento, ogni volta che si sono rinnovati i programmi scolastici, lo studio del fenomeno delle repubbliche marinare venne sempre confermato. Nel 1875 anche nel programma di Storia per gli istituti tecnici si diede seguito all'indicazione ministeriale; si legge infatti nel testo scolastico di Carlo O. Galli che \"\u2026fra tutti i popoli d'Europa, quello che nel Medio Evo si lev\u00f2 per primo a grande potenza\" nella navigazione fu il popolo italiano e il motivo principale di ci\u00f2 si attribuisce all'indipendenza di cui godettero \"\u2026le repubbliche marittime dell'Italia, tra le quali meritano maggior ricordo Amalfi, Pisa, Genova, Ancona, Venezia, Napoli e Gaeta\".\nNel 1895 il marinaio Augusto Vittorio Vecchi, fondatore della Lega Navale Italiana e pi\u00f9 noto come scrittore con lo pseudonimo di Jack la Bolina, scrisse una \"Storia generale della marina militare\", che ebbe larga diffusione e in cui si rievocano le imprese militari delle citt\u00e0 marinare \"in ordine cronistorico di origine e di decadimento, da Amalfi per Pisa, Genova ed Ancona a Venezia\".\nSi notino gli elenchi delle citt\u00e0 marinare, che annoverano cinque repubbliche nei programmi scolastici del 1860 e nel testo del 1875 (Amalfi, Venezia, Genova, Ancona e Pisa), mentre nel testo del 1895 se ne citano sette tra quelle principali, aggiungendo Napoli e Gaeta, limitatamente al periodo antecedente la dominazione normanna. Tutti i testi, comunque, citano due oppure tre repubbliche marinare maggiori: Genova e Venezia, o Genova, Venezia e Pisa.\nMancava per\u00f2 ancora una storia della marina italiana che non si limitasse a quella militare; fu Camillo Manfroni, nel 1899, a scriverla. Nel suo testo, lo storico identific\u00f2 la fase pi\u00f9 gloriosa della storia marinara italiana con il periodo delle repubbliche marinare. Sul finire dell'Ottocento, il mito di queste citt\u00e0 dedite alla navigazione era in questo modo consolidato e consegnato al XX secolo.\nNel Novecento.\nIl numero \"quattro\", che spesso ancor oggi ricorre associato alle repubbliche marinare, come si vede non \u00e8 originario; esisteva invece un elenco breve, limitato a due (Genova e Venezia) o tre citt\u00e0 (Genova, Venezia e Pisa) e un elenco lungo, che comprendeva anche Ancona, Amalfi e Gaeta.\nDeterminante per la diffusione dell'elenco a quattro repubbliche marinare fu una pubblicazione del capitano Umberto Moretti, che aveva ricevuto dalla Regia Marina, nel 1904, l'incarico di scrivere la storia marittima di Amalfi; il volume usc\u00ec con un titolo assai significativo: \"La prima repubblica marinara d\u2019Italia\". Da quel momento il nome di Amalfi si affianc\u00f2 definitivamente a quello delle altre repubbliche dell'elenco breve, equilibrando con la sua presenza lo sbilanciamento verso il centro-nord del paese.\nNegli anni trenta del Novecento si consolid\u00f2 cos\u00ec un elenco ridotto, composto di soli quattro nomi: Amalfi, Pisa, Genova e Venezia; ci\u00f2 port\u00f2, infine, all'inserimento dei simboli delle quattro citt\u00e0 nella bandiera della marina italiana. Il vessillo, approvato nel 1941, a causa della guerra fu poi adottato solo nel 1947. Nel 1955, le quattro citt\u00e0 rappresentate nella bandiera della marina diedero vita alla suggestiva regata delle Antiche Repubbliche Marinare.\nSolo nel 1967, con l'uscita del testo di Armando Lodolini \"Le repubbliche del mare\", venne ripreso l'elenco lungo delle repubbliche marinare \u2014 Amalfi, Pisa, Genova, Venezia, Ancona, Gaeta \u2014 alle quali si aggiunse anche la dalmata Ragusa. Per quanto poi riguarda Noli, solo negli ultimi decenni si \u00e8 messa a fuoco la sua natura di piccola repubblica marinara, prima affermata solo a livello accademico.\nNel 2000, il presidente della Repubblica Ciampi riassunse il ruolo svolto nella Storia dalle repubbliche marinare con queste parole: \nDescrizione.\nFattori caratterizzanti.\nGli elementi che caratterizzarono una repubblica marinara furono:\nOrigini, affermazione e durata.\nLa ripresa economica che si ebbe in Europa a partire dal IX secolo, abbinata all'insicurezza delle vie di comunicazione terrestri, fece s\u00ec che le principali rotte commerciali si sviluppassero lungo le coste del mar Mediterraneo: in questo contesto, e data la crisi dei poteri centrali, alcune citt\u00e0 portuali furono in grado di acquisire sempre maggiore autonomia, fino a ricoprire un ruolo di primo piano nello scenario europeo.\nInteressante notare che ben sei di esse - Amalfi, Venezia, Gaeta, Genova, Ancona e Ragusa - iniziarono la propria storia di autonomia e mercatura dopo essere state quasi distrutte da un terribile saccheggio, oppure furono fondate da profughi di terre devastate. Queste citt\u00e0, esposte alle incursioni dei pirati e trascurate dai poteri centrali, organizzarono in modo autonomo la propria difesa, accoppiando l'esercizio del commercio marittimo a quello della sua protezione armata; furono poi in grado, nei secoli IX, X e XI, di passare all'offensiva, ottenendo numerose vittorie contro i saraceni, a partire dalla storica battaglia di Ostia dell'849. I traffici di queste citt\u00e0 raggiungevano l'Africa e soprattutto l'Asia, inserendosi efficacemente tra la potenza marittima bizantina e quella islamica, con le quali si stabil\u00ec un rapporto complesso di competizione e di collaborazione per il controllo delle rotte mediterranee.\nOgnuna di esse fu favorita dalla propria posizione geografica, lontana dalle principali vie di passaggio degli eserciti e protetta da monti o lagune, che la isol\u00f2 e le permise di dedicarsi indisturbata ai traffici marittimi. Tutto ci\u00f2 port\u00f2 a una graduale autonomia amministrativa e, in alcuni casi, a una vera e propria indipendenza dai poteri centrali, i quali da tempo non riuscivano pi\u00f9 a controllare le province periferiche: l'Impero bizantino, il Sacro Romano Impero, lo Stato Pontificio.\n\u00c8 inoltre importante ricordare che le forme di indipendenza che si vennero a creare in queste citt\u00e0 furono varie, e tra esse stenta a orientarsi il moderno modo di considerare i rapporti politici, che distingue nettamente tra autonomia amministrativa e libert\u00e0 politica. Per questo motivo, nella sottostante tabella le date relative all'indipendenza sono due: una si riferisce alla libert\u00e0 di fatto acquisita, l'altra a quella di diritto.\nDal punto di vista istituzionale, coerentemente con la loro origine comunale, le citt\u00e0 marinare erano delle repubbliche oligarchiche, generalmente rette, in maniera pi\u00f9 o meno dichiarata, dalle principali famiglie mercantili: i governi erano dunque espressione del ceto mercantile, che costituiva il nerbo della loro potenza; per questo, a volte, ci si riferisce a tali citt\u00e0 col termine pi\u00f9 generico di \"repubblica mercantile\". Esse erano dotate di un articolato sistema di magistrature, dalle competenze a volte complementari, a volte sovrapposte, che nei secoli mostr\u00f2 una decisa tendenza a modificarsi \u2014 non senza un certo grado di instabilit\u00e0 \u2014 e ad accentrare il potere: cos\u00ec il governo divenne privilegio della nobilt\u00e0 mercantile a Venezia (dal 1297) e del duca ad Amalfi (dal 945). Tuttavia anche Gaeta, che non ebbe mai ordinamenti repubblicani, e Amalfi, che divenne ducato nel 945, sono dette \"repubbliche marinare\", in quanto il termine \"repubblica\" non va inteso nel significato moderno: fino a Machiavelli e a Kant, \"repubblica\" era sinonimo di \"Stato\", e non era contrapposto a \"monarchia\".\nLe Crociate offrirono l'occasione di espandere i commerci: Amalfi, Genova, Venezia, Pisa, Ancona e Ragusa erano gi\u00e0 impegnate nel commercio con il Levante, ma con le Crociate migliaia di abitanti delle citt\u00e0 marinare si riversarono in Oriente, creando fondachi, colonie e stabilimenti commerciali. Essi esercitarono una grande influenza politica a livello locale: i mercanti italiani costituivano infatti, nei centri sede dei loro affari, associazioni di categoria con lo scopo di ottenere dai governi stranieri privilegi giurisdizionali, fiscali e doganali.\nSolo Venezia, Genova e Pisa ebbero un'espansione territoriale oltremare, ossia possedettero ampie regioni e numerose isole lungo le coste mediterranee; Genova e Venezia arrivarono inoltre a dominare anche tutta la propria regione e parte di quelle confinanti, diventando capitali di Stati regionali; Venezia fu poi l'unica a dominare territori assai lontani dalla costa, sino a occupare la Lombardia orientale. Amalfi, Gaeta, Ancona, Ragusa e Noli estesero invece il proprio dominio solo a una parte del territorio della propria regione, configurandosi come citt\u00e0-stato; tutte le repubbliche ebbero comunque proprie colonie e fondachi nei principali porti mediterranei, tranne Noli, che usufruiva di quelli genovesi.\nSe premessa alla nascita delle repubbliche mercantili era stata l'assenza di una forte autorit\u00e0 centrale, la loro fine fu viceversa dovuta all'affermazione di un potente Stato centralizzato: solitamente l'indipendenza poteva durare finch\u00e9 il commercio era in grado di assicurare prosperit\u00e0 e ricchezza, ma quando queste cessavano, s'innescava un declino economico terminante con l'annessione, non necessariamente violenta, a uno Stato forte e organizzato.\nLa longevit\u00e0 delle varie repubbliche marinare fu molto varia: Venezia ebbe la pi\u00f9 lunga vita, dall'Alto Medioevo all'Et\u00e0 napoleonica; anche Genova e Ragusa ebbero storia lunghissima, dal Mille all'Et\u00e0 napoleonica; Noli dur\u00f2 altrettanto, ma smise di commerciare gi\u00e0 nel XV secolo. Pisa e Ancona ebbero una vita comunque lunga, restando indipendenti sino al Rinascimento. Amalfi e Gaeta furono invece le prime a cadere, conquistate dai Normanni nel XII secolo.\nNumero delle repubbliche marinare nei secoli.\nCome evidenziato nella tavola cronologica seguente, il numero delle repubbliche marinare si \u00e8 modificato nel corso dei secoli, nel seguente modo:\nPeriodi aurei, di ascesa, di declino.\nLa tabella seguente mette a confronto la diversa durata delle repubbliche marinare, i loro periodi aurei (indicati con colori pi\u00f9 intensi) i periodi di ascesa e di declino (colori pi\u00f9 o meno chiari), tenendo presenti le guerre vinte o perse, le colonie commerciali nel Mediterraneo, la potenza economica, i possedimenti territoriali, i periodi di temporanea sudditanza a potenze estranee. Per Noli \u00e8 stato usato un colore diverso per indicare il periodo della sua non completa indipendenza. Le date poste all'inizio e alla fine di ogni linea del tempo indicano rispettivamente l'anno di inizio e di fine dell'autonomia; l'eventuale data intermedia indica invece l'anno in cui da indipendenza \"de facto\" si pass\u00f2 a indipendenza \"de iure\". Le note, infine, si riferiscono ai periodi di temporanea perdita di libert\u00e0.\nImportanza delle repubbliche marinare.\nGrazie alle repubbliche marittime si riattivarono i contatti tra l'Europa, l'Asia e l'Africa, quasi interrotti dopo la caduta dell'Impero romano d'Occidente; la loro storia s'intreccia sia con l'avvio dell'espansione europea verso Oriente, sia con le origini del moderno capitalismo, inteso come sistema mercantile e finanziario; in queste citt\u00e0 si coniarono monete d'oro, in disuso da secoli, si misero a punto nuove pratiche di cambio e di contabilit\u00e0: nacquero cos\u00ec la finanza internazionale e il diritto commerciale.\nVennero inoltre incentivati i progressi tecnologici nella navigazione; importanti, al riguardo, il miglioramento e la diffusione della bussola da parte degli amalfitani e l'invenzione veneziana della galea grossa. La navigazione deve molto alle repubbliche marinare anche per ci\u00f2 che concerne la cartografia nautica: le carte del XIV e nel XV secolo a noi pervenute appartengono tutte alle scuole di Genova, di Venezia e di Ancona.\nDall'Oriente le repubbliche marinare importavano una vasta gamma di merci introvabili in Europa, che poi rivendevano in altre citt\u00e0 d'Italia e dell'Europa centrale e settentrionale, creando un triangolo commerciale tra l'Oriente arabo, l'Impero bizantino e l'Italia; sino alla scoperta dell'America furono perci\u00f2 nodi essenziali degli scambi tra l'Europa e gli altri continenti.\nTra i prodotti pi\u00f9 importanti si ricordano:\nLe repubbliche marinare ebbero un notevole impatto sulla storia dell'arte, grazie alla grande prosperit\u00e0 derivante dai commerci, al punto che ben cinque di esse (Amalfi, Genova, Venezia, Pisa e Ragusa) sono oggigiorno inserite nell'elenco dei Patrimoni dell'umanit\u00e0 dell'UNESCO. Se non si pu\u00f2 parlare di un\"'arte marinara\", cio\u00e8 di una corrente artistica comune a tutte e loro esclusiva, un tratto caratterizzante fu la commistione di elementi delle diverse tradizioni artistiche mediterranee, elementi principalmente bizantini, islamici e romanici.\nDalle colonie delle repubbliche marinare discendono, almeno in parte, le attuali comunit\u00e0 italiane all'estero di Grecia, Turchia, Libano, Gibilterra e Crimea, nonch\u00e9 l'isola linguistica dei Tabarchini in Sardegna e l'estinta comunit\u00e0 degli Italiani di Odessa.\nStoria delle singole repubbliche.\nAmalfi.\nAmalfi, la prima repubblica marinara a raggiungere un'importanza di primo piano, acquis\u00ec l'indipendenza \"de facto\" dal Ducato di Napoli nell'839: quell'anno infatti il principe di Benevento Sicardo, durante una guerra contro i bizantini, espugn\u00f2 la citt\u00e0 e ne deport\u00f2 la popolazione: quando egli mor\u00ec in una congiura di palazzo gli amalfitani si ribellarono, scacciarono il presidio longobardo e diedero vita alla libera repubblica di Amalfi. Gli amalfitani si ressero con un ordinamento repubblicano retto da \"comites\", a cui erano preposti i \"praefecturii\", fino al 945, quando Mastalo II assunse il potere e si proclam\u00f2 duca.\nGi\u00e0 dalla fine del IX secolo il ducato svilupp\u00f2 intensi scambi con l'Impero bizantino e con l'Egitto. I mercanti amalfitani sottrassero agli Arabi il monopolio dei commerci mediterranei e fondarono nel X secolo basi mercantili nell'Italia meridionale, in Nordafrica e in Medio Oriente. Nell'XI secolo Amalfi raggiunse l'apice della sua potenza marittima e aveva fondachi a Costantinopoli, Laodicea, Beirut, Giaffa, Tripoli di Siria, Cipro, Alessandria, Tolemaide e addirittura a Baghdad e in India.\nI suoi confini terrestri si estendevano dal fiume Sarno a Vietri, mentre a occidente confinava col Ducato di Sorrento; possedeva inoltre Capri, donata dai bizantini come ricompensa per aver sconfitto i saraceni a San Salvatore nell'872. Inoltre, per soli tre anni (dall'831 all'833), i duchi di Amalfi Mansone I e Giovanni I ebbero anche il controllo del Principato di Salerno, comprendente l'intera Lucania. La flotta amalfitana contribu\u00ec a liberare il Tirreno dai pirati saraceni, sconfiggendoli a Licosa (846), a Ostia (849) e sul Garigliano (915).\nAll'alba dell'anno Mille, Amalfi era \u00abla pi\u00f9 prospera citt\u00e0 della Langobardia\u00bb, l'unica, per grandezza, ricchezza e potenza, a poter competere con le grandi metropoli arabe: coniava una propria moneta d'oro, il tar\u00ec, che aveva corso in tutti i principali porti mediterranei; dell'epoca sono le \"Tavole amalfitane\", un codice di diritto marittimo rimasto valido per tutto il Medioevo; a Gerusalemme il nobile commerciante Mauro Pantaleone edific\u00f2 l'ospedale da cui avrebbero avuto origine i Cavalieri di Malta.\nI lungimiranti duchi di Amalfi seppero salvaguardare nei secoli la propria potenza, alleandosi, a seconda delle circostanze, ora con i bizantini, ora col Papa, ora coi musulmani.\nPer lungo tempo, sulla base di un'erronea lettura di un passo dell'umanista Flavio Biondo, all'amalfitano Flavio Gioia \u00e8 stata attribuita l'invenzione della bussola. Nonostante la tenace tradizione originatasi, leggendo correttamente il passo di Biondo risulta che Flavio Gioia non sia mai esistito, e che la gloria degli amalfitani non fu quella di inventare la bussola, importata in realt\u00e0 dalla Cina, ma di essere stati i primi a usarla e a diffonderne l'uso in Europa.\nLo stretto legame che leg\u00f2 la citt\u00e0 di Amalfi all'Oriente \u00e8 testimoniato anche dall'arte che fior\u00ec nei secoli di indipendenza e in cui si fusero armonicamente influenze bizantine e arabo-normanne.\nVerso la met\u00e0 dell'XI secolo la potenza del ducato cominci\u00f2 a offuscarsi: nel 1039, anche a causa di lotte intestine, fu conquistato da Guaimario V, principe di Salerno, citt\u00e0 storica nemica di Amalfi, dal cui controllo si liber\u00f2 nel 1052 col duca Giovanni II. Ma nel 1073 Roberto il Guiscardo, chiamato dagli stessi amalfitani contro Salerno, conquist\u00f2 il ducato. Amalfi rimase sostanzialmente autonoma, si ribell\u00f2 anzi spesso ai reggenti fino al 1100, quando l'ultimo duca Marino Sebaste fu deposto dai Normanni, che lasciarono ad Amalfi solo un'autonomia amministrativa, revocata poi nel 1131 da Ruggero II di Sicilia. Dopo la conquista normanna, la decadenza non fu immediata, divenendo nel frattempo scalo marittimo dello Stato normanno-svevo, ma il bacino commerciale amalfitano si ridusse al Mediterraneo occidentale e in modo graduale la citt\u00e0 fu soppiantata, localmente da Napoli e Salerno, a livello mediterraneo da Pisa, Venezia e Genova.\nGenova.\nGenova era risorta agli albori del X secolo, quando, dopo la distruzione della citt\u00e0 per mano saracena, i suoi abitanti ripresero la via del mare. A met\u00e0 del X secolo, inserendosi nella contesa tra Berengario II d'Ivrea e Ottone I di Sassonia, ottenne nel 958 l'indipendenza \"de facto\", ufficializzata poi nel 1096 con la creazione della \"Compagna Communis\", unione dei commercianti e dei feudatari della zona.\nNel frattempo l'alleanza con Pisa consentiva la liberazione del Mediterraneo occidentale dai pirati saraceni. Le fortune del comune aumentarono notevolmente grazie all'adesione alla prima crociata, che procur\u00f2 grandi privilegi per le comunit\u00e0 genovesi in Terrasanta.\nL'apogeo si ebbe nel XIII secolo, a seguito del Trattato di Ninfeo e della duplice vittoria su Pisa (battaglia della Meloria, 1284) e Venezia (battaglia di Curzola, 1298): la Superba, appellativo della citt\u00e0 che deriva dall'opera del Petrarca \"Itinerarium breve de Ianua ad Ierusalem\" (1358) nel quale la descriveva, dominava il mar Mediterraneo e il Mar Nero e controllava buona parte della Liguria, la Corsica, il Giudicato sardo di Torres, l'Egeo Settentrionale e la Crimea meridionale.\nIl Trecento segn\u00f2 invece una grave crisi economica, politica e sociale per Genova, che, fiaccata da lotte intestine, perse la Sardegna a favore degli Aragonesi, fu sconfitta da Venezia ad Alghero (1353) e a Chioggia (1379) e sottomessa pi\u00f9 volte alla Francia e al Ducato di Milano.\nLa repubblica era indebolita dallo stesso ordinamento dello Stato, che, basato su accordi privati tra le principali famiglie, portava a governi incredibilmente brevi e instabili e a frequentissime lotte di fazione.\nDopo le pestilenze e le dominazioni straniere del Tre e Quattrocento, la citt\u00e0 visse un secondo apogeo a seguito della riconquista dell'autogoverno per mano di Andrea Doria (1528), al punto che il secolo seguente fu detto \"El siglo de los Genoveses\"; tale definizione non fu dovuta al commercio marittimo, bens\u00ec alla sua impressionante penetrazione bancaria, grazie al Banco di San Giorgio, che ne fece un'autentica potenza economica mondiale: parecchie monarchie europee, come la Spagna, furono vincolate ai prestiti dei banchieri genovesi e la sua moneta, il genovino, divenne una delle pi\u00f9 importanti al mondo.\nLa repubblica comunque risultava allora indipendente solo \"de iure\", perch\u00e9 di fatto si ritrov\u00f2 sotto l'influenza delle principali potenze vicine, prima i francesi e gli spagnoli, poi gli austriaci e i Savoia. La repubblica croll\u00f2 a seguito della I campagna d'Italia di Napoleone Bonaparte: divenuta nel 1797 Repubblica Ligure, fu annessa alla Francia nel 1805, con la II campagna d'Italia. Nel 1815, il congresso di Vienna ne decret\u00f2 l'annessione al Regno di Sardegna. L'importanza artistica di Genova \u00e8 stata riconosciuta dall'UNESCO inserendo le Strade Nuove e il complesso dei Palazzi dei Rolli tra i patrimoni dell'umanit\u00e0. Il legame indissolubile tra Genova e la navigazione \u00e8 testimoniato da Lanzerotto Malocello, da Ugolino e Vadino Vivaldi e soprattutto dal celeberrimo Cristoforo Colombo, uno dei pi\u00f9 grandi navigatori di tutte le epoche.\nPisa.\nLa Repubblica Pisana nacque nell'XI secolo. In questo periodo storico Pisa intensific\u00f2 i propri commerci nel mar Mediterraneo e fin\u00ec per scontrarsi pi\u00f9 volte con le navi saracene, sconfiggendole a Reggio Calabria (1005), a Bona (1034), a Palermo (1064), a Mahdia (1087), anche grazie all'alleanza con la nascente potenza del Regno di Sicilia.\nAll'origine Pisa era retta da un Visconte, il cui potere era limitato dal Vescovo: ma nell'XI secolo, inserendosi nelle lotte tra questi due poteri, la citt\u00e0, governata da un Consiglio degli Anziani, acquis\u00ec un'autonomia \"de facto\", ufficializzata poi nel 1081 da Enrico IV di Franconia.\nNel 1016 Pisa, grazie all'alleanza con Genova, sconfisse i Saraceni, conquist\u00f2 la Corsica e i giudicati sardi di Cagliari e Gallura, e acquis\u00ec il controllo del Tirreno; un secolo dopo prese le Baleari. Contemporaneamente il suo potere economico e politico si accrebbe notevolmente coi diritti commerciali acquisiti con le Crociate, grazie ai quali pot\u00e9 insediare numerosi fondachi in Terrasanta. Pisa fu sempre la pi\u00f9 fervida sostenitrice della causa ghibellina, opponendosi quindi alle guelfe Genova, Noli, Lucca e Firenze: la sua moneta, l'aquilino (moneta pisana) rec\u00f2 sempre il nome dell'imperatore.\nPisa raggiunse l'apice del proprio splendore tra XII e XIII secolo, quando le sue navi controllavano il Mediterraneo occidentale e pot\u00e9 esprimere nel campo dell'arte il romanico pisano, miscellanea di elementi occidentali, orientali, islamici e classici.\nLa rivalit\u00e0 con Genova si acu\u00ec nel XIII secolo e sfoci\u00f2 nella battaglia navale della Meloria (1284), che segn\u00f2 l'inizio del declino della potenza pisana, con la cessione a Genova della Corsica (1299), a cui si aggiunse nel 1324 - dopo la battaglia di Lucocisterna - quella della Sardegna a favore dell'Aragona; ma soprattutto, a differenza di Genova, Pisa doveva controllare un entroterra, che vedeva nelle vicinanze le citt\u00e0 rivali di Lucca e Firenze: questo sottrasse forze alla marineria e port\u00f2 la repubblica alla rovina.\nNel XIV secolo Pisa pass\u00f2 dalla realt\u00e0 comunale a quella della signoria, mantenendo la propria indipendenza e in sostanza il dominio della costa toscana, e si riappacific\u00f2 con Genova: tuttavia, nel 1406, la citt\u00e0 fu assediata da milanesi, fiorentini, genovesi e francesi e annessa alla Repubblica di Firenze. Durante la crisi di quest'ultima nelle guerre d'Italia del XVI secolo, Pisa si rivolt\u00f2 contro Piero il Fatuo e nel 1494 si ricostitu\u00ec come repubblica autonoma, ripristinando moneta e magistrature proprie; ma dopo 16 anni di grave guerra, gi\u00e0 nel 1509 Firenze riusc\u00ec a riconquistarla definitivamente. L'antico porto Pisano, ora interrato per le alluvioni dell'Arno, era situato a nord dell'attuale citt\u00e0 di Livorno.\nLa vita del pisano Leonardo Fibonacci, celebre matematico, esprime bene il proficuo rapporto tra commercio, navigazione e cultura tipico delle repubbliche marinare; egli rielabor\u00f2 e diffuse in Europa le conoscenze scientifiche arabe, tra cui la numerazione a dieci cifre, e l'uso dello zero.\nVenezia.\nVenezia, fondata dai Veneti in fuga dagli Unni nel V secolo, cominci\u00f2 un graduale processo di indipendenza dall'Impero bizantino a partire dal crollo dell'Esarcato di Ravenna, nel 751. Passi avanti si fecero nell'840, con la stipula del Pactum Lotharii con il Sacro Romano Impero, stretto tra il doge Pietro Tradonico e l'imperatore germanico Lotario I, senza che venisse chiamato in causa il sovrano bizantino, seppur formalmente signore di Venezia. La citt\u00e0 lagunare acquis\u00ec potenza dallo sviluppo dei rapporti commerciali con l'Impero bizantino, di cui formalmente faceva ancora parte, per restarne anche in seguito alleata nella lotta contro Arabi e Normanni. La rottura definitiva con Costantinopoli arriv\u00f2 solo con la guerra del 1122-1126, quando il doge Domenico Michiel dichiar\u00f2 guerra all'Impero d'Oriente, conseguentemente al suo rifiuto di rinnovare i privilegi commerciali gi\u00e0 garantiti al proprio vassallo veneziano come ricompensa per l'aiuto offerto nella guerra contro i Normanni nel 1082. Tale guerra port\u00f2 alla completa indipendenza, di diritto e di fatto, istituzionalizzata nel 1143 con il \"Commune Veneciarum\".\nIntorno all'anno mille cominci\u00f2 la sua espansione nell'Adriatico, sconfiggendo i pirati che occupavano le coste dell'Istria e della Dalmazia e ponendo quelle regioni e le loro principali citt\u00e0 sotto il proprio dominio.\nIstituzionalmente Venezia era retta da un'oligarchia delle principali famiglie mercantili, sotto la presidenza del doge e di numerose e articolate magistrature, tra cui il Senato; notevole fu la Serrata del Maggior Consiglio (1297), con cui furono esclusi dal governo coloro che non appartenevano alle pi\u00f9 importanti famiglie mercantili. A Venezia fu stilato il \"Capitulare nauticum\", uno dei primi codici di navigazione, giuntoci nella redazione del 1256, ma anteriore a quella data di un paio di secoli.\nLa quarta crociata (1202-1204) le permise di conquistare le localit\u00e0 marittime commercialmente pi\u00f9 importanti dell'Impero bizantino, tra cui Corf\u00f9 (1207) e Creta (1209), e di raggiungere la Siria e l'Egitto. Venezia tocc\u00f2 cos\u00ec il culmine della propria potenza, dominando i traffici commerciali tra Europa e Oriente: aveva fondachi in tutto il Mediterraneo orientale ed era detta \"la Serenissima\". Alla fine del XIV secolo, Venezia era divenuta uno degli Stati pi\u00f9 ricchi del continente: la sua moneta, lo zecchino, era coniata in oro e fu una delle pi\u00f9 influenti d'Europa.\nTra i secoli XIV e XVIII la Serenissima Repubblica di Venezia, in risposta alla politica aggressiva del Ducato di Milano, conquist\u00f2 un vasto Dominio di Terraferma, comprendente il Veneto, il Friuli, la Venezia Giulia, e la Lombardia fino a Brescia; a ci\u00f2 si univa lo Stato da Mar, un vero e proprio impero coloniale costituito dai possedimenti d'oltremare, tra cui l'Istria, la Dalmazia (tranne Ragusa), quasi tutte le isole greche e Cipro. La Serenissima fu quindi la pi\u00f9 estesa delle repubbliche marinare, nonch\u00e9 il pi\u00f9 potente Stato della penisola italiana.\nIl suo potere nel Mediterraneo orientale nei secoli successivi, nonostante la vittoria di Lepanto, fu minacciato e compromesso dall'espansione dell'Impero ottomano e dallo spostamento dei commerci sull'Atlantico; inizi\u00f2 cos\u00ec una lenta decadenza, culminata con la conquista napoleonica del 1797, che la ridusse a una citt\u00e0-stato dipendente dagli Asburgo, fino all'unione col Regno Lombardo-Veneto nel 1848.\nArtisticamente Venezia ebbe per secoli risonanza europea: nel Medioevo fondendo nella propria architettura gli stili romanico, gotico e bizantino; nel Rinascimento con i pittori Tiziano, Giorgione, Tintoretto, Bellini e Lotto; nel periodo barocco con i compositori Antonio Vivaldi, Giuseppe Tartini e Tomaso Albinoni; nel Settecento con i vedutisti Giambattista Tiepolo e Canaletto, il commediografo Carlo Goldoni, lo scultore Antonio Canova e lo scrittore e avventuriero Giacomo Casanova.\nTra i pi\u00f9 importanti navigatori e viaggiatori veneziani si annoverano Alvise Da Mosto, Sebastiano Caboto, grande cartografo, e Marco Polo, celebre per il resoconto del suo viaggio in Cina, \"Il Milione\". Giovanni Caboto, il cui luogo di nascita \u00e8 incerto (Gaeta, Castiglione Chiavarese o Savona), ma che acquis\u00ec la cittadinanza veneziana, fu il primo europeo a raggiungere il Canada.\nAncona.\nCompresa nello Stato Pontificio dal 774, Ancona fu devastata dai saraceni nell'839; risollevatasi lentamente, intorno al 1000 entr\u00f2 a far parte del Sacro Romano Impero, ma acquis\u00ec gradualmente autonomia fino a diventare pienamente indipendente nell'XI secolo. Pur ostacolata da Venezia, che intendeva monopolizzare l'Adriatico, mantenne l'indipendenza e la floridezza economica grazie all'alleanza con l'Impero bizantino, col regno d'Ungheria e specialmente con la Repubblica di Ragusa.\nCaratteristiche distintive di questa repubblica furono: il non aver mai attaccato le altre citt\u00e0 marinare, la continua necessit\u00e0 di difendersi, il dedicarsi totalmente alla navigazione, il completo disinteresse per l'espansione territoriale (limitata allo spazio vitale per la difesa e per l'approvvigionamento alimentare). Dovette guardarsi soprattutto dalle mire del Sacro Romano Impero (da parte del quale sub\u00ec tre assedi), di Venezia (nel corso di cinque guerre) e del Papato.\nAttraverso Ancona passava la via commerciale, alternativa a quella veneziana, che dal Medio Oriente, passando per Ragusa, Ancona, Firenze e le Fiandre, conduceva in Inghilterra; fu perci\u00f2 la porta d'Oriente dell'Italia centrale. Sulle rotte orientali aveva fondachi e consolati a Costantinopoli e nei principali porti dell'Impero bizantino, dall'Egeo al Mar Nero sino all'Egitto. Aveva inoltre alcune basi anche sulle rotte occidentali.\nAncona ebbe il suo periodo di maggior splendore nel XV secolo, quando papa Eugenio IV la defin\u00ec ufficialmente \"repubblica\" (1447). La moneta di Ancona, accettata su tutte le piazze commerciali mediterranee, fu l'agontano. Le leggi marittime di Ancona furono gli Statuti del mare, formatisi gradualmente nel corso del XII secolo tenendo presenti i principali codici marittimi medievali. Il suo territorio era compreso tra l'Adriatico, i fiumi Esino, Musone e Aspio e difeso dai venti castelli di Ancona.\nNella difesa della propria libert\u00e0, Ancona usc\u00ec pi\u00f9 volte vittoriosa, come nel terribile assedio del 1173, in cui le truppe imperiali germaniche circondarono la citt\u00e0 dal mare mentre le navi veneziane occupavano il porto. Un'eclisse di libert\u00e0 ci fu invece nel periodo che va dal 1348 al 1383. La citt\u00e0 fu infatti espugnata dai Malatesta nel 1348, quando era indebolita dalla peste e da gravi incendi; pass\u00f2 quindi sotto il controllo della Chiesa nel 1353 per opera del cardinale guerriero Egidio Albornoz, per liberarsene nel 1383, quando la rocca papale che la teneva sottomessa fu distrutta a furor di popolo e l'antico regime di autonomia fu ristabilito.\nIl declino cominci\u00f2 con la caduta di Costantinopoli, che indebol\u00ec i commerci; nel 1532 papa Clemente VII la pose sotto la diretta amministrazione della Chiesa con un'astuta manovra; i tentativi di riconquistare una libert\u00e0 de facto furono repressi nel sangue. La prosperit\u00e0 economica dur\u00f2 comunque fino alla fine del secolo.\nAncona conserva monumenti in cui il romanico si fonde con influssi bizantini e fu una delle culle del Rinascimento adriatico, in cui la riscoperta dell'arte classica si accompagn\u00f2 a una continuit\u00e0 formale con l'arte gotica.\nIl contributo di Ancona alle esplorazioni marittime e al commercio \u00e8 ben rappresentato da Ciriaco Pizzecolli, che navigava alla ricerca di testimonianze del passato ed \u00e8 perci\u00f2 considerato padre dell'archeologia, da Benvenuto Stracca, fondatore del diritto commerciale e infine da Grazioso Benincasa, navigatore e cartografo marittimo, figura cardine della scuola cartografica nautica anconitana, una delle pi\u00f9 importanti del XV secolo.\nRagusa.\nRagusa, fondata dai profughi della vicina Epidauro - distrutta nel 615 dagli slavi - gi\u00e0 nel VII secolo cominci\u00f2 a sviluppare un attivo commercio nel Mediterraneo orientale. A partire dall'XI secolo si impose come citt\u00e0 mercantile soprattutto nell'Adriatico e inizi\u00f2 la secolare alleanza con Ancona, necessaria per resistere alla tendenza veneziana a considerare l'Adriatico come proprio dominio esclusivo.\nDopo la caduta di Costantinopoli durante la Quarta crociata nel 1204, Ragusa cadde sotto il dominio di Venezia, dalla quale eredit\u00f2 gran parte delle sue istituzioni; dopo la pace di Zara (1358), Ragusa si diede volontariamente come vassallo al Regno d'Ungheria, da cui ottenne il diritto di autogoverno in cambio del vincolo di assistenza con la propria flotta e del pagamento di un tributo annuale.\nIl territorio della repubblica era costituito da una sottilissima striscia costiera compresa tra Porto Noumense e Punta d'Ostro, includendo anche le isole di Meleda, Lagosta, l'arcipelago delle Elafiti e la penisola di Sabbioncello.\nRagusa, basando la sua prosperit\u00e0 sul commercio marittimo, divenne la maggiore potenza dell'Adriatico meridionale. Raggiunse il suo apogeo nel XVI secolo, grazie anche a convenienti esenzioni fiscali per le merci e a un'estesa rete di fondachi. La zecca di Ragusa, attiva dal 1088 al 1803, emise monete con varie denominazioni, che seguirono le alterne vicende di dominio formale della repubblica.\nDi fronte alla sconfitta ungherese nella battaglia di Moh\u00e1cs (1526) per opera dell'Impero ottomano, Ragusa pass\u00f2 sotto la supremazia formale del sultano, obbligandosi a pagargli un simbolico tributo annuale: un'abile mossa che permise di salvaguardare la sua indipendenza.\nCol XVII secolo inizi\u00f2 per la Repubblica di Ragusa un lento declino, dovuto soprattutto a un terremoto (6 aprile 1667), che la distrusse quasi completamente, e all'aumento del tributo da versare alla Sublime Porta, fissato a 12\u00a0500 ducati. La Repubblica ragusea sopravvisse alla veneta rivale (1797). La pace di Presburgo del 1805 assegn\u00f2 la citt\u00e0 alla Francia: la citt\u00e0 fu occupata dalle truppe francesi nel 1806 ed entr\u00f2 nelle Province illiriche dell'impero francese.\nLa ricchezza di testimonianze artistiche della Repubblica di Ragusa \u00e8 riconosciuta dall'UNESCO, che ha dichiarato il suo centro storico patrimonio dell'umanit\u00e0. Oggi Ragusa \u00e8 l'unica citt\u00e0 ex-repubblica marinara a non far parte dello Stato italiano: il suo territorio \u00e8 in Croazia.\nGaeta.\nIl Ducato di Gaeta acquisisce autonomia amministrativa dall'Impero bizantino nell'839, sotto i co-ipati Costantino e Marino I, sostituiti verso l'875 da Docibile I di Gaeta, che inaugura appunto la dinastia dei Docibile, sotto cui la citt\u00e0 raggiunger\u00e0, nel X secolo, l'acme della potenza economica, politica e artistica, al punto da essere detta \"la piccola Venezia del Tirreno\": commerciava con le pi\u00f9 importanti citt\u00e0 italiane, aveva consolati in Barberia, ebbe leggi proprie e una propria moneta, il follaro, largamente diffusa nei mercati italiani.Gaeta controllava un'area corrispondente grossomodo alla parte occidentale dell'attuale provincia di Latina e per alcuni anni ebbe il dominio sulle Isole Ponziane.\nPer l'importanza dei traffici marittimi, il ducato si dot\u00f2 di un'organizzazione peculiare, in cui il potere del duca era limitato dal peso dell'aristocrazia e di un popolo che si faceva sempre pi\u00f9 forte, cosciente e prospero. Liberata da un assedio saraceno nell'846, con l'aiuto di Napoli e Amalfi, Gaeta sconfisse i musulmani a Ostia (849) e sul Garigliano (915); si valse peraltro del loro aiuto contro papa Giovanni VIII.\nNel 1032, a seguito di una crisi dinastica, i Docibile, che avevano regnato sino a quel momento, dovettero cedere Gaeta al Principato di Capua, e per i successivi sessant'anni duchi indipendenti si alternarono a vassalli capuani, finch\u00e9 nel 1100 nuovi duchi normanni liberarono la citt\u00e0 e la mantennero indipendente fino al 1135, quando l'ultimo duca, Riccardo III, la lasci\u00f2 in eredit\u00e0 a Ruggero II di Sicilia.\nNoli.\nLa fortuna di Noli cominci\u00f2 con le Crociate: la sua particolare posizione geografica la rese infatti un importante porto per la costruzione delle navi e il trasporto di uomini e vettovaglie diretti in Terrasanta. Partecipando alle crociate, Noli ottenne numerosi privilegi dai sovrani cristiani di Antiochia e di Gerusalemme e soprattutto ingenti ricchezze, con cui pot\u00e9 comprare gradatamente i vari diritti marchionali dai marchesi del Carretto, da cui dipendeva, fino alla completa indipendenza nel 1192, ufficializzata quattro anni dopo da Enrico VI di Svevia.\nAd appena dieci anni dalla sua nascita, i consoli del neonato comune decisero di allearsi con la vicina e assai pi\u00f9 potente Repubblica di Genova: nel 1202 infatti Noli ne divenne un protettorato, condizione che sarebbe durata per tutta la sua esistenza. Questo rese Noli una repubblica marinara \"anomala\" rispetto alle altre: infatti non batt\u00e9 mai moneta propria n\u00e9 ebbe fondachi autonomi, appoggiandosi per queste cose ai genovesi, pur mantenendo una totale indipendenza interna.\nLa piccola repubblica visse un periodo di florida espansione durante tutto il XIII e il XIV secolo, in cui costru\u00ec molte nuove torri, si dot\u00f2 di una cinta muraria ed estese i suoi confini fino ai limitrofi paesi di Orco, Mallare, Segno e Vadocitt\u00e0. Citt\u00e0 fortemente guelfa, ader\u00ec alla Lega Lombarda contro Federico II di Svevia e fu per questo premiata da papa Gregorio IX con la costituzione della diocesi di Noli nel 1239 e la donazione dell'Isola di Bergeggi.\nMa la prosperit\u00e0 di Noli era legata alle crociate: quando queste terminarono, la sua posizione geografica, tanto utile nel Duecento, si rivel\u00f2 inadatta ai traffici di maggior cabotaggio delle navi quattrocentesche: i nolesi, tagliati fuori dai commerci marittimi, cessarono ogni attivit\u00e0 mercantile e divennero pescatori. Questa \u00e8 un'altra peculiarit\u00e0 della storia di Noli: infatti dal 1400 di fatto smise di essere \"marinara\", pur conservando la propria indipendenza per altri quattro secoli.\nAll'isolamento commerciale si aggiunsero le continue guerre con i vicini comuni di Savona e Finale Ligure, che condannarono la cittadina ligure a una lunga decadenza, destinata a durare fino alla fine dell'indipendenza, avvenuta nel 1797 con l'annessione alla Repubblica Ligure. Secondo alcuni studiosi, nacque a Noli il navigatore Antonio de Noli, esploratore delle coste africane, ma esiste un acceso dibattito in merito.\nRapporti tra le repubbliche marinare.\nLe relazioni tra le repubbliche marittime traevano origine dalla loro natura di stati votati alla navigazione e al commercio marittimo. Queste relazioni riguardarono di volta in volta accordi di natura economica e politica, allo scopo di trarre reciprocamente profitto da una rotta commerciale o per decidere di comune accordo di non ostacolarsi.\nNei primi secoli, quando ancora non erano divenute cos\u00ec forti da contrastarsi le une con le altre, le citt\u00e0 marinare furono spesso alleate allo scopo di liberare le loro rotte dai corsari saraceni: si vedevano cos\u00ec insieme Genova e Pisa, Venezia e Ancona, Amalfi e Pisa: addirittura nel 1087 la cosiddetta crociata di Mahdia vide schierate fianco a fianco Genova, Gaeta, Pisa e Amalfi. Ma questa situazione ebbe vita breve: in capo a pochi decenni la concorrenza per il controllo delle rotte commerciali con l'Oriente e nel Mediterraneo scaten\u00f2 cruentissime guerre fratricide e una vera e propria selezione tra le repubbliche marinare: Amalfi sar\u00e0 saccheggiata da Pisa, che sar\u00e0 distrutta da Genova, che sar\u00e0 sconfitta da Venezia.\nVenezia e Genova.\nI rapporti tra Genova e Venezia furono quasi sempre di forte ostilit\u00e0 e concorrenza, sia economica sia militare. Sino all'inizio del XIII secolo le ostilit\u00e0 si limitarono a singoli atti di pirateria e a isolate schermaglie. Verso il 1218 le Repubbliche di Venezia e di Genova si accordavano per mettere fine alla dannosa corsarer\u00eca con la garanzia di tutelarsi reciprocamente, mentre ai Genovesi veniva garantita la libert\u00e0 di traffico nelle terre dell'impero orientale, nuovo e redditizio mercato.\nLa guerra di San Saba e il conflitto 1293-1299.\nLa prima vera guerra scoppi\u00f2 ad Acri, citt\u00e0 in cui entrambe le repubbliche avevano un quartiere, per il possesso del monastero di san Saba: nel 1255 i genovesi lo occuparono, saccheggiarono il quartiere veneziano e affondarono le navi in porto. La Serenissima, alleatasi con Pisa per i comuni interessi siro-palestinesi, rispose distruggendo il monastero. La fuga dei genovesi e del signore di Toron, Filippo di Montfort, concluse la prima fase di quella spedizione punitiva.\nGi\u00e0 nel 1258 le tre potenze marittime si scontrarono in un'impari lotta nelle acque antistanti Acri. La flotta genovese fu sgominata e i veneziani catturarono 300 marinai e alcune galee. Venezia e Pisa avevano dalla loro i sovrani di Cipro e Gerusalemme, mentre con i genovesi si schier\u00f2 Ancona. I genovesi risposero alleandosi con l'Impero di Nicea, formato dai bizantini cacciati da Costantinopoli dai veneziani con la Quarta crociata e intenzionati a riprendersela: nel 1261 i niceni abbatterono l'Impero latino di Costantinopoli, Stato-fantoccio dei veneziani che reggeva la citt\u00e0. Genova sostitu\u00ec quindi Venezia nel monopolio dei commerci col Mar Nero, almeno fino alla battaglia di Curzola (1298) - dove furono catturati Andrea Dandolo e Marco Polo - che, anche se vinta da Genova, lasci\u00f2 entrambe le rivali esauste.\nLa guerra degli Stretti.\nL'espansione della Dominante nel Mar Nero port\u00f2 allo scoppio di un nuovo conflitto con Venezia, la cui flotta, alleata con l'Impero d'Oriente e capeggiata da Niccol\u00f2 Pisani, tent\u00f2 di scacciare i genovesi dalla loro colonia di Galata, ma fu respinta da Pagano Doria; i due si scontrarono di nuovo nella battaglia del Bosforo, di esito indeciso (1352). Ma nel 1353 il veneziano si alle\u00f2 con gli Aragonesi per attaccare la citt\u00e0 genovese di Alghero, in Sardegna: la battaglia della Lojera fu la pi\u00f9 grande disfatta genovese prima di allora. I liguri si rifecero nel 1354 presso l'isolotto di Sapienza, nel Peloponneso; ma della vittoriosa battaglia di Sapienza Genova non seppe approfittare e l'anno dopo le due stipularono una pace non troppo onerosa, impegnandosi a non mandare navi alla Tana per tre anni.\nLa guerra di Chioggia.\nVerso la fine del XIV secolo i genovesi occuparono Cipro e Tenedo, fatto che scaten\u00f2 la reazione dei veneziani, i quali, dopo un iniziale successo, furono sconfitti a Pola dai genovesi, che occuparono Chioggia e posero l'assedio a Venezia. Ma i veneziani riuscirono ad allestire una nuova flotta e ad assediare a loro volta a Chioggia i genovesi, che furono costretti ad arrendersi. La pace di Torino (1381) che pose fine alla guerra, caus\u00f2 effetti contrapposti: Genova, sconfitta una volta per tutte, pot\u00e9 conservare Cipro ma prese la strada di una decadenza durata fino al Cinquecento; Venezia, vincitrice stremata, dovette scendere a patti con gli alleati della rivale e cedere la Dalmazia all'Ungheria, ma riuscir\u00e0 a riprendersi nel Quattrocento.\nLa Lega Santa e la Battaglia di Lepanto.\nIntorno alla met\u00e0 del XV secolo Genova aveva stipulato un'alleanza con Firenze e Milano, facente capo a Carlo VII di Francia; di contro, Venezia si era avvicinata notevolmente ad Alfonso V d'Aragona, insediato sul trono di Napoli. A causa delle rivalit\u00e0 degli Stati italiani, si erano formate due grandi coalizioni, dietro le quali si andava progressivamente sviluppando l'intervento straniero nella penisola.\nMa l'espansione dell'Impero ottomano dopo la caduta di Costantinopoli nel 1453 mise a repentaglio i commerci orientali delle due repubbliche, che quindi abbandonarono i loro scontri per aderire alla Lega Santa creata da papa Pio V. La maggior parte della flotta cristiana era formata da navi veneziane, circa 100 galee; Genova invece era sotto bandiera spagnola, poich\u00e9 aveva noleggiato a Filippo II tutte le sue navi: l'imponente flotta si riun\u00ec nel golfo di Lepanto per scontrarsi con la flotta turca comandata da Capudan Mehmet Al\u00ec Pasci\u00e0. Era il 7 ottobre del 1571 e la battaglia di Lepanto, combattuta da mezzogiorno al tramonto, si risolse con la vittoria della Lega cristiana.\nCiononostante, in seguito gli Ottomani fecero capitolare molte colonie genovesi e veneziane e costrinsero le due repubbliche a cercare un nuovo destino: Genova lo trov\u00f2 nella nascente finanza internazionale, Venezia nell'espansione terrestre.\nGenova e Pisa.\nQueste due repubbliche marinare ebbero molti scambi, data la loro vicinanza. In principio, i rapporti furono di collaborazione e di alleanza nell'affrontare l'incombente e sempre pi\u00f9 minacciosa espansione musulmana. In seguito, per\u00f2, si accesero le rivalit\u00e0 per primeggiare nella parte occidentale del Mediterraneo.\nAlleate contro i Saraceni.\nAll'inizio del secondo millennio, Genova e Pisa si unirono per sgominare la flotta saracena di Muj\u0101hid al-\u02bf\u0100mir\u012b (detto in Italia \"Musetto\" o \"Mugetto\"), che, dalla base di Torres, in Sardegna, danneggiava i loro commerci. Le operazioni riuscirono, ma ben presto iniziarono dispute per il controllo dei territori conquistati: a causa delle limitate forze a loro disposizione, non riuscirono a occupare la grande isola del Tirreno per molto tempo.\nLe numerose contese, anche armate, furono superate nel 1087 quando si riallearono contro il comune nemico e, con un'imponente flotta di duecento galee genovesi e pisane ma anche di Amalfi, Gaeta e Salerno, attaccarono la citt\u00e0 tunisina di al-Mahdiyya. Il 21 aprile 1092 papa Gregorio VII affidava a Pisa il governo della Corsica. Quella stessa vittoriosa spedizione convinse il pontefice Urbano II che il progetto di una grande crociata per liberare la Terrasanta era possibile.\nIntorno agli anni venti del secolo, inviati da papa Pasquale II, i Pisani e i Genovesi liberarono le Isole Baleari. Il Papa, come atto della propria riconoscenza, concesse alle due repubbliche molti privilegi; all'arcivescovo di Pisa fu riconosciuta la primazia sulla Sardegna e confermata quella sulla Corsica.\nLa prima guerra.\nLe concessioni del pontefice all'arcivescovato pisano incrementarono notevolmente la fama della repubblica toscana in tutto il Mediterraneo, ma suscitarono, allo stesso tempo, le invidie dei Genovesi, che presto si trasformarono in competizione e in scontri per il controllo della Corsica: questi attaccarono Pisa due volte, nel 1066 e nel 1070, ma furono sconfitti.\nLa guerra riprese nel 1119, quando i Genovesi assaltarono delle galee pisane, dando origine ad una sanguinosa guerra, combattuta in mare e in terraferma, che dur\u00f2 fino al 1133 interrotta da diverse tregue, alcune rispettate, altre violate. Gli scontri ebbero alterne vicende e si conclusero con la spartizione fra le due contendenti dell'influenza sui vescovati corsi. La pace fu ottenuta anche grazie all'intercessione dell'allora papa Innocenzo II.\nLa seconda guerra.\nQuando l'imperatore Federico Barbarossa scese in Italia per contrastare il potere dei Comuni italiani, Genova appoggi\u00f2 la causa imperiale seppur con alcune riserve. Pisa, invece, concesse il proprio appoggio incondizionato all'imperatore partecipando all'assedio di Milano. Nel 1162 e nel 1163 Federico I di Svevia concesse alla fedele Pisa notevoli privilegi, come il controllo della costa tirrenica fino a Civitavecchia.\nCi\u00f2 riaccese il risentimento genovese, che anche in questo caso non tard\u00f2 a trasformarsi in guerra aperta, con scontri dalle alterne fortune. Genova, indebolita da scontri di fazione e guerre per il controllo dell'Oltregiogo, sub\u00ec una serie di sconfitte navali; per rimediarvi, a met\u00e0 degli anni 1160 strinse un'alleanza con Lucca: in cambio di un attacco via terra contro Pisa, da combinare con quello navale, i genovesi avrebbero costruito per i lucchesi una torre (torre Motrone) lungo la \"via Regia\", nella zona dove ora sorge Viareggio. L'alleanza tra Lucca e Genova verr\u00e0 rinnovata altre volte, ma la torre sar\u00e0 poi distrutta dai pisani nel 1170, durante un'altra serie di scontri, in cui intervenne anche Firenze in aiuto di Pisa.\nLo scontro ebbe una pausa in occasione della quarta discesa in Italia del Barbarossa, ma riprese subito dopo la sua partenza.\nLa pace fu raggiunta nel 1175 con il ritorno dell'imperatore in Italia. L'accordo favoriva Genova, che vedeva espandersi i propri territori d'oltremare. Successivamente, Pisa e Genova parteciparono alla campagna bellica guidata da Enrico VI di Svevia, successore del Barbarossa, contro il regno di Sicilia.\nLa battaglia del Giglio.\nNel 1241 papa Gregorio IX aveva indetto un concilio a Roma per confermare la scomunica dell'imperatore Federico II di Svevia; Genova, allora in mano ai guelfi, si offr\u00ec di scortare i prelati francesi, spagnoli e lombardi, per difenderli dai ghibellini, con l'aiuto di Venezia e del papato. Ma la flotta imperiale, assistita da quella di Pisa, la distrusse tra l'Isola del Giglio e l'Isola di Montecristo. La battaglia del Giglio segn\u00f2 l'apice della potenza dei ghibellini.\nLa battaglia della Meloria e la fine di Pisa.\nDal 1282 al 1284 Genova e Pisa tornarono a combattersi duramente: l'episodio decisivo di quegli scontri fu la lunga battaglia navale della Meloria del 6 agosto 1284, in cui la vittoria arrise alla Dominante, mentre le galee pisane, lasciate sole dal conte Ugolino, furono costrette a ritirarsi nel porto di Pisa.\nMigliaia furono i prigionieri condotti dai Genovesi nelle carceri di Malapaga: fra di essi il poeta Rustichello da Pisa, che incontr\u00f2 un altro prigioniero celebre, Marco Polo, catturato nel corso della battaglia di Curzola, e trascrisse le avventure dell'esploratore veneziano nel Milione.\nLa disfatta, che cost\u00f2 a Pisa migliaia di uomini, segn\u00f2 il definitivo arresto della potenza della Repubblica toscana, la quale non riuscir\u00e0 pi\u00f9 a riacquistare la posizione di dominio nel Mediterraneo occidentale. Circa cinquant'anni dopo, il signore di Pisa Fazio Novello della Gherardesca sottocrisse degli accordi di amicizia con la citt\u00e0 ligure: ma a dispetto di essi, nel 1406 i genovesi aiutarono i fiorentini nell'assedio di Pisa, che porter\u00e0 alla fine della gloriosa e secolare Repubblica.\nVenezia e Pisa.\nIl primo scontro fra Pisa e Venezia fu scatenato dalla concorrenza per la partecipazione alla Prima crociata. Le due repubbliche si erano mosse tardivamente: cinque mesi dopo la conquista crociata di Gerusalemme non erano neppure giunte in Terrasanta, ma stavano svernando nelle acque di Rodi, dove vennero a battaglia nel dicembre 1099: Dagoberto da Pisa, comandante della flotta pisana, fu sconfitto dal vescovo veneziano Eugenio Contarini; la Serenissima si assicur\u00f2 cos\u00ec il monopolio dei commerci con Bisanzio.\nSuccessivamente la flotta veneziana contribu\u00ec alla presa di Haifa mentre Daiberto divenne il primo patriarca di Gerusalemme e incoron\u00f2 Goffredo primo sovrano cristiano di Gerusalemme Ma i rapporti tra Pisa e Venezia non furono sempre caratterizzati da rivalit\u00e0 e antagonismo. Infatti le due repubbliche, nel corso dei secoli, stipularono diversi accordi con i quali si stabilivano le zone di influenza e di azione di Pisa e di Venezia in modo tale da non ostacolarsi.\nIl 13 ottobre 1180 fu stipulato un accordo per la non ingerenza reciproca negli affari adriatici e tirrenici tra il doge di Venezia e il rappresentante dei consoli pisani e nel 1206 Pisa e Venezia concludevano un trattato nel quale si ribadivano le rispettive zone d'influenza. Nonostante la loro amicizia, Venezia non aiut\u00f2 Pisa nella sua crisi: un errore per alcuni storici, poich\u00e9 perse un'alleata e rafforz\u00f2 la rivale Genova.\nNel 1494-1509, durante lo svolgersi degli avvenimenti relativi all'assedio di Pisa da parte di Firenze, la Serenissima, seguendo la sua politica tendente ad assicurare la \"libert\u00e0 d'Italia\" con l'eliminazione di ogni intervento straniero sul suolo italiano, era corsa a soccorrere i Pisani che tentavano di salvare la restaurazione della propria repubblica dall'aggressione di Firenze, non osteggiata da Carlo VIII, sovrano di Francia, presente in Italia con il suo esercito.\nAmalfi e Pisa.\nAmalfi, gi\u00e0 dall'ultimo ventennio del secolo XI, aveva perso la completa autonomia, anche se continuava i propri scambi commerciali godendo, almeno in questo periodo, di un'ampia autonomia amministrativa. Sotto la protezione del normanno Guglielmo II di Sicilia, terzo Duca di Puglia, gli amministratori di Amalfi raggiunsero, nell'ottobre 1126, un proficuo accordo commerciale con Pisa, allo scopo di collaborare nella tutela dei comuni interessi nel Tirreno: accordo frutto di un'amicizia coi toscani che durava ormai da decenni. Ma quando si scaten\u00f2 una guerra che vedeva impegnati papa Innocenzo II e l'imperatore Lotario III (e con loro le repubbliche di Genova e Pisa) contro il normanno Ruggero II di Sicilia (che controllava il territorio di Amalfi), l'esercito di Pisa, ritenendo che l'accordo del 1126 non fosse pi\u00f9 valido per la soggezione di Amalfi ai Normanni, attacc\u00f2 la citt\u00e0 costiera il 4 agosto 1135 e la depred\u00f2 brutalmente.\nAnche se la guerra si concluse in favore di Ruggero II (che vide riconosciuti i propri diritti sui territori dell'Italia meridionale), Amalfi aveva subito un colpo durissimo, col quale perse, assieme alla flotta, anche la sua autonomia amministrativa.\nAmalfi e Gaeta.\nAmalfi e Gaeta furono spesso alleate, insieme ad altri Stati del Meridione, per contrastare i corsari saraceni: nell'846, insieme ai ducati di Napoli e Sorrento, sconfissero per la prima volta i musulmani nella battaglia di Licosa. Nell'849 le due citt\u00e0 aderirono alla Lega campana (assieme a papa Leone IV, a Napoli e a Sorrento) per difendere il porto di Ostia e quindi Roma dall'invasione saracena. La Battaglia di Ostia \u00e8 considerata da alcuni eminenti storici la prima vera lega militare tra stati italiani e la pi\u00f9 grande vittoria di una flotta cristiana sui musulmani prima di Lepanto.\nMa la vittoria definitiva sui musulmani giunse nel 915, quando Amalfi e Gaeta formarono la Lega romana con papa Giovanni X, Napoli, Capua, Salerno, Benevento, il Regno d'Italia e l'Impero d'Oriente e vinsero la decisiva battaglia del Garigliano, con cui distrussero la grande colonia arabo-berbera del Garigliano e bloccarono l'espansione musulmana in Italia. Infine, nel 1087 Amalfi e Gaeta unirono le loro flotte a quelle di Pisa, Genova e Salerno e attaccarono con successo il porto tunisino di al-Mahdiyya.\nNonostante la repressione della corsareria, le due repubbliche mantennero sempre ottimi rapporti con i Paesi islamici: per spiegare questo apparente controsenso, bisogna ricordare che i saraceni non erano sudditi di emiri o califfi, e che questi erano anzi i principali partner commerciali dei due ducati e potevano, a seconda delle circostanze, risultare utili per preservare la propria indipendenza contro l'imperatore greco o quello germanico.\nVenezia, Ancona e Ragusa.\nNonostante nell'XI secolo Venezia e Ancona fossero state alleate contro i saraceni, ben presto prevalse la competizione commerciale di Venezia da una parte e Ancona con Ragusa dall'altra, poich\u00e9 tutte e tre le citt\u00e0 si affacciano sul mare Adriatico. Si arriv\u00f2 in pi\u00f9 di un'occasione allo scontro aperto: la Serenissima, consapevole della propria maggiore potenza economica e militare, non gradiva la concorrenza di altre citt\u00e0 marinare nell'Adriatico e, per resisterle, Ancona e Ragusa strinsero ripetute e durevoli alleanze, quasi una federazione. Esse svilupparono anche una via commerciale alternativa a quella veneziana (Venezia-Germania-Austria), che iniziava dall'Oriente, passava per Ragusa ed Ancona, interessava Firenze per giungere infine nelle Fiandre.\nNel 1174 Venezia un\u00ec le proprie forze all'esercito imperiale di Federico Barbarossa per assediare Ancona. I lagunari bloccarono il porto di Ancona, mentre le truppe imperiali circondavano la citt\u00e0 da terra. Dopo alcuni mesi di drammatica resistenza gli Anconitani, sostenuti dai Bizantini, riuscirono ad inviare un piccolo drappello in Emilia-Romagna, dove poterono chiedere il soccorso delle truppe di Ferrara e di Bertinoro, che cacciarono le soldatesche veneto-imperiali. La Pace di Venezia, tra le altre cose, regol\u00f2 i rapporti tra le forze partecipanti all'assedio di Ancona. Circa venti anni pi\u00f9 tardi, nel 1195 navi pisane ed anconitane tentarono di rendere libera dal controllo veneziano la navigazione in Adriatico, ma furono messe in fuga e inseguite sino a Costantinopoli.\nNel XIII secolo le tensioni continuarono: nel 1205 Venezia si impossess\u00f2 di Ragusa e ne diresse quindi i destini per pi\u00f9 di un secolo, frenandone l'espansione marittima. La citt\u00e0 dalmata reag\u00ec sviluppando una fitta rete di rapporti commerciali con l'interno della penisola balcanica. Alcuni studi recenti considerano il periodo veneziano di Ragusa non una vera e propria soggezione, ma una sorta di protettorato. Inoltre, nel 1277 i lagunari attaccarono il porto di Ancona, subendo per\u00f2 una sonora disfatta: ebbe cos\u00ec inizio una nuova guerra, conclusasi nel 1281 con il trattato di Ravenna. Il XIV secolo vide la fine della dominazione veneziana su Ragusa (nel 1358), che pot\u00e9 cos\u00ec riconfermare la sua antica alleanza con Ancona.\nPisa e Ancona.\nI rapporti tra le due repubbliche marittime dell'Italia centrale variarono molto a seconda delle circostanze: si combatterono nella guerra di San Saba, ma\nsi allearono contro Venezia due volte, nel 1195 e nel 1257.\nNoli e Genova.\nCome gi\u00e0 detto, Noli fu un protettorato genovese dal 1202 alla fine della sua indipendenza: una scelta che le permise di non essere schiacciata dall'immensa superiorit\u00e0 della vicina, pur con qualche condizionamento nella politica estera. Noli ricambi\u00f2 la protezione aiutando Genova nelle guerre contro Pisa e Venezia.\nLa Regata delle Antiche Repubbliche Marinare.\nNel 1955, per rievocare le gloriose gesta delle quattro repubbliche marinare pi\u00f9 note, le amministrazioni comunali di Venezia, Genova, Amalfi e Pisa decisero di istituire la Regata delle Antiche Repubbliche Marinare, ovvero una competizione di canottaggio preceduta da un corteo storico.\nL'evento si svolge ogni anno tra la fine di maggio e l'inizio di luglio, ed \u00e8 ospitato a rotazione nelle suddette citt\u00e0."}
{"id": "730513", "revid": "111678575", "url": "https://it.wikipedia.org/wiki?curid=730513", "title": "Altobello Melone", "text": "Egli fu \u2014 secondo l'autorevole parere di Roberto Longhi \u2014 \u00abuno dei giovani pi\u00f9 moderni ed audaci che contasse nei primi decenni del Cinquecento la pittura dell'Italia settentrionale\u00bb.\nVita e profilo artistico.\nSulla vita di Altobello Melone si hanno pochissime notizie certe. Particolarmente difficile risulta la ricostruzione del suo apprendistato e del suo percorso artistico anteriore alla prima data certa, quella dell'allogazione degli affreschi del duomo di Cremona nel 1516.\nTra le opere che \u2014 non senza incertezze attributive \u2014 compongono il primissimo catalogo di Altobello si possono citare la \"Madonna col Bambino e san Giovannino\" dell'Accademia Carrara di Bergamo e la \"Adorazione del Bambino e Santi\" in deposito al Kunsthaus di Zurigo da collocare temporalmente attorno al 1510.Esse mostrano come il giovane pittore, a quella data, sia alla ricerca di una propria misura stilistica, attenta alle novit\u00e0 leonardesche o bramantiniane provenienti da Milano e al tonalismo di matrice veneziana.\nA ridosso di tali prove si colloca l'evento destinato a marcare in profondit\u00e0 lo stile di Altobello: l'incontro con il Romanino. Una significativa testimonianza della comunanza di intendimenti e di soluzioni che si viene a stabilire con il pittore bresciano \u00e8 data dal \"Compianto su Cristo morto\" della Pinacoteca di Brera proveniente con ogni probabilit\u00e0 dalla chiesa di San Lorenzo a Brescia e datata al 1512.\nLa convergenza stilistica con Romanino \u00e8 particolarmente evidente, quasi a formare un sodalizio, nel corso della seconda decade del Cinquecento, al punto che nelle \"Notizie d'opere del disegno\" redatte tra il 1521 and 1543 dal collezionista d'arte veneziano Marcantonio Michiel il pittore cremonese \u00e8 indicato come \"discepulo di Armanin\"; un'assonanza tanto forte da rendere talvolta difficile l'attribuzione di opere all'uno o all'altro autore.\nAppartengono a questo periodo la \"Trasfigurazione\" al Sz\u00e9pm\u0171v\u00e9szeti M\u00fazeum e la \"Coppia di Amanti\" nella Gem\u00e4ldegalerie di Dresda. Quest'ultima tavola (della quale esistono anche altre copie eseguite dallo stesso Altobello) mostra con evidenza il distacco compiuto dal linguaggio e dalla poetica di Tiziano. Commentando il quadro Mina Gregori osserv\u00f2: \nSempre a questo periodo particolarmente fertile appartiene uno dei quadri pi\u00f9 celebri del Melone, il cosiddetto \"Cesare Borgia\" conservato all'Accademia Carrara (ca. 1513). La tavola raffigura un gentiluomo dallo sguardo intenso e severo con un copricapo ornato \u2014 secondo la moda del tempo \u2014 da una spilla e con una mano coperta da un guanto bianco. La figura (che nella prima met\u00e0 dell'Ottocento \u00e8 stata romanticamente e disinvoltamente identificata col duca Valentino) si staglia su un paesaggio tempestoso che mostra come la lezione di Giorgione e di Tiziano, ancorch\u00e9 contrastata, sia stata attentamente meditata.\nUn'altra prova delle qualit\u00e0 di ritrattista \u00e8 fornita da Altobello nella tavola \"Ritratto di dama\" alla Pinacoteca di Brera (ca. 1510-15). Vi \u00e8 raffigurata una nobildonna e dallo sguardo intenso e un po' malinconico, con una grande collana formata da cerchietti di due diversi colori; il suo portamento elegante che si staglia sullo sfondo di una fortezza (identificabile con quella di Brescia).\nIl 1516 ed il 1518 rappresentano le uniche date certe nella carriera di Altobello: esse corrispondono alle due documentate allogazioni degli affreschi sulla \"Vita di Cristo\" da eseguire nella navata centrale del Duomo di Cremona.\nIn questa sorta di tempio della pittura padana, Altobello si trova a doversi confrontare con le prove di altri artisti chiamati in quegli anni a realizzarvi l'apparato decorativo: Boccaccio Boccaccino e Gian Francesco Bembo.\nAncora una volta Altobello d\u00e0 prova di voler essere convinto interprete dell'anticlassicismo e del linguaggio \"espressionistico\" proprio dello stile del Romanino. Le sette scene realizzate da Altobello sono percorse da una potente carica trasgressiva \u2014 emblematica \u00e8 la \"Strage degli Innocenti\" \u2014 che si manifesta nella esasperazione dei gesti e nella trasformazione grottesca dei volti, dense di rimandi alle incisione di D\u00fcrer e di Altdorfer. Lo stesso Romanino nel 1517 verr\u00e0 chiamato, in qualit\u00e0 di giudice, a stimare le prime scene affrescate dal suo sodale cremonese e, in anni successivi, a proseguirne l'opera.\nLa stessa interpretazione in chiave popolare sino ai limiti del grottesco di soggetti sacri \u00e8 rinvenibile in opere coeve quali \"Sulla strada verso Emmaus\" alla National Gallery di Londra o la tavoletta \"Viaggio di Sant'Elena verso Gerusalemme in cerca della Sacra Croce\" in collezione privata.\nLe opere pi\u00f9 tarde mostrano ancora stretti punti di contatto con il Romanino, ma anche aperture verso il pi\u00f9 tenero linguaggio di artisti quali Lotto o Correggio, aperture rese necessarie dalla ricerca di una cifra stilistica capace di confrontarsi con le intenzioni manieristiche che si intravedono nella nuova generazione di pittori cremonesi; segnatamente Giulio Campi e Camillo Boccaccino."}
{"id": "730520", "revid": "1372005", "url": "https://it.wikipedia.org/wiki?curid=730520", "title": "Enrico di Cornovaglia", "text": "Biografia.\nNato nel castello di Haughley (facente parte della contea di Suffolk), essendo cugino sia di Enrico III che di Simone V di Montfort si ritrov\u00f2 suo malgrado immischiato nella Seconda guerra dei baroni. Si schier\u00f2 con i realisti e fu tra i prigionieri fatti a Lewes nel 1264, ma venne in seguito rilasciato.\nIl 5 maggio 1269 presso il Castello di Windsor Enrico spos\u00f2 la nobile Costanza di B\u00e9arn, i due non ebbero figli e l'erede al titolo paterno pass\u00f2 al suo fratello minore Edmondo di Cornovaglia. Nel 1268 gli era stato chiesto di andare dalla Sicilia, dove si trovava insieme ai combattenti dell'ottava crociata, in missione in Guascogna, per pacificare la regione, che viveva in una sorta di anarchia. Part\u00ec allora con Filippo III di Francia e Carlo d'Angi\u00f2 al seguito del corteo funebre che riportava in Francia i resti di Luigi IX, morto da crociato in Tunisia.\nIl 13 marzo del 1271, durante una lunga sosta del corteo a Viterbo, mentre stava assistendo alla messa nella chiesa di San Silvestro, venne improvvisamente raggiunto dai cugini Guido e Simone di Montfort il giovane, i quali desideravano vendicarsi su di lui dell'affronto subito dal re d'Inghilterra Enrico III, che aveva ucciso loro sia il padre che il fratello nella battaglia di Evesham, mutilando successivamente i loro cadaveri.\nEnrico fu brutalmente ucciso con ferite da spada mentre cercava di rifugiarsi sull'altare, in un delitto che provoc\u00f2 anche alcune vittime innocenti (i due chierici che assistevano il celebrante) e che, per l'efferatezza e per la profanazione del luogo sacro, dest\u00f2 molto scalpore in tutta Europa, anche perch\u00e9 proprio in quei giorni si stava ancora svolgendo a Viterbo il celebre, lunghissimo conclave che port\u00f2 all'elezione di Gregorio X dopo ben 1006 giorni di Sede vacante.\nDante Alighieri riprese l'episodio con una parafrasi per indicare Guido di Montfort tra gli omicidi. Egli parla del cuore di Enrico riprendendo una trattazione di Giovanni Villani, come esso fosse ancora sul Tamigi, e sul quale \"colasse\" (l'espressione \u00e8 ambigua e pu\u00f2 significare sia che il cuore \u00e8 venerato, sia che non \u00e8 ancora vendicato, perch\u00e9 il Montfort non fu mai punito per quell'omicidio). Infatti il Re d'Inghilterra avrebbe ottenuto il cuore del cugino da Filippo III di Francia, che aveva portato via da Viterbo i resti di Enrico, e l'avrebbe quindi messo in un'urna dorata su una colonna del Ponte di Londra."}
{"id": "730521", "revid": "415241", "url": "https://it.wikipedia.org/wiki?curid=730521", "title": "Piumaggio", "text": "Il piumaggio o anche meno comunemente piura \u00e8 la caratteristica principale che distingue gli uccelli da tutti gli altri esseri viventi. Esso \u00e8 costituito dall'insieme delle piume e delle penne.\nCaratteristiche.\nPiume e penne sono formazioni cornee dalla pelle che ricoprono l'epidermide degli uccelli, ma sono differenti dal punto di vista morfologico, anatomico e funzionale. Il piumaggio \u00e8 uno degli appendaggi cutanei pi\u00f9 complessi dei vertebrati: appendice dell'apparato tegumentario, \u00e8 formata dalla proliferazione controllata di cellule nell'epidermide, che produce cheratina.\nLa struttura portante \u00e8 composta dal calamo, la parte che si attacca al corpo, inserendosi in un follicolo della pelle, e dal rachide, la continuazione del calamo. Al rachide \u00e8 attaccata la superficie piana del vessillo, formata da tante laminette o barbe, da cui si dipartono le barbule munite nei margini di minutissimi uncini o cigli. La penna matura degli uccelli \u00e8 una parte morta, che \u00e8 possibile considerare come il pelo dei mammiferi.\nLe penne vessillate coprono l'esterno del corpo, sotto le quali troviamo le piume, che forniscono agli uccelli isolamento termico e impermeabilit\u00e0, proteggendoli dall'acqua e dalle variazioni di temperatura, anche in condizioni estreme. Le penne delle ali e della coda forniscono il sostegno aerodinamico necessario al volo, nonch\u00e9 il controllo e la regolazione del volo stesso. Queste rappresentano la maggior parte della superficie alare e caudale; hanno precise caratteristiche e sono disposte in punti ben precisi. Nonostante le piume siano leggere, l'intero piumaggio di un uccello pesa circa tre volte di pi\u00f9 del suo scheletro, poich\u00e9 alcune ossa sono cave e contengono sacche d'aria.\nAlcune specie hanno delle vere e proprie creste di penne sulla testa, o appendici ornamentali costituite da piume.\nNegli uccelli il dimorfismo sessuale (differenze tra esemplari maschi e femmine) si manifesta frequentemente nell'aspetto e la colorazione del piumaggio. Questo in alcuni casi ha la funzione di mimetizzare l'animale nell'ambiente in cui vive, per far s\u00ec che non venga facilmente riconosciuto dai predatori: questo tipo di colorazione \u00e8 tipico degli esemplari giovani e delle femmine, come nel caso del germano reale, il cui maschio ha invece una colorazione pi\u00f9 ricca. In altri casi il piumaggio pu\u00f2 assumere toni sgargianti e iridescenti, con vistose appendici costituite da grandi piume, come nel caso del pavone o dell'uccello lira, i cui esemplari maschi usano il piumaggio come ornamento a scopo di attrazione sessuale.\nCos\u00ec come avviene nei pesci, il colore del piumaggio pu\u00f2 differire fra il lato ventrale e quello dorsale, per consentire il mimetismo durante il volo.\nVi sono due tipi fondamentali di piume: \"piume mobili\" che coprono la parte esterna del corpo e piume interne che si trovano sotto le prime a contatto con l'epidermide.\nPiume e penne vengono ricambiate periodicamente allorch\u00e9 una nuova piuma o penna si forma in un follicolo, per cui la vecchia viene espulsa. Il ricambio del piumaggio di un uccello viene attuato in maniera da non lasciare nuda nessuna parte del corpo e in modo tale da non compromettere il volo. Le penne della coda vengono cambiate a coppie simmetriche, appunto per questo motivo.\nAlcuni uccelli producono una polvere, ad emissione continua, che rende impermeabili le piume non lasciando passare n\u00e9 l'acqua n\u00e9 il freddo. La maggior parte degli uccelli acquatici produce una grande quantit\u00e0 di detta polvere. Questo prodotto pu\u00f2 emulsionarsi a contatto con elementi derivanti dall'inquinamento. In questo caso le piume si impregnano d'acqua e gli uccelli possono annegare. \u00c8 molto difficile pulire le piume degli uccelli quando queste vengono a contatto con oli minerali come nel caso di disastri ecologici dovuti a fuoriuscita accidentale di petrolio greggio.\nDifferenza tra penne e piume.\nDal punto di vista morfologico-anatomico, le piume si differenziano dalle penne per un rachide e vessillo quasi inesistente, con barbule predominanti. Il piumino \u00e8 un tipo particolare di piuma, privo di uncini.\nDal punto di vista funzionale, le piume si trovano sotto le pi\u00f9 rigide penne del rivestimento esterno e servono a limitare la dispersione di calore e l'assorbimento di umidit\u00e0. Le penne invece servono principalmente per il volo, con funzioni diverse fra penne remiganti (remiganti primarie e secondarie), penne copritrici e timoniere.\nUso delle piume.\nLe piume sono state impiegate dall'uomo per innumerevoli usi sia utilitaristici, che estetici, culturali e religiosi.\nFunzioni utilitaristiche.\nLe piume sono soffici e calde; per questo motivo costituiscono una pregiata (e tipicamente costosa) imbottitura per i letti, sia nel riempimento dei cuscini che nei piumini usati come coperte. Vengono anche usate per imbottire indumenti per la stagione fredda come giacche e giubbotti. Le piume d'oca, le pi\u00f9 pregiate, hanno la caratteristica di comprimersi ed espandersi intrappolando aria, e questo fa s\u00ec che tengano molto caldo.\nAnche le penne sono state sfruttate per numerosi usi da parte dell'uomo. In passato le penne d'oca venivano usate come strumenti di scrittura, tanto che oggi, nonostante siano disponibili strumenti costruiti appositamente, il termine ha conservato il doppio significato.\nNella costruzione di frecce, le penne mantengono la funzione che hanno nell'anatomia degli uccelli, in quanto vengono usate per regolarne la traiettoria in volo.\nUsi ornamentali.\nLe piume colorate venivano usate in passato come guarnizioni per cappelli sia da uomo che da donna; un esempio tipico \u00e8 costituito dalle grandi piume della coda dello struzzo. Una lunga penna orna il cappello del corpo militare degli alpini, e le piume sul copricapo dei bersaglieri sono tanto pi\u00f9 abbondanti quanto pi\u00f9 alti sono il grado e i meriti militari di chi lo indossa.\nUsi culturali e religiosi.\nLe penne delle aquile avevano un grande valore culturale e spirituale per i nativi americani come oggetti religiosi. L'uso religioso di penne di aquila e di falco era regolamentato da una legge americana che limitava il possesso di penne da parte dei membri delle trib\u00f9 dei nativi americani.\nDiversi uccelli e le loro piume hanno avuto importanza culturale in varie regioni del mondo; dai falchi nell'Antico Egitto alle aquile ed ai tacchini negli Stati Uniti. Nella mitologia greca Icaro prov\u00f2 a volare attaccando delle piume alle sue spalle con della cera, che venne sciolta dai raggi del sole.\nPteronofobia.\nLa fobia verso le piume viene chiamata \"Pteronofobia\". \u00c8 definita come una paura persistente, anormale e ingiustificata che colpisce chi teme che gli si possa fare solletico con una piuma.\nColoro che patiscono di questa condizione possono presentare timore o avversione alle piume, specialmente quando sono usate per far loro solletico. Certi eventi dell'infanzia, come fare solletico a un neonato, possono arrivare a essere la causa scatenante di questa fobia, dovuta al fatto che il piccolo si sente in trappola. Il riso del neonato pu\u00f2 essere mal interpretato dall'adulto come segno di allegria, quando in realt\u00e0 si produce come atto riflesso e il bambino sente angoscia."}
{"id": "730523", "revid": "1632387", "url": "https://it.wikipedia.org/wiki?curid=730523", "title": "Alleycat Scratch", "text": "Gli Alleycat Scratch sono un gruppo sleaze rock formato nel 1988 a San Francisco, California.\nPubblicarono un unico full-length intitolato \"\"Deadboys in Trash City\" nel 1993. L'album non riscosse il meritato successo soprattutto per il fatto che venne pubblicato nel periodo sbagliato, ovvero gli anni del declino del glam metal, e della dilagante ondata grunge. Nonostante ci\u00f2, il disco \u00e8 molto apprezzato e ricercato dai collezionisti e dagli appassionati dello stile sleaze glam metal anni 80, tanto che \u00e8 stato ristampato nel 2006 per la Regeneration Records.\nStoria.\nLa band si form\u00f2 nel 1988 a San Francisco, California, la formazione era composta dal chitarrista Devin Lovelace, il bassista Boa Dias e il batterista Robbi Black, originariamente erano compresi anche il singer Tommy Haight e Justin Sayne alla chitarra ritmica. Con questa formazione registrarono una cassetta intitolata \"Cheap City Thrills\" nel 1991, per poi spostarsi poco dopo a Los Angeles. Il gruppo era alla ricerca di un nuovo singer dopo l'abbandono di Tommy Haight e Justin Sayne. Incontrarono il singer Eddie Robison, all'epoca nei \"Resurrection Mary\". Inizialmente Eddie non voleva saperne di lasciare la sua band, ma dopo averli visti suonare accett\u00f2 l'offerta. Facendo strada a L.A., il gruppo ebbe presto l'opportunit\u00e0 di registrare un full-length. Nel 1992 decisero di iniziare a registrare il loro primo album con la produzione di Mikey Davis, che aveva gi\u00e0 collaborato con grandi nomi come Kiss, W.A.S.P. o Black 'N Blue. Venne pubblicato cos\u00ec \"Deadboys in Trash City\"\" nel 1993 per la Kick Your Cat Records. Un disco dalle sonorit\u00e0 Sleaze glam che rimarr\u00e0 nella storia del genere.\nDopo questo lavoro, il gruppo guadagn\u00f2 una certa notoriet\u00e0, alcuni importanti giornali musicali gli dedicarono articoli, come RIP, Kerrang!, Metal Forces e altri.\nSfortunatamente, le correnti musicali e le etichette discografiche dell'epoca stavano distogliendo l'attenzione dal glam metal per dedicarsi all'emergente ondata grunge che stava soppiantando la popolarit\u00e0 della scena rock/metal. Venne annullato un tour britannico che avrebbe dovuto aver luogo quell'estate, e croll\u00f2 un potenziale accordo di contratto con la Warner. La band si sciolse inevitabilmente nel 1994, tenendo l'ultimo concerto nell'aprile 94 al Roxy Theatre di Los Angeles.\nOggi.\nAi giorni nostri, data la grande richiesta e il successo dell'album, ricercato dai collezionisti ed appassionati pi\u00f9 accaniti, e venduto alle aste online a prezzi stratosferici, \"Deadboys in Trash City\" viene ristampato nel 2006 per la Regeneration Records, con l'aggiunta di due tracce bonus, e un bonus DVD contenente alcuni live e altro materiale inedito. Sempre nel 2006, viene pubblicato \"Last Call\", una raccolta di 14 brani, contenente alcuni demo inediti registrati poco dopo \"Deadboys In Trash City\", e molte altre tracce in versione live suonate tra il Troubadour e il Roxy tra il 93 e il 94, con l'aggiunta di un bonus DVD comprendente un live al Roxy e altro materiale inedito. Inoltre girano alcune voci sulla riunione."}
{"id": "730525", "revid": "47767", "url": "https://it.wikipedia.org/wiki?curid=730525", "title": "Piotr Ili\u010d \u010cajkovskij", "text": ""}
{"id": "730528", "revid": "767487", "url": "https://it.wikipedia.org/wiki?curid=730528", "title": "Deadboys in Trash City", "text": "Deadboys In Trash City \u00e8 il primo album del gruppo musicale Sleaze/Glam metal Alleycat Scratch, uscito nel 1993 per l'Etichetta discografica Kick Your Cat Records.\nIl disco \u00e8 stato ristampato nel 2006 per la Regeneration Records, con l'aggiunta di due tracce bonus, \"Love Song\", \"I Don't Like Mondays\" (cover dei Boomtown Rats in versione live) e di un bonus DVD.\nTracce.\nBonus Track aggiunte nella ristampa del 2006: "}
{"id": "730533", "revid": "614400", "url": "https://it.wikipedia.org/wiki?curid=730533", "title": "George Emil Palade", "text": "Biografia.\nNasce a Ia\u015fi nel 1912 da padre professore di filosofia e madre professoressa di liceo; cresce quindi in un ambiente familiare che lo spinge alla formazione intellettuale.\nNel 1930 viene ammesso come studente alla facolt\u00e0 di medicina dell'Universit\u00e0 di Bucarest che lascia nel 1946 ottenendo il titolo di Dottore in Medicina con una tesi sul problema della struttura istologica.\nNel 1946 parte per gli Stati Uniti per diventare ricercatore all'Universit\u00e0 di New York. In America incontra Albert Claude, scienziato che diviene suo mentore. Il dottor Claude lavora nell'Istituto Rockfeller (ora \"Rockefeller University\") e invita Palade a lavorare insieme a lui nel dipartimento di patologia cellulare. George Palade intuisce l'importanza eccezionale del microscopio elettronico e della biochimica negli studi sulla citologia. Dal momento che non \u00e8 un biochimico, inizia una collaborazione con Philip Siekevitz. Insieme combinano i metodi di frazionare la cellula con la microscopia elettronica producendo componenti cellulari che sono omogenei morfologicamente.\nL'analisi biochimica dei mitocondri, cloroplasti ed apparato di Golgi isolati dal resto degli altri organuli sub-cellulari lo porta a stabilire definitivamente il ruolo di questi organuli nell'economia della cellula. Il pi\u00f9 importante aspetto delle ricerche di Palade \u00e8 la spiegazione del meccanismo cellulare nella produzione di proteine. Egli ha messo in evidenza le particelle all'interno del citoplasma ricche nel RNA, il livello in cui si realizza la biosintesi delle proteine, chiamati ribosomi o granuli di Palade.\nNel 1952 diviene cittadino naturalizzato statunitense. Nel 1961 Palade \u00e8 membro nella \"National Academy of Science\". Assieme a Keith Porter, cura la rivista \"The Journal of Cell Biology\", la pi\u00f9 importante pubblicazione scientifica di biologia cellulare.\nNel 1973 lascia l'Istituto Rockefeller, trasferendosi alla Yale University, mentre dal 1990 lavora all'Universit\u00e0 statale di San Diego in California. Nel 1974 \u00e8 insignito del premio Nobel per la Medicina e la Fisiologia assieme ad Albert Claude e Christian de Duve. \u00c8 scelto quale membro onorario alla Accademia rumena. Il 12 marzo 1986 il presidente Ronald Reagan gli accorda la medaglia nazionale per meriti nel campo della scienza."}
{"id": "730537", "revid": "61051", "url": "https://it.wikipedia.org/wiki?curid=730537", "title": "Piumino", "text": "La parola piumino viene utilizzata con riferimento alla biancheria per la casa per descrivere una coperta ripiena di piume d'oca che viene posto sul letto per trattenere il calore corporeo durante il sonno. \nA differenza della normale piuma d'oca, ch'\u00e8 composta da uno stelo centrale (\"rachide\") dal quale dipartono numerosi filamenti (\"barbe\"), il piumino d'oca non dispone di un rachide ma i filamenti partono direttamente da un nucleo centrale. \u00c8 per questo molto pi\u00f9 piccolo e morbido.\nIl piumino come coperta.\nIl piumino, spesso con fodera in tessuto prezioso, viene utilizzato anche come copriletto con funzione decorativa. Si tratta comunque di un prodotto molto pregiato, specialmente se realizzato con piumino d'oca bianco prelevato dal collo dell'oca, che con il massimo volume garantisce il massimo calore al minor peso. \nIl piumino grigio deriva da altre parti del corpo dell'oca. Siccome il piumino grigio ha meno volume, tiene meno caldo del piumino bianco. \u00c8 questa la ragione per la quale piumoni con piumino grigio vengono riempiti con una maggiore quantit\u00e0 di imbottitura per aumentare la caratteristica di un alto mantenimento del calore: una coperta imbottita con piumino grigio \u00e8 quindi pi\u00f9 pesante. \nAnche il tipo di trapuntatura influisce sul grado di calore di un piumino. Molti tipi di trapuntature, soprattutto quelle con due teli esterni che si toccano nei punti di cucitura, creano zone di freddo.\nSpesso per descrivere il grado di calore di un piumino vengono usati i punti di calore. \u00c8 una scala molto usata per descrivere la capacit\u00e0 di produrre e/o mantenere il calore: \nLa differenza tra il piumino ed il piumone consiste nel fatto che il secondo sia imbottito di materiali sintetici. Differente dai primi due \u00e8 la trapunta che generalmente \u00e8 una coperta imbottita (piume e materiale sintetico) con cuciture che si incrociano, appunto trapuntate, da cui il nome.\nLe misure di coperte e piumini cambiano in ogni paese del mondo. Anche in Italia ci sono pi\u00f9 misure standard in commercio:"}
{"id": "730538", "revid": "287204", "url": "https://it.wikipedia.org/wiki?curid=730538", "title": "Joost van den Vondel", "text": "Biografia.\nVondel nacque a Colonia nel 1587. I suoi genitori erano mennoniti, nel 1585 erano fuggiti nella citt\u00e0 di Anversa e si stabilirono ad Amsterdam nel 1597. Nel 1610 Vondel spos\u00f2 Mayke de Wolff (Colonia, 1586-Amsterdam, 15-2-1635). Vondel si guadagnava da vivere con il negozio nella Warmoesstraat, rilevato dai suoi genitori. Nel negozio si vendevano calze di seta. Ebbe due figli, Constantijntje e Saartje, che morirono giovani.\nVondel divent\u00f2 un membro della rederijkerskamer (Camera di retorica) del Brabante, \"Het Wit Lavendel\". Nel 1613 cominci\u00f2 a studiare il latino per poter leggere Seneca e poi studi\u00f2 il greco per poter scrivere il suo dramma \"Palamedes oft vermoorde onnooselheit \" (Palamede o l'innocenza assassinata). All'origine del suo \"Palamede\" c'era la controversia su Johan van Oldenbarnevelt e il principe Maurizio di Nassau; con il titolo \"innocenza assassinata\" si alludeva a Oldenbarnevelt e nella figura del re Agamennone si poteva riconoscere quella di Maurizio di Nassau (Maurizio aveva fatto arrestare, processare e decapitare Oldenbarnevelt, suo avversario politico). \"Palamede\" era un'aspra critica allo statolder e per questo l'autore dovette fuggire da Amsterdam. Vondel visse per qualche tempo a Beverwijk, ma fu condannato comunque al pagamento di una forte multa (300 fiorini).\n\"Palamede\" per\u00f2 ebbe molto successo, ne furono stampate almeno 1800 copie. Nell'edizione del 1652 Vondel cancell\u00f2 un certo numero di parole (in quanto peccato) e rafforz\u00f2 alcune allusioni politiche. L'opera fu rappresentata per la prima volta solo nel 1663, a Rotterdam. Due anni dopo, quando il teatro di Amsterdam fu chiuso per una ristrutturazione, l'opera fu rappresentata senza l'autorizzazione dei reggenti (le autorit\u00e0 politiche dell'epoca).\nVondel si convert\u00ec al Cattolicesimo nel 1641, un'epoca in cui nella capitale della Repubblica i predicatori calvinisti erano molto influenti. Invece ad Amsterdam il teatro era una materia cattolica: le autorit\u00e0 del teatro Jan Vos (poeta) e Claes Corneliszoon Moeyaert (pittore) erano cattolici.\nDopo il fallimento della sua attivit\u00e0 commerciale nella Warmoesstraat, nel 1657 Vondel divent\u00f2 portiere della Bank van Lening (istituto di credito di Amsterdam), una cosiddetta sinecura, e nel 1668 ottenne una pensione. Vondel viveva sul canale Singel, non lontano dal ponte Torensluis. Suo figlio mor\u00ec in viaggio, mentre si recava in India. Vondel fu accudito negli ultimi anni dalla figlia Anna e dalla nipote Agnes Block. Mor\u00ec all'et\u00e0 di 91 anni.\nOpere.\nD'ispirazione classicista, fu autore di numerosi poemi celebrativi, versi satirici, liriche, drammi d'occasione storici e politici. Fu anche poeta della natura e dei sentimenti domestici (\"Canto degli uccelli\").\n\u00c8 ricordato soprattutto per le sue opere teatrali: ha lasciato ventiquattro tragedie, formalmente ispirate a quelle greche, di argomento prevalentemente biblico (\"Giuseppe venduto dai fratelli\", \"Giuseppe in Egitto\", \"Lucifero\", \"Adamo esiliato\", \"No\u00e8 ovvero la caduta del primo mondo\").\nConoscitore delle lingue classiche, tradusse e pubblic\u00f2 numerose opere di Seneca, Virgilio e Sofocle.\n\"Lucifer\" di Vondel e \"Paradiso Perduto\" di Milton.\n\u00c8 stato spesso sostenuto che John Milton per il suo \"Paradiso Perduto\" si fosse ispirato a due opere di Vondel, \"Lucifer\" (1654) e \"Adam in Ballingschap\" (1667). Per alcuni aspetti le due opere presentano delle somiglianze: l'attenzione posta su Lucifero, la descrizione della battaglia in paradiso tra le forze di Lucifero e quelle dell'arcangelo Michele, l'anticlimax di Adamo ed Eva che devono abbandonare il paradiso. Queste somiglianze comunque possono essere spiegate in modo abbastanza soddisfacente assumendo che entrambi trassero ispirazione dalla Bibbia e forse da \"Adamus exul\", un'opera di Ugo Grozio. \u00c8 certo che Milton conoscesse l'olandese, perch\u00e9 Roger Williams glielo insegn\u00f2 in cambio di lezioni di ebraico, per\u00f2 non \u00e8 sicuro che Milton conoscesse l'olandese abbastanza da capire delle opere teatrali (a quell'epoca non esistevano traduzioni in inglese delle opere di Vondel)."}
{"id": "730553", "revid": "195924", "url": "https://it.wikipedia.org/wiki?curid=730553", "title": "Condizionale presente", "text": "Il condizionale presente \u00e8 la forma semplice del modo condizionale. Si adatta principalmente a descrivere situazioni ed abitudini subordinate ad una certa condizione:\nPu\u00f2 anche essere usata quando si desidera indicare un avvenimento irreale. \u00c8 chiamato, forse pi\u00f9 correttamente, anche condizionale semplice, sebbene questa dicitura sia molto meno corrente.\nConiugazione.\nIl condizionale presente si coniuga sostituendo le desinenze dell'infinito (\"-are, -ere, -ire\") con quelle previste nel sistema verbale italiano per il presente nelle tre coniugazioni:\nLe regole di coniugazione di questo tempo ricordano molto da vicino quelle del futuro semplice. Come nel caso del futuro, in alcune forme verbali della coniugazione in -\"ere\", pu\u00f2 verificarsi la caduta della \"e\" tematica: il risultato sar\u00e0 \"vedr\u00f2/vedrei\" al posto di \"veder\u00f2/vederei\". Similmente, avremo: \"avrei, cadrei, potrei, dovrei, saprei\" ecc. Lo stesso riguarda il verbo \"andare\" (\"andrei\"). Il fenomeno riguarda in linea di massima i verbi in cui la -\"e\"- tematica \u00e8 accentata (\"pot\u00e9re, potrei\"; ma \"scr\u00ecvere, scriverei\").\nLe analogie tra condizionale e futuro persistono tra tutte le diverse forme irregolari dei verbi, compresi quelli in -\"are\" (\"far\u00f2/farei; dar\u00f2/darei, star\u00f2/starei;\") e si ritrovano nelle particolarit\u00e0 ortografiche dei verbi regolari che terminano per \"-gare, -care, -giare\" o \"-ciare\" (avremo ad esempio \"pagher\u00f2/pagherei; manger\u00f2/mangerei\"). Del resto, il futuro \u00e8 un tempo assai vicino al condizionale presente tanto per la formazione quanto per il suo significato ed i suoi sviluppi storici.\nIn francese, le due forme verbali sono ancora pi\u00f9 vicine tra di loro, tanto che nella lingua parlata non \u00e8 possibile notare alcuna differenza tra le forme del condizionale e del futuro alla prima persona singolare (\"je dormirai, je dormirais\"); per questo non \u00e8 raro che le due forme vengano confuse da parlanti non colti o distratti.\nNei corsi di dizione possono essere oggetto di discussione i gradi di apertura della vocale \"e\", accentata, nelle desinenze del condizionale. Avremo per esempio, per il verbo \"essere\": \"sar\u00e8i, sar\u00e9sti, sar\u00e8bbe, sar\u00e9mmo, sar\u00e9ste, sar\u00e8bbero\".\nStoria.\nCome il futuro, il condizionale si \u00e8 formato a partire dalla fusione del verbo all'infinito con le forme coniugate di un ausiliare, il verbo \"avere\":\nMentre nel caso del futuro il verbo ausiliare era coniugato al presente, nel caso del condizionale si \u00e8 trattato di forme del passato; sono appena riconoscibili, ma comunque sopravvivono nelle desinenze:\nA \"partirebbero\" corrisponde infatti \"partire\" + \"ebbero\" (passato remoto), mentre la forma \"partiremmo\" corrisponde alla combinazione tra \"partire\" + \"avemmo\".\n\u00c8 utile ricordare che in lingua francese, spagnola, portoghese, catalana e in diversi dialetti italoromanzi, il condizionale si \u00e8 originato in maniera diversa, risultando dalla combinazione tra l'infinito e le forme all'imperfetto del verbo \"avere\". In questi idiomi si avranno cos\u00ec delle forme del tipo \"partiria\" (o \"partirait\") al posto di \"partirebbe\". Quest'ultima \u00e8 comunque la forma - di origine toscana - in uso nell'italiano moderno, dato che ha soppiantato quella del tipo \"partiria\".\nTutto ci\u00f2 non ha impedito il successo secolare di forme del tipo \"avria\" oppure \"dovria\" al posto di \"avrebbe\" e \"dovrebbe\". Nel medioevo, ma anche in seguito, queste forme vantavano un uso assai frequente nella letteratura pi\u00f9 prestigiosa (anche in Toscana), anche se talvolta venivano alternate alle forme usate oggi:\nSi tratta di una diffusione da attribuire tanto all'opera divulgativa della scuola siciliana, quanto al considerevole numero di dialetti d'Italia che hanno utilizzato questa forma, conservandola come pienamente vitale fino al giorno d'oggi.\nUsi del condizionale presente.\nCome accennato, indica in genere un'azione che dipende da una determinata condizione. Spesso, la condizione viene esplicitamente indicata da un complemento (\"con un miliardo\"):\noppure da un'intera frase subordinata:\nIn altri casi, \u00e8 possibile che la condizione sia implicita:\nPeriodo ipotetico e fenomeni correlati.\nLa caratteristica di indicare un evento non reale o impossibile rende il condizionale adatto all'uso nel periodo ipotetico (nella proposizione principale, detta \"apodosi\"). A seconda del contesto, la forma del condizionale, insieme a quella del congiuntivo imperfetto o trapassato, indicher\u00e0 un avvenimento pi\u00f9 o meno probabile, oppure irreale:\nI due esempi illustrano la distinzione, cara alla grammatica tradizionale, tra periodo ipotetico del secondo o del terzo tipo (della possibilit\u00e0 e dell'irrealt\u00e0 vera e propria). A differenza del condizionale passato, il costrutto ottenuto con la forma del condizionale presente concede infatti entrambe le interpretazioni.\nEsiste l'uso erroneo del condizionale al posto del congiuntivo imperfetto: in questo tipo di costrutto, il condizionale viene usato nella frase secondaria, quella introdotta da \"se\" (\"protasi\"): \"Se tu mi lasceresti, non saprei cosa fare\": questo uso, spesso sanzionato da chi ascolta, \u00e8 assai noto.\nLa regola cara alla tradizione scolastica (\"dopo il \"se\" \u00e8 ammesso solo il congiuntivo imperfetto\") ha valore limitato esclusivamente alla subordinata nel periodo ipotetico irreale (laddove il congiuntivo indica l'ipotesi-condizione nella subordinata, mentre il condizionale si usa nella reggente per esprimere la conseguenza). L'uso del condizionale \u00e8 invece possibile se la forma indica l'evento sottoposto a una condizione, senza quindi sostituire il congiuntivo:\nL'uso del condizionale dopo \"se\" \u00e8 inoltre frequente nella proposizione interrogativa indiretta, che non ha a nulla che vedere con il periodo ipotetico:\nSi ricorda infine l'uso del condizionale nella proposizione concessiva:\nUso di cortesia.\nIl condizionale si adatta inoltre a ridurre, per ragioni di cortesia, l'impatto dell'enunciato sull'interlocutore:\nIl locutore segnala infatti una sua intenzione come subordinata alle circostanze, evitando quindi di compiere una sorta di minaccia. L'uso di cortesia accompagna una richiesta, un desiderio, sporadicamente anche un'offerta:\nAnche la formulazione di un consiglio pu\u00f2 essere influenzata da considerazioni di cortesia, in maniera che l'asserzione sia meno perentoria:\nL'informazione non confermata.\nIl condizionale si adatta ad indicare un'informazione di seconda mano:\nLa funzione specifica del condizionale \u00e8 in questo caso quella di marcare l'informazione come solo letta o sentita dire, soprattutto se non confermata. Si tratta di un meccanismo particolarmente frequente anche in caso di espressione di dubbio e disapprovazione:\nPer spiegare questo uso \u00e8 difficile insistere sull'interpretazione di un avvenimento o situazione subordinata ad una certa condizione; almeno per quanto riguarda questo dipo di incertezza ci si dovr\u00e0 limitare a considerare il condizionale soltanto come forma verbale dell'incertezza. In questi casi, ricorda piuttosto il futuro epistemico, cio\u00e8 quello che indica supposizioni e conclusioni su fatti non sicuri:\nConfrontando l'uso delle due forme verbali, si noti che l'uso del futuro denota, seppure con gradazioni variabili, una maggiore responsabilit\u00e0 sulla verit\u00e0 dell'informazione da parte di chi sta parlando, mentre il condizionale riportato nell'esempio riporta informazioni di cui sono responsabili altri.\nIl condizionale in alcune lingue straniere.\nIl condizionale delle lingue romanze e germaniche ha un'importante funzione modale ed indica primariamente ci\u00f2 che avverrebbe sotto una determinata condizione. La tabella illustra i differenti meccanismi di formazione regolare. A mo' di esempio si propone il verbo \"cantare\", ma le varie coniugazioni nelle lingue romanze seguono schemi leggermente diversi tra di loro.\nIn francese, le forme \"chanterais, chanterais, chanterait\" mostrano ancora le desinenze verbali del verbo \"avere\" coniugato all'imperfetto, che si sono fuse alle forme dell'infinito (verbo \"avoir\": le forme sono \"avais, avais avait\"). L'uso di questa forma \u00e8 analogo a quello italiano; si adatta ad esempio all'espressione di non fattualit\u00e0 nel periodo ipotetico e nell'espressione di un desiderio:\nAnche in spagnolo emergono caratteristiche analoghe: le desinenze \"\u00eda, \u00edas, \u00eda\" ricordano le forme dell'imperfetto di \"haber\" (\"hab\u00eda, hab\u00edas, hab\u00eda\"):\nIl condizionale spagnolo \u00e8 talvolta usato anche in luogo del futuro italiano nell'espressione di una supposizione o di un dubbio.\nIn inglese, si utilizza il verbo ausiliare \" will\" alla forma del passato, \"would\"; l'ausiliare viene accompagnato dall'infinito nella formazione del \"conditional\":\nA differenza di quanto accaduto in francese o spagnolo, per\u00f2, le due forme verbali non si sono fuse: l'inglese prevede infatti una cosiddetta forma \"analitica\", mentre nelle lingue romanze la forma \u00e8 \"sintetica\". Tuttavia, l'ausiliare pu\u00f2 essere contratto, sicch\u00e9 si avr\u00e0 spesso \"I'd like to live in Cuba\". Il meccanismo di formazione del condizionale \u00e8 anche in questa lingua analogo a quello usato per il futuro: mentre per il futuro il verbo ausiliare \u00e8 coniugato al presente (\"will\"), per il condizionale si user\u00e0 la forma del passato (\"would\").\nPer il tedesco vale un simile meccanismo di formazione, laddove l'ausiliare \u00e8 \"werden\" (lo stesso che si usa per coniugare il futuro):\nLa forma dell'infinito occuper\u00e0 l'ultimo posto nella costruzione. Se non c'\u00e8 pericolo di ambiguit\u00e0 nell'enunciato, le forme del condizionale potranno essere sostituite dalle forme corrispondenti del congiuntivo (\"Konjunktiv II\").\nA differenza di quanto accaduto in tutte le lingue ricordate, in italiano il condizionale presente ha perduto la sua funzione di futuro nel passato, peraltro importantissima nel significato originale di questa forma. Per quanto riguarda questo uso, quelli di cortesia ed altri esempi, vedi la voce sul modo condizionale."}
{"id": "730575", "revid": "554814", "url": "https://it.wikipedia.org/wiki?curid=730575", "title": "Condizionale passato", "text": "Il condizionale passato \u00e8 la forma composta del modo condizionale, il quale indica situazioni ed eventi considerati solo come potenziali e subordinati ad una condizione (\"al posto tuo avrei fatto diversamente\"). \nViene chiamato anche \"condizionale composto\", anche se la dicitura di \"condizionale passato\" \u00e8 pi\u00f9 corrente. \nOltre ad indicare eventi non pi\u00f9 possibili, nella lingua italiana, viene usato per indicare il futuro nel passato (\"immaginavi che avrei fatto diversamente?\").\nConiugazione del condizionale passato.\nQuesta forma verbale si coniuga combinando le forme del condizionale presente degli ausiliari \"avere\" o \"essere\" con il participio passato del verbo in questione:\nPer il resto, la coniugazione segue le particolarit\u00e0 del passato prossimo.\nUso basilare del condizionale passato.\nLa differenza tra il condizionale presente ed il condizionale passato viene illustrata, dalla grammatica tradizionale, seguendo criteri temporali. Secondo questa interpretazione, il condizionale esprimerebbe una possibilit\u00e0 \"passata\", e in questo si distinguerebbe dal condizionale presente:\nVa per\u00f2 aggiunto che il condizionale passato pu\u00f2 indicare un'azione non realizzabile anche nel futuro:\nPer via di usi come quello appena illustrato, alcuni studiosi utilizzano semplicemente i nomi di \"condizionale semplice\" e \"condizionale composto\" preferendole a quelli tradizionali. Secondo questi studiosi, la differenza tra \"avrei comprato\" e \"comprerei\" sta nel fatto che mentre la prima forma indica un'eventualit\u00e0 non realizzata o non realizzabile, la seconda non ha la funzione di indicarne necessariamente l'impossibilit\u00e0.\nSintetizzando, il condizionale passato indica un'eventualit\u00e0 la cui realizzazione non \u00e8 \"pi\u00f9\" possibile al momento dell'enunciazione (\"avrei comprato una barca\"). La particolarit\u00e0 di indicare un evento che non pu\u00f2 pi\u00f9 realizzarsi \u00e8 ben visibile nel periodo ipotetico dell'impossibilit\u00e0 al passato nella proposizione principale:\nNel periodo ipotetico, il posto del condizionale passato viene spesso preso, almeno nell'italiano colloquiale, dall'imperfetto:\no, talvolta, dal trapassato prossimo.\nIl condizionale passato come espressione del futuro nel passato.\nOltre ad indicare eventi la cui realizzazione dipende da una determinata condizione, il condizionale passato \u00e8 anche la forma pi\u00f9 adatta ad indicare il futuro nel passato:\nLe cose non sono state sempre cos\u00ec: infatti, in italiano antico si formava la costruzione con il condizionale presente (\"sapevo che verresti\"). Con il passare dei secoli (complice anche l'azione del purismo) il condizionale presente \u00e8 stato soppiantato da quello passato. Le ragioni di questo fenomeno non sono mai state spiegate esaurientemente, ma sta di fatto che si tratta di una particolarit\u00e0 italiana che non trova corrispondenti nelle altre lingue romanze, che usano invece il condizionale presente.\nLa caratteristica di indicare il futuro nel passato \u00e8 particolarmente evidente nelle regole della concordanza dei tempi, che regola la selezione del tempo nella proposizione subordinata; meno spesso il futuro nel passato viene espresso con l'uso del condizionale passato anche nella principale:\nNell'italiano colloquiale, anche l'imperfetto pu\u00f2 assumere, anche se in maniera meno specifica, la funzione di futuro nel passato:\nInoltre, anche le forme all'imperfetto del verbo \"dovere\" avrebbero la caratteristica di poter indicare il futuro nel passato.\nSi tratta di un fenomeno che si riscontra soprattutto negli enunciati pi\u00f9 elaborati.\nAltri usi del condizionale passato.\nPer il resto, gli usi del condizionale passato ricalcano, con caratteristiche temporali (o aspettuali) proprie, quelli del condizionale presente. \u00c8 chiaro che per ragioni logiche, non sar\u00e0 possibile formulare un consiglio, dato che il momento dell'enunciazione \u00e8 anteriore al momento di un ipotetico avvenimento. Neanche l'uso di cortesia, sporadicamente possibile, ha particolare importanza. Significativo \u00e8 invece l'uso per indicare un'informazione di seconda mano, soprattutto se dubbia: \"Dopo una sparatoria, le truppe di X avrebbero lasciato la zona contesa alcune ore fa\".\nIl condizionale passato in alcune lingue.\nLa seguente tabella ripropone alcuni meccanismi di formazione:\nTra le lingue ricordate, italiano \u00e8 l'unica a usare la forma passata del condizionale per esprimere il futuro nel passato.\nLe forme di tutte le lingue si adattano per\u00f2 ad indicare una possibilit\u00e0 non pi\u00f9 verificatasi. In francese avremo ad esempio:\nIn spagnolo il condizionale passato si otterr\u00e0, come tutti i tempi composti sempre con l'ausiliare \"haber\" ('avere'). Neanche i verbi riflessivi si sottraggono a questa regola:\nIn inglese si aggiunger\u00e0 al condizionale presente di \"have\" (gi\u00e0 composto con un ausiliare), il participio passato del verbo da coniugare. Ci\u00f2 significa che il condizionale perfetto sar\u00e0 composto da tre forme verbali:\nIn tedesco, esiste in teoria una forma di condizionale passato, ottenuta con le forme coniugate del verbo ausiliare \"werden\"\nIn pratica, questa forma non viene usata dato che in accordo alle regole grammaticali, pu\u00f2 essere sostituita dalla forma composta del \"Konjunktiv II\", pi\u00f9 semplice:\nAvremo ad esempio nel periodo ipotetico irreale:\nLa medesima forma verbale, il Konjunktiv II, compare tanto nell'apodosi quanto nella protasi."}
{"id": "730576", "revid": "33277", "url": "https://it.wikipedia.org/wiki?curid=730576", "title": "Santa Matilde di Germania", "text": ""}
{"id": "730578", "revid": "436907", "url": "https://it.wikipedia.org/wiki?curid=730578", "title": "Gopher (rapper)", "text": "\u00c8 noto anche come Gopher D, Unto Ke o King Bleso. Ha fatto parte del gruppo Isola Posse All Stars e ha collaborato con gruppi storici come i Sangue Misto e i Sud Sound System.\nBiografia.\nDopo anni passati suonando in vari gruppi, di vari generi musicali, inizia a fare rap alla fine del 1988 ed esordisce su disco con l'esperienza bolognese di \"Stop al panico\" (Febbraio 1991), partecipando in seguito (1994) al disco \"SxM\" dei Sangue Misto (storica band hip hop italiana), nel brano \"La parola chiave\".\nSuccessivamente, approfondisce il suo legame con il reggae entrando a far parte della band salentina dei Sud Sound System: la sua prima apparizione \u00e8 nell'album \"Salento Show Case\" del 1994 con il pezzo \"Ilenu\" (Veleno), e poi nell'album di grande successo: \"Comu na petra\". Gopher esce dalla crew Sud Sound System nel 1998.\nIn seguito, Gopher rientra nella scena pi\u00f9 prettamente hip hop, realizzando collaborazioni importanti come il brano \"Tifititaf\" insieme a DJ Gruff, contenuto nell'album Zero Stress.\nNel 2000 esce il disco \"Lu servu de Diu\", che vede l'artista al debutto come solista realizzando un discreto successo. Da qui in poi si susseguono diverse produzioni, che ne hanno determinato la scalata alla popolarit\u00e0. Infatti, in coppia con Kaos, nel 2002, Gopher pubblica il disco \"L'anello mancante EP\" sotto il nome Neo Ex. Nel 2003 viene prodotto \"Hairyshima\", album strumentale in cui l'artista mostra tutta la sua originalit\u00e0 e qualit\u00e0 anche come produttore jazz-funk. E ancora, \"Liquidi spigoli\" \u00e8 il disco che prende vita nel 2004, seguito da \"Wastasi Showcase\" nel 2005.\nSempre nel 2005, l'artista rinnova il proprio nome d'arte in Unto Ke e produce \"Jet Five\", disco interamente strumentale di musica Funk Jazz. Dopo tanti anni di successi, il fallimento del negozio Wastasi, avvenuto nel 2006, obbliga l'artista a rallentare la propria produzione musicale, ma si tratta di una pausa che si conclude subito, data l'uscita del nuovo album \"Cocoa and dust\" sempre sotto la firma di \"Unto Ke\".\nDiscografia.\nRaccolte.\n1994 - \"Salento Showcase 94\" (con Sud Sound System)\n2007 - Ravana Mixtape"}
{"id": "730580", "revid": "247222", "url": "https://it.wikipedia.org/wiki?curid=730580", "title": "Unto Ke", "text": ""}
{"id": "730584", "revid": "247222", "url": "https://it.wikipedia.org/wiki?curid=730584", "title": "Gopher D", "text": ""}
{"id": "730587", "revid": "767487", "url": "https://it.wikipedia.org/wiki?curid=730587", "title": "Aldemaro di Capua", "text": "Biografia.\nNacque a Capua attorno al 985 da una famiglia modesta: adolescente, entr\u00f2 come novizio tra i benedettini dell'abbazia di Montecassino, dove complet\u00f2 la sua formazione e prese i voti. Si guadagn\u00f2 la fama di buon amministratore, tanto che la principessa longobarda di Capua lo richiese all'abate di Montecassino come Rettore del monastero di San Lorenzo, da lei fondato e dotato di un cospicuo patrimonio fondiario.\nQualche anno dopo, l'abate Aligerne di Montecassino gli affid\u00f2 l'incarico di dirimere le controversie tra i monasteri della congregazione, i loro patroni ed i vescovi delle diocesi in cui erano inseriti: fu inviato prima a Bojano, poi all'abbazia di San Liberatore a Majella, dipendente da Montecassino ma la cui giurisdizione era rivendicata sia dal vescovo di Chieti che dall'abbazia di San Clemente a Casauria. Riusc\u00ec a risollevare le sorti di San Liberatore, che divenne vivaio per i futuri abati cassinesi (Enrico II nel 1020 tent\u00f2 di imporre come abate di Montecassino Teobaldo di San Liberatore).\nAttorno al 989, il nobile Tresidio, fondatore e signore del castello di Bucchianico, istitu\u00ec nelle sue terre il monastero di Santa Maria Maggiore e Sant'Urbano, dipendente da Montecassino, per riorganizzare il patrimonio fondiario nei suoi domini: verso il 1034 Aldemaro venne scelto come priore e rimase a capo del cenobio fino alla morte, nel 1070.\nIl culto.\nVenne sepolto nella chiesa di Sant'Urbano di Bucchianico: la sua tomba venne profanata ed i suoi resti dispersi nel 1799, durante l'invasione francese: le sue reliquie vennero recuperate e sistemate nell'altare a lui dedicato nella chiesa dov'era sepolto.\nIl suo culto si afferm\u00f2 in Bucchianico gi\u00e0 in epoca normanna, soprattutto per sottolineare la nobilt\u00e0 della fondazione della citt\u00e0 e in funzione autonomista, per rivendicare l'esenzione del paese dalla diocesi di Chieti.\nViene invocato come protettore contro la grandine.\nLa Memoria liturgica viene celebrata il 24 marzo, anche se a Bucchianico viene ricordato il 6 ottobre."}
{"id": "730588", "revid": "78273", "url": "https://it.wikipedia.org/wiki?curid=730588", "title": "Sant'Aldemario di Capua", "text": ""}
{"id": "730589", "revid": "11266", "url": "https://it.wikipedia.org/wiki?curid=730589", "title": "Congiuntivo imperfetto", "text": "Il congiuntivo imperfetto \u00e8 la forma verbale della lingua italiana usata in genere nella proposizione subordinata laddove la principale al passato esprime insicurezza:\nDato il suo valore di irrealt\u00e0, il congiuntivo imperfetto gioca un ruolo di primo piano nella formazione del periodo ipotetico:\nLa formazione del congiuntivo imperfetto.\nQuesta forma verbale si coniuga aggiungendo alla radice del verbo delle desinenze previste nella grammatica italiana nelle tre coniugazioni:\nStoria.\nIl congiuntivo imperfetto nella sua forma attuale ha sostituito quello originariamente presente in latino. In questa lingua, per il verbo \"laudare\", si aveva \"laudarem\", ma questa forma \u00e8 oggi estinta. Con la serie di spostamenti avvenuti nel passaggio dalla lingua latina alle lingue romanze, il posto del congiuntivo imperfetto originario \u00e8 stato preso da quello che in origine era il congiuntivo piuccheperfetto latino (\"laudavissem\").\nNell'italiano parlato di tutti i giorni, il congiuntivo imperfetto tende ad essere sostituito dall'indicativo imperfetto. Comunque, non si tratta di fenomeni necessariamente recenti, ma di semplificazioni dovute ad un registro pi\u00f9 o meno formale; almeno in italiano (ma non in francese) il congiuntivo imperfetto \u00e8 tuttora da considerarsi come forma pienamente vitale.\nIl congiuntivo imperfetto in una frase secondaria.\n1) Viene di solito usato nella frase secondaria introdotta da forme verbali all'indicativo (soprattutto forme del passato) di verbi che esprimono una sorta di insicurezza come \"credere, pensare, sperare, supporre, volere\":\nLe forme verbali della principale sono spesso coniugate in tempi del passato; secondariamente si pu\u00f2 osservare talvolta come il verbo della frase principale possa essere coniugato anche al presente:\nanche se in questi costrutti si usa pi\u00f9 spesso il congiuntivo passato:\nIn questo caso, la differenza tra queste due forme sta nell'aspetto: nel primo enunciato si indica uno stato o un'abitudine, mentre nel secondo vengono illustrati degli eventi. Va inoltre detto che se la frase principale \u00e8 al passato, l'uso del congiuntivo passato \u00e8 escluso; se la principale \u00e8 invece al presente, scegliendo la forma del congiuntivo passato si avranno sempre buoni risultati.\n2) L'imperfetto del congiuntivo viene usato, tra l'altro, nelle secondarie introdotte dalle congiunzioni \"senza che, prima che, nonostante, malgrado, a meno che, a condizione che, affinch\u00e9\" dopo la principale al passato:\n3) Secondo le regole della concordanza dei tempi in questi casi, se nella frase principale si usa il condizionale di un verbo che prevede l'uso del congiuntivo, la contemporaneit\u00e0 temporale viene in genere indicata dal congiuntivo imperfetto:\nSi dir\u00e0 in questo caso che il condizionale della principale ha funzioni paragonabili a quelle di una forma verbale del passato.\n4) Per la stessa ragione, il congiuntivo imperfetto viene usato nel periodo ipotetico dell'impossibilit\u00e0 con riferimento al presente:\nInfatti, anche in questo caso la frase principale al condizionale presente (\"mi piacerebbe\").\nSono inoltre possibili costrutti con il condizionale passato o misti ad altri modi (imperativo, indicativo):\nStrettamente correlati al periodo ipotetico sono diversi usi del congiuntivo imperfetto, introdotti ad esempio dalle congiunzioni \"caso mai\" e \"come se\":\nUso del congiuntivo imperfetto nella frase principale.\nL'uso di questo tempo nella proposizione reggente (frase principale) \u00e8 raro. Esso pu\u00f2 indicare un desiderio oppure un dubbio. Nel primo caso\nl'uso tempo imperfetto indica \"irrealt\u00e0\", in opposizione al congiuntivo presente (\"che tu possa riuscire!\"), il quale indica una \"possibilit\u00e0\".\nNel secondo caso (quello di un dubbio, di una supposizione)\nl'uso del congiuntivo imperfetto ha valore \"temporale\". In questo caso, si oppone a quello del congiuntivo presente, che indica invece l'attualit\u00e0 del momento dell'enunciazione (\"che adesso sia morta?\").\nNel napoletano, il congiuntivo imperfetto tende a prendere le veci del condizionale presente:\nanche nella principale.\nNegli italiani regionali centromeridionali, inoltre, il congiuntivo imperfetto pu\u00f2 prendere il posto del congiuntivo presente in una sollecitazione o desiderio:\nQuesto uso, estraneo all'italiano standard ma comunque assai diffuso, risulta idoneo anche a esprimere esortazioni retoriche a scopo ironico, per via del valore controfattuale del congiuntivo imperfetto.\nAltre lingue.\nFrancese.\nIl congiuntivo imperfetto (subjonctif imparfait) del francese deriva, come quello italiano, dal congiuntivo piuccheperfetto latino. Per le tre forme regolari, si riporta la coniugazione di alcuni verbi (corrispondono all'italiano \"cantare, finire, rompere, concepire\"):\nIl suo uso nella lingua parlata e nella maggior parte delle pubblicazioni attuali \u00e8 morto, ma \u00e8 possibile incontrarlo con una certa frequenza nelle pubblicazioni fino alla prima met\u00e0 del Novecento. Oggi pu\u00f2 comparire, abbastanza di rado, nella lingua scritta solo alla terza persona; si tratta comunque di testi di natura assai formale. Si sostituisce di norma con il congiuntivo presente, ignorando l'accordo richiesto dalla concordanza dei tempi:\nNella protasi del periodo ipotetico si usa invece l'imperfetto indicativo al posto di quello del congiuntivo:\nSpagnolo.\nNella lingua spagnola, al nome di \"subjuntivo imperfecto\" rispondono oggi due diverse forme verbali. Il loro uso \u00e8 di solito interscambiabile, almeno nell'ambito geografico del castigliano in Spagna. La prima proviene dal piuccheperfetto indicativo del latino ed \u00e8 pi\u00f9 usata. Se ne presentano le forme dei verbi \"cantar\", ('cantare'), \"comer\", ('mangiare') e \"salir\", ('uscire'):\nPer avere ed essere, si ha:\nLa seconda forma verbale, meno frequente, \u00e8 diffusa soprattutto in alcune regioni e rassomiglia a quella dell'italiano, derivando dal piuccheperfetto del congiuntivo latino:\nL'uso \u00e8 simile a quello dell'italiano,\nmalgrado alcune differenze. La prima tra le due seguenti coppie di enunciati indica che il verbo \"pensare\" in italiano richiede il congiuntivo anche senza la negazione (a differenza di quanto accade in spagnolo); il secondo esempio illustra invece un uso del congiuntivo spagnolo per formare una domanda cortese:\nInglese.\nLe lingue germaniche come l'inglese non hanno forme veramente corrispondenti a quelle del congiuntivo imperfetto romanzo. Un confronto pu\u00f2 al massimo basarsi sul fatto che anche queste lingue dispongono di una forma analitica del congiuntivo con riferimento a domini referenziali come quelli dell'irrealt\u00e0 con riferimento al presente. Malgrado ci\u00f2 \u00e8 ben riconoscibile, proprio nel caso del \"Past Subjunctive\" inglese, una forte parentela morfologica tra le loro forme e quelle passate dell'indicativo. Infatti, le forme del \"Past Subjunctive\" coincidono con quelle del Simple past, eccezion fatta per \"to be\" ('essere'): \"I were, you were, he (she, it) were, we were, you were, they were.\"\nL'uso del \"Past Subjunctive\", \u00e8 assai diverso da quello del congiuntivo imperfetto nelle lingue romanze. Introdotto dal verbo \"wish\", indica un desiderio collocato piuttosto nel mondo dell'irreale:\nAnalogamente al congiuntivo imperfetto italiano, la forma gioca un ruolo di primo piano nell'espressione di un'ipotesi nella protasi del periodo ipotetico irreale ed in costrutti analoghi:\nIn contesti informali, la forma \"were\" del verbo essere viene spesso sostituita da \"was\":\nIn conclusione, si tratta di una forma il cui nome, \"Past Subjunctive\", congiuntivo \"passato\", non rende giustizia alle funzioni della voce verbale, ma al massimo alla sua forma.\nTedesco.\nPer quanto riguarda invece la lingua tedesca, le forme del \"Konjunktiv II\" assumono il significato di irrealt\u00e0 (congiuntivo imperfetto italiano) e di possibilit\u00e0 (condizionale italiano). Per la formazione si dispone di due forme, identiche nel significato:\nLa forma pi\u00f9 comune \u00e8 la seconda, almeno nella lingua parlata, tranne per i verbi ausiliari e modali, che generalmente preferiscono (ma non esigono) la prima.\nSi pu\u00f2 utilizzare in frasi ottative:\nnel periodo ipotetico irreale (sia nella principale che nella subordinata):\ne, come detto, traduce anche il condizionale italiano:"}
{"id": "730591", "revid": "599013", "url": "https://it.wikipedia.org/wiki?curid=730591", "title": "Congiuntivo trapassato", "text": "Il congiuntivo trapassato (o \" congiuntivo piuccheperfetto\") \u00e8 una forma verbale della lingua italiana generalmente usata per descrivere un fatto visto come non reale o non obiettivo, che si distingue per l'anteriorit\u00e0 temporale rispetto ad un momento passato (\"io credevo che a mezzanotte tutti fossero arrivati da parecchio\").\nQuesta forma verbale viene inoltre utilizzata nella formazione del periodo ipotetico dell'irrealt\u00e0 con riferimento al passato (\"Se avessimo fatto attenzione, avremmo potuto evitare l'errore\").\nConiugazione del congiuntivo trapassato.\nQuesta forma verbale si coniuga combinando le forme del congiuntivo imperfetto degli ausiliari \"avere\" (a) o \"essere\" (b) con il participio passato del verbo in questione: \nPer quanto riguarda il resto, la coniugazione segue le particolarit\u00e0 del passato prossimo (vedi anche questa forma).\nStoria.\nLa forma latina \"cantavissem\", che ricorda da vicino il congiuntivo imperfetto, aveva in origine il ruolo di congiuntivo trapassato. Con la catena di sostanziali cambiamenti che ha caratterizzato il passaggio dal sistema verbale latino a quello delle lingue romanze, la forma \"cantavissem\" cambi\u00f2 significato prendendo le veci di congiuntivo imperfetto. Il ruolo di trapassato fu comunque assunto dalla forma attualmente in uso (\"avessi cantato\"), \nSi trattava di una forma nuova, dato che in latino classico non si aveva la possibilit\u00e0 di usare forme composte con un verbo ausiliare e con il participio passato, come appunto il congiuntivo trapassato oppure il passato prossimo.\nUso del congiuntivo trapassato nella frase secondaria.\nSi tratta di una delle forme verbali pi\u00f9 complesse dell'italiano (dato che indica contemporaneamente anteriorit\u00e0 temporale rispetto ad un momento passato e poi ancora una qualche forma di irrealt\u00e0).\nLa forma verbale viene utilizzata secondo le regole della concordanza dei tempi e viene di solito usato nella frase secondaria introdotta da forme verbali al passato di verbi come \"credere, pensare, sperare, supporre\". In questo caso, ha la caratteristica di indicare anteriorit\u00e0 temporale rispetto al momento indicato dalle forme di questi verbi:\nIl suo uso nella subordinata retta da una principale al presente indicativo \u00e8 abbastanza raro, ma senz'altro adeguato quando sia possibile immaginare un processo verbale gi\u00e0 arrivato al compimento in un momento passato (\"penso che all'et\u00e0 di sedici anni mio nonno avesse gi\u00e0 imparato l'inglese\").\nIl congiuntivo trapassato pu\u00f2 inoltre esprimere un desiderio nei costrutti introdotti da verbi dal significato volitivo (come \"volere\" e \"preferire\"), purch\u00e9 siano coniugati al condizionale:\nIn questo caso, il congiuntivo perde il suo significato basilare di trapassato, cio\u00e8 di 'passato nel passato': infatti, la sua funzione \u00e8 quella di indicare la compiutezza o la semplice anteriorit\u00e0 temporale di un evento situato nel mondo di un presente irreale.\nIl congiuntivo trapassato prende anche il posto del trapassato prossimo nelle subordinate introdotte da congiunzioni come \"senza che, prima che, nonostante, malgrado, a meno che, a condizione che\":\nA differenza delle forme semplici di questo modo, il congiuntivo trapassato non si presta bene all'uso nelle finali (introdotte da \"perch\u00e9\" oppure \"affinch\u00e9\"), n\u00e9 in quelle consecutive (introdotte da \"in modo che\").\nUno dei principali usi del congiuntivo trapassato si incontra nella frase secondaria del periodo ipotetico dell'impossibilit\u00e0 con riferimento al passato (protasi):\nin questo caso, il congiuntivo trapassato indica la condizione necessaria affinch\u00e9 l'evento accada. La principale (apodosi) pu\u00f2 essere al condizionale passato come nell'esempio appena esposto ma, a seconda della costellazione temporale degli eventi, pu\u00f2 essere anche al condizionale presente:\nNel periodo ipotetico, la funzione del congiuntivo trapassato non \u00e8 quella di indicare anteriorit\u00e0 rispetto ad un momento passato, bens\u00ec quella di indicare un passato irreale.\nUso del congiuntivo trapassato nella frase principale.\nL'uso di questo tempo nella frase principale \u00e8 raro. Il trapassato indica talvolta un \"dubbio\" in una domanda:\nNell'esempio appena esposto, la funzione del congiuntivo trapassato \u00e8 quella di esprimere un'anteriorit\u00e0 (o aspetto compiuto) rispetto al passato indicato nel contesto dell'enunciato. Si tratta comunque di un uso marginale.\nPi\u00f9 spesso, nella principale, il trapassato indica un \"desiderio\":\nIn questo caso, la funzione temporale del congiuntivo trapassato non \u00e8 quella di esprimere il \"passato nel passato\": ci si limita invece ad indicare che il desiderio arriva a compimento soltanto nel mondo di un passato immaginario. L'esempio si avvicina alla struttura di una frase subordinata con omissione della principale (\"come sarebbe bello se avessi giocato quei numeri\").\nForme paragonabili in alcune lingue.\nSpagnolo.\nNella lingua spagnola, il \"pret\u00e9rito pluscuamperfecto\" del \"subjuntivo\" mostra diverse somiglianze con quello italiano. Si ottiene coniugando le forme del congiuntivo \"pret\u00e9rito imperfecto\" (il congiuntivo imperfetto spagnolo) del verbo avere; queste vengono accompagnate dal participio passato.\nDato che per il congiuntivo imperfetto spagnolo esistono due forme concorrenziali, \u00e8 logico che anche il trapassato del congiuntivo spagnolo potr\u00e0 esser formato in due maniere. Per il verbo \"cantar\", avremo:\noppure:\nIl congiuntivo trapassato utilizzato come verbo della possibilit\u00e0 o dell'irrealt\u00e0 dopo le forme al passato di diversi verbi che indicano una sorta di dubbio o impossibilit\u00e0:\n\u00c8 anche molto usato tanto nella principale che nella secondaria del periodo ipotetico irreale al passato accompagnato dalle forme del condizionale:\nFrancese.\nIl \"subjonctif plus-que-parfait\", congiuntivo trapassato della lingua francese, si ottiene in maniera analoga a quello italiano, sicch\u00e9 per il verbo \"chanter\" ('cantare') abbiamo:\n\u00c8 tuttavia essenziale ricordare che non essendo pi\u00f9 in uso in francese il congiuntivo imperfetto, tale forma \u00e8 ormai desueta. Per indicare anteriorit\u00e0 temporale rispetto alla frase principale al passato si utilizza il congiuntivo passato. Invece di dire\nsi dir\u00e0:\nNel periodo ipotetico irreale, \u00e8 il trapassato (\"plus-que-parfait\") dell'indicativo ad indicare l'irrealt\u00e0 nel verbo della protasi:\nTedesco.\nPer quanto riguarda la lingua tedesca si propone la forma composta del \"Konjunktiv II\", per molti versi paragonabile a quella del congiuntivo trapassato. Per il verbo \"singen\", che corrisponde a \"cantare\", si ha:\nCome in molte altre lingue, si utilizzano i verbi \"essere\" ed \"avere\" per la formazione del tempo composto. Il tempo indica soprattutto irrealt\u00e0 nel passato:\nNella costruzione del periodo ipotetico irreale con il riferimento al passato, viene usato sia nella protasi che nell'apodosi:\nInfatti, la forma composta del Konjunkiv II fa anche le veci del condizionale passato:\nInglese.\nIl \"pluperfect subjunctive\" inglese prende il posto del trapassato prossimo nei costrutti irreali. Tuttavia, le sue forme coincidono con quelle del corrispondente indicativo: \"to sing\", 'cantare', si forma infatti con le stesse identiche forme dell'ausiliare.\nHa il ruolo di forma verbale dell'irrealt\u00e0:\nil che \u00e8 ben visibile nella protasi del periodo ipotetico irreale al passato:\nCome in italiano, la frase principale viene invece formata grazie al condizionale."}
{"id": "730592", "revid": "260676", "url": "https://it.wikipedia.org/wiki?curid=730592", "title": "Solco sottolinguale", "text": "Il solco sottolinguale \u00e8 una parte ristretta del pavimento della cavit\u00e0 buccale in rapporto con la faccia inferiore della lingua, delimitato in avanti e sui lati dalle arcate gengivodentali mentre posteriormente dagli archi glossopalatini. Nel mezzo del solco si trova il frenulo della lingua, ai lati del quale vi \u00e8 un rilievo, la caruncola sottolinguale, sul cui apice sboccano il dotto sottomandibolare e sottolinguale maggiore. Questa eminenza continua verso i lati con la piega sottolinguale su cui si trovano gli sbocchi dei dotti escretori delle ghiandole sottolinguali minori. La mucosa risulta qui sottile e poco aderente e lascia intravedere le numerose vene contenute nel connettivo lasso."}
{"id": "730595", "revid": "767487", "url": "https://it.wikipedia.org/wiki?curid=730595", "title": "Valerij Pavlovi\u010d Afanas'ev", "text": "Biografia.\nStudi\u00f2 pianoforte al Conservatorio di Mosca con \u0116mil' Gilel's e Jakiv Zak. Nel 1969 vinse il Concorso Internazionale Johann Sebastian Bach a Lipsia, e tre anni pi\u00f9 tardi il Concours Reine Elisabeth a Bruxelles. Dopo un tour nel Belgio, decise di chiedere asilo politico e divenne un cittadino belga.\nOltre alle sue attivit\u00e0 musicali Afanas'ev \u00e8 anche poeta, romanziere e saggista. Al momento vive a Versailles.\nRepertorio.\nIn Germania Afanas'ev fu conosciuto inizialmente come il compagno di duo in Gidon Kremer nelle loro performance di musica da camera. Le sue interpretazioni della musica di Franz Schubert, Ludwig van Beethoven e altri sono considerate inusuali e non convenzionali per la sua ricerca della pi\u00f9 assoluta espressivit\u00e0."}
{"id": "730597", "revid": "1620974", "url": "https://it.wikipedia.org/wiki?curid=730597", "title": "Congiuntivo passato", "text": "Il congiuntivo passato \u00e8 una forma verbale della lingua italiana generalmente usata per indicare passati o conclusi, visti come non reali o non obiettivi o non rilevanti (\"Tutti pensano che io sia andata via\").\nConiugazione del congiuntivo passato.\nQuesta forma verbale si coniuga combinando le forme del congiuntivo presente degli ausiliari \"avere\" (a) o \"essere\" (b) con il participio passato del verbo in questione:\nPer quanto riguarda il resto, la coniugazione segue le particolarit\u00e0 del passato prossimo.\nUso del congiuntivo passato nella frase secondaria.\nViene di solito usato nella frase secondaria introdotta dal presente indicativo delle forme verbali come \"credere, pensare, sperare, supporre\":\nLa sua funzione \u00e8 quella di esprimere anteriorit\u00e0 temporale e aspetto compiuto rispetto al momento presente indicato nella frase principale.\nIl congiuntivo passato prende inoltre il posto del passato prossimo nelle subordinate introdotte da congiunzioni come \"senza che, prima che, nonostante, malgrado, a meno che, a condizione che\":\nIl congiuntivo passato si distingue dal congiuntivo imperfetto per il fatto di non poter essere usato in costruzioni dove il verbo della principale \u00e8 al passato. Un costrutto introdotto con \"pensavo che\" oppure \"speravo che\" richiede infatti il congiuntivo imperfetto (o trapassato).\nNel complesso, l'uso del congiuntivo passato rispecchia quello degli altri tempi di questo modo (in base alle regole della concordanza dei tempi), anche se con singole restrizioni dovute alle sue caratteristiche temporali. Ad esempio, \u00e8 assai difficile che occorra nelle subordinate finali (introdotte da \"perch\u00e9\" oppure \"affinch\u00e9\"), o in quelle consecutive (introdotte da \"in modo che\").\nTra le varie forme del congiuntivo, \u00e8 quella che meno si presta ad indicare una volont\u00e0 o desiderio.\nUso del congiuntivo passato nella frase principale.\nNella frase principale, l'uso di questa forma \u00e8 assai raro e si limita soprattutto all'espressione di un dubbio formulato sotto forma di domanda:\nL'espressione di una volont\u00e0 \u00e8 invece, con l'uso del congiuntivo passato, assai improbabile. Nei toni spenti del costrutto irreale, perfino il congiuntivo trapassato ed il congiuntivo imperfetto si adattano meglio del congiuntivo passato ad indicare una volont\u00e0 o desiderio:\nAltre lingue.\nFrancese e spagnolo.\nNelle lingue romanze, la forma del congiuntivo passato ha funzioni analoghe, che solitamente emergono nella secondaria introdotta dalla principale al presente.\nIn francese, avremo come in italiano due ausiliari, \"avoir\" e \"\u00eatre\". Per il verbo \"aller\", il \"subjonctif pass\u00e9\" sar\u00e0 questo:\nDato che l'ausiliare \u00e8 \"essere\", le forme del participio vanno accordate. Ad esempio, si dir\u00e0:\nPer quanto riguarda lo spagnolo, la forma il \"pret\u00e9rito perfecto\" del \"subjuntivo\" si forma con il verbo \"avere\" come tutti i tempi composti. Per il verbo il verbo \"andare\", in spagnolo \"ir\", si avr\u00e0:\nAd esempio:\nIl secondo esempio mette in luce la maggior predisposizione dello spagnolo ad indicare un evento futuro con il congiuntivo.\nTedesco ed inglese.\nNella lingua tedesca, si usano due ausiliari per ottenere la forma composta del \"Konjunktiv I\". Per \"gehen\", che corrisponde ad \"andare\", abbiamo\nLa forma si usa nella secondaria per formare il discorso indiretto con anteriorit\u00e0 temporale rispetto alla principale. Ad esempio, si veda il seguente esempio di discorso diretto (pronunciato da Tom):\nRiportato al discorso indiretto, l'enunciato sar\u00e0\nLa costruzione non cambia se la principale \u00e8 al passato, che sia essa al presente oppure al passato:\nPer quanto riguarda la lingua inglese, il \"present perfect subjunctive\" si distingue dalla forma corrispondente dell'indicativo soltanto alla terza persona: (\"that he have done\" al posto di \"that he has done\"). Questo tempo verbale \u00e8 logicamente e grammaticalmente possibile, ma \u00e8 raro nell'inglese moderno, sicch\u00e9 viene in genere ignorato."}
{"id": "730601", "revid": "289247", "url": "https://it.wikipedia.org/wiki?curid=730601", "title": "Giovanni Fisher", "text": ""}
{"id": "730603", "revid": "94647", "url": "https://it.wikipedia.org/wiki?curid=730603", "title": "Congiuntivo Trapassato", "text": ""}
{"id": "730605", "revid": "125076705", "url": "https://it.wikipedia.org/wiki?curid=730605", "title": "Congiuntivo presente", "text": "Il congiuntivo presente \u00e8 la forma verbale della lingua italiana generalmente usata nella frase secondaria per indicare la volont\u00e0 di azione pensata (Voglio che tu mi dica la verit\u00e0), oppure la proiezione mentale di un evento futuro (\"Spero che domani tu stia meglio\") o anche la possibilit\u00e0 di un evento immaginato (Credo che Luigi dorma sereno).\nConiugazione del congiuntivo presente.\nQuesta forma verbale si coniuga aggiungendo alla radice del verbo le desinenze previste nella grammatica italiana nelle tre coniugazioni. Dato che il congiuntivo occorre generalmente dopo la congiunzione \"che\", questa viene spesso ripetuta.\nLatino.\nSi ricorda che la coniugazione del congiuntivo presente italiano deriva direttamente da quella del latino: \"cantem, cant\u0113s, cantet, cant\u0113mus, cant\u0113tis, cant\u0113nt\".\nIn latino il congiuntivo si usa pi\u00f9 regolarmente che in italiano ogni qual volta si presenti un'azione non reale o un'opinione. Inoltre si utilizza nelle proposizioni interrogative indirette (es. \"Nescio quis sit\" = \"Non so chi sia\") ed anche quando il verbo in questione \u00e8 preceduto da un pronome interrogativo, caso in cui l'italiano vuole l'indicativo (es. \"Scio quis sit\" = \"So chi \u00e8 [lett. \"So chi sia\"]\").\nUso del congiuntivo presente nella frase secondaria.\nViene di solito usato nella frase secondaria introdotta dai verbi di opinione come \"credere, pensare, ritenere, reputare\" e verbi desiderativi come \"volere, sperare, augurare\":\nViene anche introdotto, tra l'altro, dalle congiunzioni \"senza che, prima che, nonostante, malgrado, a meno che, a condizione che, affinch\u00e9\":\nIn alcuni di questi casi, nel parlato pi\u00f9 spontaneo, \u00e8 facile osservare come il presente dell'indicativo arrivi a sostituire quello del congiuntivo. Da una parte, fenomeni del genere sono attestabili gi\u00e0 dal Medioevo, dall'altra l'uso del congiuntivo, in alcuni dialetti centromeridionali, \u00e8 sempre stato leggermente limitato rispetto a quello della lingua standard.\nLa sostituzione con il presente indicativo \u00e8 frequente, soprattutto il caso della seconda persona del singolare: \"Penso che sei qui\" al posto di \"penso che (tu) sia qui\": il fenomeno \u00e8 in parte giustificato dal fatto che la coniugazione del congiuntivo al singolare \u00e8 la stessa per le diverse persone (\"sia, sia, sia\"): data la possibilit\u00e0 di un enunciato ambiguo \u00e8 chiaro come l'uso dell'indicativo possa in qualche modo specificare meglio a chi si riferisce.\nUso del congiuntivo presente nella frase principale.\nSi noti come questo tempo possa, in secondo luogo, occorrere anche nella principale.\n1) Si pu\u00f2 ricordare in questo capitolo, come introduzione, l'uso dell'imperativo alla terza persona, anche se per la forma di cortesia, l'allocuzione \"loro\" ha un uso molto limitato:\nIn questi casi, infatti, le voci dell'imperativo si confondono con quelle del congiuntivo.\n2) Similmente, nella principale, il congiuntivo presente pu\u00f2 indicare una volont\u00e0, un desiderio:\nL'uso del tempo presente (\"sia\") indica qui un'azione possibile, mentre in contesti analoghi il congiuntivo imperfetto indicherebbe irrealt\u00e0 (\"se ti portassero via!\"). In altre parole, la differenza tra il presente e l'imperfetto non \u00e8, in questo caso, di natura temporale.\n3) Il congiuntivo presente pu\u00f2 inoltre indicare un dubbio, una supposizione\nladdove l'uso del presente indica il momento dell'enunciazione, mentre l'imperfetto indicherebbe un momento passato (\"l'anno scorso Valentino era magrissimo; che fosse malato?\"). In questo caso, l'opposizione tra le due forme \u00e8 effettivamente di valore temporale.\n4) Il congiuntivo presente ricorre infine in alcune espressioni idiomatiche (\"che tu voglia o no; costi quel che costi\"; sia come sia\") oppure in forme verbali cristallizzate e quindi non pi\u00f9 coniugabili (viva le donne!\" \"prendo sia le patatine, sia le verdure\").\nAltre lingue.\nFrancese e spagnolo.\nLa coniugazione per il francese e per lo spagnolo \u00e8 assai complessa, come del resto anche quella italiana. Si propone qui una tabella di confronto per i verbi regolari corrispondenti a \"lavorare\" e \"dormire\", partendo dunque dalla prima e dalla terza coniugazione italiana, assai pi\u00f9 semplici della seconda (il verbo \"dormir\" in spagnolo \u00e8 leggermente irregolare):\nLa scelta tra indicativo presente e congiuntivo presente, in italiano, rispecchia a grandi linee i criteri osservabili nelle altre lingue romanze come il francese o lo spagnolo:\nUna delle maggiori peculiarit\u00e0 del congiuntivo italiano riguarda i costrutti che indicano un'insicurezza o un'opinione, dunque quelli introdotti dai verbi del pensiero (\"pensare, supporre, credere\" ecc.). In italiano, la scelta dell'indicativo o del congiuntivo \u00e8 condizionata, oltre che dal registro, anche dalla maggiore o minore sicurezza che caratterizza l'enunciato. Dunque, la differenza tra questi due esempi:\npu\u00f2 essere spiegata da un uso pi\u00f9 o meno accurato dei modi, ma anche da una differenza a livello di intenzione comunicativa, a seconda che l'asserzione sia pi\u00f9 o meno perentoria (resta peraltro scontato che l'italiano standard non accetta l'utilizzo dell'indicativo con i verbi di opinione quali \"pensare, credere\" ecc.).\nDiverso \u00e8 il discorso per il francese o lo spagnolo. In sintesi, i verbi di opinione alla forma affermativa vengono seguiti dall'indicativo, alla forma negativa sono invece seguiti dal congiuntivo.\nCostrutti come \"je pense que\" oppure \"pienso que\" da soli non bastano a giustificare l'uso del congiuntivo. Esso \u00e8 comunque previsto insieme alla negazione:\nLa presenza della negazione \u00e8 un criterio che ha in italiano un'importanza minore e quindi si riscontra piuttosto di rado (\"dico che \u00e8 cos\u00ec; non dico che sia cos\u00ec\").\nDiscordanze si ritrovano spesso in enunciati che indicano la posteriorit\u00e0 temporale dell'evento nella secondaria; se questi possono essere indicati in italiano ed in francese con l'indicativo, lo spagnolo ricorre al congiuntivo presente (e, in testi particolarmente antiquati, al congiuntivo futuro).\nSimilmente, avremo\nInfine, una particolarit\u00e0 francese \u00e8 l'uso del congiuntivo presente nella secondaria retta da una principale al passato; questo fenomeno \u00e8 dovuto al fatto che il congiuntivo imperfetto (\"subjonctif imparfait\") \u00e8 oramai caduto in disuso: \"Je ne pensais pas qu'elle soit \u00e0 Rome\" ('non pensavo che lei fosse a Roma').\nInglese.\nIn inglese, le forme del congiuntivo presente si adattano soprattutto ad indicare una richiesta. A differenza del presente indicativo, non cambia mai a seconda della persona. Per i verbi \"essere\" ed \"avere\" avremo infatti:\nManca dunque la desinenza \"-s\" tipica della terza persona, come mostrano gli esempi:\nLa forma presente si distingue da quella passata, usata invece per eventi coloriti di modalit\u00e0 irreale o comunque improbabili:\nTedesco.\nIl Konjunktiv I Gegenwart (\"congiuntivo primo presente\") tedesco si differenzia notevolmente dal congiuntivo presente romanzo. Gli unici punti di contatto sono le funzioni di congiuntivo ottativo e di congiuntivo esortativo utilizzato in sostituzione delle terze persone e della prima persona plurale dell'imperativo.\nLa coniugazione del Konjunktiv I prevede che la desinenza -en dell'infinito venga sostituita da quelle del congiuntivo:\nSi avr\u00e0 quindi per il verbo gehen:\nSolo il verbo \"sein\" (essere) non aggiunge la vocale \"-e-\" nelle terminazioni del singolare:\nNel caso del congiuntivo ottativo, il suo uso \u00e8 generalmente ristretto ad un certo numero di espressioni fisse, soprattutto tipiche della lingua religiosa. Il verbo \u00e8 spesso in ultima posizione:\nCome imperativo:\nMa lo si pu\u00f2 anche trovare in alcune comuni espressioni fisse senza poterlo ricondurre a uno dei casi detti sopra:\nNelle frasi dipendenti in cui l'italiano prevede l'uso del congiuntivo (al di fuori del periodo ipotetico), il tedesco prescrive invece il semplice indicativo:\nL'uso pi\u00f9 specifico del Konjuntiv I (sia presente che passato) \u00e8 per\u00f2 costituito dalla costruzione del discorso indiretto, soprattutto nella lingua scritta: per questo motivo, \u00e8 tipico del linguaggio giornalistico. L'uso del Konjunktiv I nel discorso indiretto esprime infatti la propria imparzialit\u00e0 rispetto al fatto:\nIn questo caso, chi pronuncia l'affermazione riporta semplicemente ci\u00f2 che Tom ha detto, senza mostrare il proprio pensiero.\nL'uso dell'indicativo\nsi distingue principalmente per una sintassi meno sorvegliata.\nCon il Konjunktiv II\nsi indicano espressi forti dubbi che Tom sia effettivamente ricco.\nNella lingua scritta, il Konjuktiv I si pu\u00f2 anche trovare in seconda posizione di una frase subordinata se nella principale si trova un verbo della sfera del parlare o del pensare:\nCome nelle altre lingue, c'\u00e8 il pericolo che le forme coincidano con quelle corrispondenti dell'indicativo. In questo caso, si preferisce la forma del Konjunktiv II (ossia la forma vicina al congiuntivo imperfetto). Per dire: \"Sostiene che vadano a casa\", senza espressione del proprio giudizio personale in merito al fatto, si dice ad esempio \"Er behauptet, sie gingen nach Hause\" per non dire \"Er behauptet, sie gehen nach Hause\", dato che la forma coniugata \"gehen\" pu\u00f2 essere interpretata tanto come congiuntivo, quanto come indicativo."}
{"id": "730606", "revid": "14691", "url": "https://it.wikipedia.org/wiki?curid=730606", "title": "Congiuntivo Imperfetto", "text": ""}
{"id": "730607", "revid": "228587", "url": "https://it.wikipedia.org/wiki?curid=730607", "title": "Joaqu\u00edn Ach\u00facarro", "text": "Biografia.\nDebutt\u00f2 a 13 anni nel 1946 con un concerto di Wolfgang Amadeus Mozart nella sua citt\u00e0 natale, Bilbao. Era indeciso riguardo al suo futuro musicale, e si iscrisse, come voleva la tradizione di famiglia, alla facolt\u00e0 di Fisica dell'Universit\u00e0 di Madrid. La sua decisione la prese l'anno seguente, quando abbandon\u00f2 l'universit\u00e0 e si iscrisse all'Accademia Chigiana, dove ottenne diversi riconoscimenti.\nDopo i vent'anni cominci\u00f2 a girare l'Europa continuando a studiare con diversi insegnanti, tra cui Walter Gieseking e Nikita Magaloff. Nel 1959 debutt\u00f2 ufficialmente con la London Symphony Orchestra. Da allora, la sua attivit\u00e0 concertistica ha coperto tutto il globo.\nDagli anni ottanta del XX secolo insegn\u00f2 alla Southern Methodist University del Texas, restando tuttavia culturalmente attivo anche in Spagna.\n\u00c8 titolare della cattedra di pianoforte presso l'Accademia Chigiana di Siena."}
{"id": "730608", "revid": "287204", "url": "https://it.wikipedia.org/wiki?curid=730608", "title": "Joaqu\u00ecn Ach\u00f9carro", "text": ""}
{"id": "730609", "revid": "287204", "url": "https://it.wikipedia.org/wiki?curid=730609", "title": "Joaquin Achucarro", "text": ""}
{"id": "730611", "revid": "290948", "url": "https://it.wikipedia.org/wiki?curid=730611", "title": "Grandezza estensiva", "text": ""}
{"id": "730613", "revid": "889336", "url": "https://it.wikipedia.org/wiki?curid=730613", "title": "Pierre-Laurent Aimard", "text": "Biografia.\nEntr\u00f2 inizialmente al Conservatorio di Lione, per poi studiare con Yvonne Loriod. Nel 1973 ricevette il premio per la musica da camera del Conservatoire de Paris. Nello stesso anno vinse la Olivier Messiaen Competition. Nel 1977, su invito di Pierre Boulez, divenne un membro fondatore dell'Ensemble InterContemporain.\nNella sua carriera ha collaborato con direttori come Pierre Boulez, Seiji Ozawa, Zubin Mehta, Charles Dutoit, Andr\u00e9 Previn, Andrew Davis, e David Robertson. Ha fatto il suo debutto statunitense con la Chicago Symphony Orchestra a 20 anni interpretando la parte solista del \"Turangal\u00eela-Symphonie\" di Olivier Messiaen.\nRepertorio.\nAimard \u00e8 particolarmente dedito alla musica contemporanea. Partecip\u00f2 alle prime di diverse composizioni, come \"R\u00e9pons\" di Pierre Boulez, \"Klavierst\u00fcck XIV\" di Karlheinz Stockhausen, e gli studi numero 11 e 13 di Gy\u00f6rgy Ligeti. Ha eseguito anche lavori di compositori pi\u00f9 giovani come George Benjamin e Marco Stroppa."}
{"id": "730617", "revid": "60344", "url": "https://it.wikipedia.org/wiki?curid=730617", "title": "Carl Philip Emmanuel Bach", "text": ""}
{"id": "730618", "revid": "17655", "url": "https://it.wikipedia.org/wiki?curid=730618", "title": "Nadi\u017ea", "text": ""}
{"id": "730623", "revid": "466539", "url": "https://it.wikipedia.org/wiki?curid=730623", "title": "Golden Globe per la migliore attrice non protagonista", "text": "Il Golden Globe per la migliore attrice non protagonista viene assegnato alla miglior attrice non protagonista dalla HFPA (\"Hollywood Foreign Press Association\").\nVincitori e candidati.\nL'elenco mostra la vincitrice di ogni anno, seguito dalle attrici che hanno ricevuto una candidatura. Per ogni attrice viene indicato il film che le ha valso la candidatura (titolo italiano e titolo originale tra parentesi)."}
{"id": "730625", "revid": "1318658", "url": "https://it.wikipedia.org/wiki?curid=730625", "title": "Golden Globe per il miglior attore non protagonista", "text": "Il Golden Globe per il miglior attore non protagonista viene assegnato al miglior attore non protagonista dalla HFPA (\"Hollywood Foreign Press Association\"). \nVincitori e candidati.\nL'elenco mostra il vincitore di ogni anno, seguito dagli attori che hanno ricevuto una candidatura. Per ogni attore viene indicato il film che gli \u00e8 valso la candidatura (titolo italiano e titolo originale tra parentesi)."}
{"id": "730640", "revid": "17655", "url": "https://it.wikipedia.org/wiki?curid=730640", "title": "Op\u010dine", "text": ""}
{"id": "730644", "revid": "289247", "url": "https://it.wikipedia.org/wiki?curid=730644", "title": "Queen's Park Rangers F.C.", "text": ""}
{"id": "730645", "revid": "289247", "url": "https://it.wikipedia.org/wiki?curid=730645", "title": "Queens Park Rangers FC", "text": ""}
{"id": "730646", "revid": "289247", "url": "https://it.wikipedia.org/wiki?curid=730646", "title": "Queen's Park Rangers", "text": ""}
{"id": "730648", "revid": "33751", "url": "https://it.wikipedia.org/wiki?curid=730648", "title": "Sheffield Wednesday FC", "text": ""}
{"id": "730649", "revid": "15431", "url": "https://it.wikipedia.org/wiki?curid=730649", "title": "SBB Cargo", "text": ""}
{"id": "730652", "revid": "1728", "url": "https://it.wikipedia.org/wiki?curid=730652", "title": "Winckelmann", "text": ""}
{"id": "730654", "revid": "14691", "url": "https://it.wikipedia.org/wiki?curid=730654", "title": "Cadpat", "text": ""}
{"id": "730655", "revid": "1564499", "url": "https://it.wikipedia.org/wiki?curid=730655", "title": "Coccia", "text": "La coccia \u00e8 la guardia delle tre armi usate nella scherma. La sua forma \u00e8 a semisfera poco profonda nel fioretto, semisfera nella spada e a guardia intera (che protegge tutta la mano) per la sciabola. \u00c8 fatta in acciaio o titanio; nel caso di certe spade \u00e8 in lega di alluminio, il che la rende molto pi\u00f9 leggera."}
{"id": "730656", "revid": "14691", "url": "https://it.wikipedia.org/wiki?curid=730656", "title": "CADPAT", "text": ""}
{"id": "730658", "revid": "15431", "url": "https://it.wikipedia.org/wiki?curid=730658", "title": "Tunnel del Sempione", "text": ""}
{"id": "730675", "revid": "287204", "url": "https://it.wikipedia.org/wiki?curid=730675", "title": "Abau (Nuova Guinea)", "text": "Abau \u00e8 una citt\u00e0 della Papua Nuova Guinea situata nella provincia Centrale, \u00e8 capoluogo dell'omonimo distretto. \nSi trova sulla penisola all'estremo est della Nuova Guinea, sulla costa del Mar dei Coralli. \nVi si trova l'aeroporto di Abau (IATA: ABW)"}
{"id": "730687", "revid": "28592", "url": "https://it.wikipedia.org/wiki?curid=730687", "title": "Valery Afanassiev", "text": ""}
{"id": "730692", "revid": "15756", "url": "https://it.wikipedia.org/wiki?curid=730692", "title": "Cirene", "text": "Cirene \u00e8 stata un'importante colonia greca e poi romana del Mediterraneo, che si trovava vicino all'odierna cittadina di Shahat, in Libia orientale, nel distretto di al-Jabal al-Akhdar.\n\u00c8 un importante sito archeologico per lo studio della cultura greco-romana e della sua diffusione in Nordafrica.\nCitt\u00e0 di molti filosofi e influente centro culturale per tutta la Cirenaica.\nCirene storica.\nCirene fu fondata intorno al 630 a.C. dai dori (greci) che provenivano da Thera, l'odierna Santorini, e pretendevano di discendere da Euristeo: la colonizzazione si rese necessaria a causa del responso dell'oracolo di Delfi che impose ai terei di fondare una colonia in Libia.\nIl primo a governare la citt\u00e0 fu Aristotele Batto (in greco \"batto\" significa \"balbuziente\") il fondatore, i cui discendenti mantennero il potere per ben otto generazioni, fino al 440 a.C.\nAccettando l'influenza della Persia, con cui si alle\u00f2 nel VI secolo a.C., Cirene conobbe grande prosperit\u00e0 sotto Batto IV di Cirene il cui regno dur\u00f2 quarant'anni (514-470 a.C.) e nel corso del quale fu introdotto il culto di un nuovo dio, Ammone, attraverso l'identificazione dell'egizio dio oracolo dell'oasi di Siwa con Zeus, re degli dei del pantheon greco: l'identificazione fu favorita da un gioco di parole della lingua greca, per cui \"ammos\" significa \"sabbioso\" e quindi Ammone non \u00e8 che lo \"Zeus sabbioso\" dell'oasi.\nL'ultimo discendente di Aristotele Batto fu Arcesilao IV che divenne re nel 470 a.C. ma che dovette la celebrit\u00e0 ad una sua partecipazione ai giochi pitici di Delfi nel 462 a.C., quando trionf\u00f2 nella corsa delle bighe: la vittoria fu celebrata da Pindaro nella quarta e quinta ode pitica. I contrasti di Arcesilao con l'opposizione portarono ad una guerra civile che si concluse nel 440 con l'esilio del re, successivamente assassinato nella vicina Esperide-Berenice (l'odierna Bengasi).\nCon la fine della monarchia di Arcesilao, Cirene fu riorganizzata in una democrazia che permase fino all'Et\u00e0 ellenistica quando la citt\u00e0 entr\u00f2 nell'orbita del Regno tolemaico d'Egitto, pur conoscendo qualche periodo di indipendenza.\nRisale a quest'epoca la costituzione della cosiddetta Pentapoli cirenaica, federazione formata insieme alle citt\u00e0 di Apollonia (che fungeva da porto di Cirene), Arsinoe, Berenice e Barce, cui si aggiunse in un secondo tempo il porto di quest'ultima citt\u00e0, Tolemaide.\nNel IV secolo a.C. vi fiorirono i cosiddetti filosofi cirenaici, tra cui ebbe un ruolo preminente Aristippo, e cos\u00ec la citt\u00e0 fu soprannominata \"Atene d'Africa\". Nello stesso periodo diede i natali al poeta Callimaco (310 a.C.) e al geografo e astronomo Eratostene (276 a.C.).\nDopo un periodo di protettorato romano nel corso del II secolo a.C. rest\u00f2 ai Tolomei fino a che uno di costoro, Tolomeo Apione, re di Cirene per vent'anni, decise di lasciare in eredit\u00e0 a Roma sia la citt\u00e0 sia il resto della Pentapoli cirenaica nel 96 a.C..\nPeraltro, solo nel 74 a.C. Cirene e la Cirenaica furono elevate, insieme a Creta, al rango di provincia romana.\nIn questo periodo, anche a motivo di una certa libert\u00e0 fiscale, Cirene conobbe il suo momento di massimo splendore, diventando uno snodo commerciale di prima importanza per il traffico di merci fra Europa e Africa.\nEntrata stabilmente nell'orbita romana, con la fine delle guerre civili benefici\u00f2 della \"pax romana\" di Augusto che vi fece costruire un tempio dedicato a Zeus che ospitava una replica delle celebre statua del dio realizzata da Fidia.\nDi Cirene, o di una localit\u00e0 limitrofa, sarebbe stato originario Simone, detto \"il Cireneo\" cio\u00e8 colui che durante il calvario fu obbligato dai soldati romani a prendere su di s\u00e9 la Croce e portarla al posto di Ges\u00f9 (Mt 27,32; Mc 15,21; Lc 23,26) e di cui fu scoperto il sepolcro presso Gerusalemme.\nLa pace di cui godeva la citt\u00e0 fu interrotta nel 115, quando un cirenaico di origine ebrea, di nome Lukuas-Andreas, afferm\u00f2 di essere il Messia e scaten\u00f2 una rivolta che port\u00f2 a devastazioni su larga scala. Roma ripristin\u00f2 il controllo sulla regione e l'imperatore Adriano provvide alla ricostruzione che port\u00f2 ad una nuova fioritura della citt\u00e0.\nNel 365 sub\u00ec ingenti danni a causa di un terribile terremoto che si abbatt\u00e9 su tutta la Cirenaica e che fece sprofondare in mare buona parte della citt\u00e0 di Apollonia, porto di Cirene. In seguito a ci\u00f2 fu Tolemaide, meno danneggiata delle altre citt\u00e0 della Pentapoli, a diventare capitale della \"Libya Superior\".\nLe Invasioni barbariche della tarda antichit\u00e0 accelerarono il declino della citt\u00e0, di cui il vescovo Sinesio di Cirene ci ha lasciato testimonianza nella lettere e nella \"Catastasis\", scritte tra il 400 e il 414.\nNel 410 la citt\u00e0 fu definitivamente abbandonata ai nomadi laguatani e non fu pi\u00f9 riconquistata dall'impero romano, neppure durante la cosiddetta \"Ananeosis\" (\u1f08\u03bd\u03b1\u03bd\u03ad\u03c9\u03c3\u03b9\u03c2), cio\u00e8 la rinascita della Cirenaica, voluta dall'imperatore Giustiniano.\nCirene odierna.\nLa Cirene odierna - o \ufed7\ufeee\ufead\ufef3\ufee8\ufef2, \"Q\u016br\u012bn\u012b\" - \u00e8 una cittadina di appena 8.000 abitanti.\n\u00c8 nota soprattutto per gli importanti siti archeologici con rovine della Cirene greco-romana, che l'hanno fatta qualificare come patrimonio dell'umanit\u00e0 dall'UNESCO.\nMonumenti e opere d'arte.\nI principali resti di epoca greco-romana sono l'acropoli, il foro romano, il santuario di Apollo e il tempio di Zeus (\u00e8 il tempio greco pi\u00f9 grande del Nordafrica ed \u00e8 pi\u00f9 grande del Partenone di Atene) che, come si \u00e8 detto poc'anzi, ospitava una replica della statua di Zeus di Fidia.\n\u00c8 rimasta anche una grande necropoli, con numerosi sepolcri (datati dal VI secolo a.C. al IV secolo d.C.) e tempietti di Ecate e dei Dioscuri.\n\u00c8 ben conservato anche l'impianto idrico romano, che include condotti sia sotterranei che sopraelevati e acquedotti.\nLa Venere di Cirene.\nNel 1913 una missione archeologica italiana rinvenne presso Cirene la cosiddetta \"Venere Anadiomene\" del II secolo, copia della perduta \"Venere di Cnido\" di Prassitele: il suo ritrovamento rese possibile ulteriori scavi che portarono alla luce il santuario di Apollo.\nL'opera fu trasferita in Italia nel 1913, dunque nel periodo in cui la Libia era una colonia italiana. \u00c8 stata esposta nel Museo nazionale romano di Roma, nell'aula ottagona delle Terme di Diocleziano.\nIl 30 agosto 2008, il presidente del consiglio Silvio Berlusconi riconsegn\u00f2 la scultura al leader libico Mu\u02bfammar Gheddafi. L'opera fu collocata allora a Bengasi.\nPurtroppo, a causa della guerra, il luogo in cui era conservata, ossia i sotterranei della locale Banca Commerciale, fu depredato nel 2011 e la statua da quell'epoca \u00e8 considerata dispersa, forse finita nel mercato clandestino delle opere d'arte insieme agli altri reperti che costituivano il cosiddetto \"Tesoro di Cirene\", conservati nello stesso luogo. Il fatto ha causato in Italia una serie di polemiche e di critiche alla decisione di restituire la preziosa statua.\nLa restituzione della statua alla Libia va inserita nelle azioni che, negli ultimi anni, l'Italia ha perseguito per il ritorno di reperti archeologici esportati illegalmente. L'Italia \u00e8 dunque pronta a restituire i reperti archeologici esteri conservati nei propri musei senza un riconosciuto diritto legale, ma nello stesso tempo chiede ai musei stranieri di restituire i reperti provenienti dall'Italia rubati o saccheggiati. La statua di Cirene non \u00e8 l'unico reperto gi\u00e0 conservato in Italia e poi riconsegnato al paese d'origine: una caso simile \u00e8 quello del frammento di Palermo."}
{"id": "730696", "revid": "628767", "url": "https://it.wikipedia.org/wiki?curid=730696", "title": "Col\u00f3n (Panama)", "text": "Col\u00f3n \u00e8 una citt\u00e0 del Panama, capoluogo della Provincia di Col\u00f3n. Si trova sull'isola di Manzanillo, all'ingresso del Canale di Panama, nel Mare delle Antille. Nel 2016 contava 78.000 abitanti ed \u00e8 un importante centro portuale e industriale del paese. Vi hanno sede stabilimenti alimentari, tessili, chimici e meccanici.\n\u00c8 formata da due comuni.\nStoria.\nLa citt\u00e0 venne fondata nel 1849, come stazione terminale della Ferrovia del Panama; fu chiamata Aspinwall, dal nome di William H. Aspinwall, uno dei progettisti della ferrovia. L'importanza della citt\u00e0 crebbe ulteriormente quando fu aperto il Canale di Panama."}
{"id": "730697", "revid": "6923", "url": "https://it.wikipedia.org/wiki?curid=730697", "title": "Garraf", "text": "Il Garraf \u00e8 una delle 41 comarche della Catalogna, con una popolazione di 127.928 abitanti; suo capoluogo \u00e8 Vilanova i la Geltr\u00fa.\nAmministrativamente fa parte della provincia di Barcellona, che comprende 11 comarche."}
{"id": "730700", "revid": "848247", "url": "https://it.wikipedia.org/wiki?curid=730700", "title": "\u00d6stersund", "text": "\u00d6stersund \u00e8 una citt\u00e0 della Svezia centro-settentrionale, capoluogo dell'omonima municipalit\u00e0 e della contea di J\u00e4mtland. La citt\u00e0 \u00e8 uno dei principali poli urbani del settentrione svedese.\nGeografia fisica.\nSi estende su .\nSport.\nStazione sciistica specializzata nello sci nordico, lo stadio del fondo di \u00d6stersund ha ospitato numerose competizioni internazionali di biathlon (tra le quali due rassegne iridate, nel 1970, nel 2008 e nel 2019, e numerose tappe della Coppa del Mondo) e di sci di fondo (tra le quali una tappa della Coppa del Mondo di sci di fondo 1995 e numerose gare minori), oltre a competizioni secondarie di sci alpino."}
{"id": "730711", "revid": "124245910", "url": "https://it.wikipedia.org/wiki?curid=730711", "title": "Pizzo Cefalone", "text": "Il Pizzo Cefalone (2533\u00a0m s.l.m.) \u00e8 la cima pi\u00f9 alta della dorsale occidentale del Gran Sasso, la settima dell'intero massiccio, all'interno del territorio del comune dell'Aquila.\nDescrizione.\nTra il Cefalone e il Monte Portella si apre il passo della Portella, che mette in comunicazione i sentieri che salgono dalla valle del Raiale verso Campo Pericoli e da l\u00ec a Pietracamela, e dalla fine della cresta di Pizzo Cefalone si passa alla \"sella dei Grilli\" che mette in comunicazione Campo Pericoli con la valle del Chiarino verso Campotosto.\nLa parete della montagna inizia a quota 1100 metri ed \u00e8 ricoperta di faggi fino a quota 1700 metri, dopodich\u00e9 grossi \"scogli\" o \"bastioni\" di roccia accompagnano fino alla vetta. Sulla cima si trovano due croci in ferro e un'altra, fissata di recente, \u00e8 sulla cresta a quota 2400 metri. La cima si raggiunge facilmente da Campo Imperatore tramite un sentiero abbastanza comodo, un po' pi\u00f9 tecnico nell'ascesa finale. Dalla cima del Cefalone la vista abbraccia a 360 gradi: le altre cime limitrofe del Gran Sasso quali Monte Corvo, Pizzo Intermesoli e Corno Grande, i Monti della Laga, la Maiella, il Sirente finanche il Terminillo e l'intera sottostante Conca aquilana, ben 1700 metri pi\u00f9 a valle.\nStoria.\nSi tratta di una montagna ricca di storia: vi si trovano, infatti, le due \"grottincelle\", dimora di San Franco eremita, in una delle quali mor\u00ec."}
{"id": "730714", "revid": "1573940", "url": "https://it.wikipedia.org/wiki?curid=730714", "title": "Convento di San Benedetto alla Nave", "text": "Il convento di San Benedetto alla Nave si trova nel territorio comunale di Campagnatico, nei pressi della localit\u00e0 di Montorsaio.\nStoria e descrizione.\nPosto alle pendici del Monte Leoni, soppresso nel 1751, oggi \u00e8 di propriet\u00e0 privata e ridotto a complesso rurale, con la chiesa diruta di cui si conservano soltanto le pareti perimetrali.\nAll'inizio del XIV secolo divenne rifugio dei frati fuggiaschi seguaci di fra' Dolcino, accusati di eresia, provenienti dalla Francia, poi cacciati dal Beato Tommaso di Scarlino e perseguitati anche dagli abitanti dei paesi vicini. In origine monastero benedettino, pass\u00f2 nel XV secolo ai frati minori osservanti."}
{"id": "730716", "revid": "767487", "url": "https://it.wikipedia.org/wiki?curid=730716", "title": "Soldati", "text": ""}
{"id": "730719", "revid": "599013", "url": "https://it.wikipedia.org/wiki?curid=730719", "title": "Alpay \u00d6zalan", "text": "Carriera.\nComincia la propria carriera professionistica nel 1992, con l'Altay. Solo un anno dopo si trasferisce al Be\u015fikta\u015f Jimnastik Kul\u00fcbu, una delle tre pi\u00f9 titolate squadra turche. Qui resta per sei stagioni: totalizza 148 gare di prima divisione, realizza 9 reti e vince un campionato (nel 1994-1995) e due Coppe di Turchia. Nel 1999 viene ceduto al Fenerbah\u00e7e, con cui gioca per un anno prima del passaggio all'Aston Villa.\nAl Villa resta per tre stagioni, fino all'inizio del 2004, quando va a giocare nella K-League sudcoreana, con l'Incheon United. Nel 2005 passa a giocare in Giappone, negli Urawa Red Diamonds. In estate \u00e8 di nuovo in Europa, al Colonia: resta in Bundesliga per tre anni, prima del ritiro dall'attivit\u00e0, avvenuto al termine della stagione 2007-2008.\nNazionale.\nTra 1995 e 2005 ha vestito la divisa della Nazionale turca, mettendo a referto 4 reti, tre delle quali in una gara di qualificazione al campionato mondiale 2000 contro la , in 90 presenze, e partecipando al , al e al .\nLa sua ultima presenza con la Turchia risale al 16 novembre 2005, in occasione della gara di ritorno dello spareggio con la valido per la qualificazione al campionato mondiale 2006. La Svizzera, che aveva vinto in casa per 2-0 all'andata, perse per 4-2 a Istanbul ma ebbe accesso alla rassegna iridata in virt\u00f9 della regola dei gol fuori casa. Al termine dell'incontro si scaten\u00f2 una rissa fra giocatori turchi e elvetici. Qualche mese dopo, a febbraio, la FIFA rese note le sanzioni: Alpay (che aveva comunque gi\u00e0 lasciato la Nazionale) venne condannato a sei giornate di squalifica."}
{"id": "730722", "revid": "773636", "url": "https://it.wikipedia.org/wiki?curid=730722", "title": "Cappella di Santa Maria a Grancia", "text": "La cappella di Santa Maria a Grancia \u00e8 una chiesa situata nel territorio comunale di Grosseto, su una modesta altura nei pressi del fiume Ombrone a sud della citt\u00e0.\nStoria.\nLa chiesa si trova nel luogo dove in epoca medievale sorgeva un importante monastero benedettino, in stretto contatto con la non lontana Abbazia di San Rabano. L'antico complesso religioso venne trasformato in fattoria fortificata nel corso dei secoli successivi. Il luogo venne temporaneamente abbandonato nella seconda met\u00e0 del Settecento ma, nel corso dell'Ottocento, la tenuta pass\u00f2 ai baroni Ricasoli che introdussero l'appoderamento e ristrutturarono la fattoria secondo lo stile rurale fiorentino. Presso la Fattoria della Grancia ha attualmente sede l'Archivio della Riforma Fondiaria.\nDescrizione.\nDell'antico complesso religioso, poi trasformato in fattoria, rimane soltanto la settecentesca Cappella di Santa Maria, piccola chiesa ad aula unica preceduta da un portico a tre archi, sorretti da pregevoli colonne con capitello sommitale: nel complesso, il suddetto portico delimita l'area del pronao anteriormente alla chiesa propriamente detta. Esternamente, sono da segnalare due campanili a vela, uno per lato, che poggiano con le rispettive basi sui corrispondenti fianchi del tetto a capanna che copre la cappella.\nAll'interno si conservano decorazioni trompe-l'oeil e due opere cinquecentesche. In passato vi era conservata anche una celebre opera rinascimentale del pittore senese Benvenuto di Giovanni, l'\"Assunzione di Maria\", dipinta sul finire del Quattrocento e adesso conservata al Metropolitan Museum di New York."}
{"id": "730723", "revid": "287204", "url": "https://it.wikipedia.org/wiki?curid=730723", "title": "\u0160koda 17Tr", "text": "\u0160koda 17Tr \u00e8 un modello poco diffuso di filobus realizzato nell'allora Cecoslovacchia per trasformazione di autobus, modello \"Karosa B831\".\nStoria.\nTale modello \u00e8 stato commercializzato come prototipo nel 1988, poi qualche esemplare \u00e8 stato prodotto dal 1989 ai primi anni '90.\nCaratteristiche.\n\u00c8 un filobus dalle forme squadrate lungo oltre undici metri, con guida a sinistra, tre porte rototraslanti, grandi finestrini, parabrezza diviso in due parti.\nDiffusione.\nTale modello \u00e8 presente in alcune citt\u00e0 della Repubblica Ceca, come Ostrava e Plze\u0148."}
{"id": "730727", "revid": "466539", "url": "https://it.wikipedia.org/wiki?curid=730727", "title": "Abbottabad", "text": "Abbottabad (\u0627\u06cc\u0628\u0679 \u0622\u0628\u0627\u062f in urdu, \"\u0100b\u1e6d\u0101b\u0101d\") \u00e8 una citt\u00e0 del Pakistan capoluogo del distretto omonimo, nella Provincia della Frontiera del Nord Ovest.\nSi trova a sud dell'Himalaya e 50 chilometri a nord di Islamabad, sulla via del Xinjiang. La citt\u00e0 conta abitanti, ed \u00e8 un importante centro commerciale; vi si trova un antichissimo mercato agricolo e zootecnico.\nLa citt\u00e0 prende il nome da James Abbott, l'ufficiale dell'esercito britannico che, durante il Grande gioco, aveva svolto una missione nel khanato di Khiva per convincere il Khan a liberare gli schiavi russi detenuti nel Paese.\nAbbottabad ha acquisito una certa notoriet\u00e0 quando, il 2 maggio 2011, forze speciali statunitensi hanno assaltato un complesso fortificato vicino ad Abbottabad, nascondiglio del leader di Al Qaida, Osama bin Laden."}
{"id": "730728", "revid": "1305772", "url": "https://it.wikipedia.org/wiki?curid=730728", "title": "FR1", "text": ""}
{"id": "730729", "revid": "1498232", "url": "https://it.wikipedia.org/wiki?curid=730729", "title": "FR3", "text": ""}
{"id": "730730", "revid": "834", "url": "https://it.wikipedia.org/wiki?curid=730730", "title": "Fr3", "text": ""}
{"id": "730731", "revid": "834", "url": "https://it.wikipedia.org/wiki?curid=730731", "title": "Fr1", "text": ""}
{"id": "730744", "revid": "6066", "url": "https://it.wikipedia.org/wiki?curid=730744", "title": "Johan Crujff", "text": ""}
{"id": "730747", "revid": "1318658", "url": "https://it.wikipedia.org/wiki?curid=730747", "title": "Provincia di Col\u00f3n", "text": "La provincia di Col\u00f3n \u00e8 una delle dieci province di Panama. Comprende le fasce costiere sulle sponde opposte del Canale di Panama, per una superficie complessiva di 4.868,4\u00a0km\u00b2. Nel 2019, si contavano 294.060 abitanti, distribuiti in maniera poco omogenea e concentrati per pi\u00f9 di un quarto (78.000 abitanti, ovvero il 26,53% della provincia) nel capoluogo Col\u00f3n, importantissimo porto e insediamento situato presso la sezione settentrionale del canale di Panama. Si affaccia a nord sul mar dei Caraibi, mentre confina a sud con le province di Panama, Panama Ovest e Cocl\u00e9, a est con la comarca di Guna Yala e ad ovest con la provincia di Veraguas.\nSituata a soli 55 minuti di strada dall'oceano Pacifico, la provincia di Col\u00f3n ospita il principale porto situato sul mar dei Caraibi per il traffico di quasi tutte le merci di importazione e riesportazione del paese. A livello di importanza, Col\u00f3n \u00e8 seconda solo alla capitale, ma di certo non vede rivali sul lato di oceano.\nSuddivisione amministrativa.\nLa provincia di Colon \u00e8 divisa in sei distretti e 43 comuni:\nEconomia.\nIl settore terziario, in particolare il turismo, \u00e8 uno dei principali motori dell'economia di Col\u00f3n. Spiccano anche le vendite nella zona libera del Colon e lo scambio delle merci nei porti. Con un PIL pro capite di 34.884 $, simile a quello di una nazione intera come l'Estonia, risulta il pi\u00f9 alto nell'America centrale e di Panama stessa secondo INEC (2017).\nZona franca di Col\u00f3n.\nAlla fine di dicembre del 2008, le attivit\u00e0 commerciali con sede nella zona franca di Col\u00f3n avevano intascato un totale di 18.209,9 milioni, con una crescita del 18,7% rispetto allo stesso periodo dell'anno precedente, che era di 16.159,9 milioni: l'aumento risultava dunque di 3.050 milioni in termini assoluti.\nLe importazioni, al contempo, hanno fatto registrare l'ingresso di beni per un totale di 9.335,7 milioni nel 2008, mentre nel 2007 si raggiungeva un valore pari a 7.625,0 milioni (crescita del 22,7%, che significa in cifre un aumento di 1.710,7 milioni).\nPer quanto riguarda le esportazioni eseguite nel 2008, queste ammontavano a un totale di 9.874,2 milioni, a differenza del 2007 dove ci si era fermati a 8.534,9 milioni (crescita del 15,8%, che in cifre significa un aumento di 1.339,3 milioni).\nA fine 2013 nell'area erano registrati 29.396 posti di lavoro a tempo indeterminato. La presenza di posti di lavoro \u00e8 andata aumentando negli anni, principalmente per l'incremento generato dalla costruzione di nuovi edifici creati dalla costituzione di nuove societ\u00e0; la crescita dell'attivit\u00e0 commerciale nell'area ha incrementato allo stesso tempo la richiesta di manodopera nel settore edilizio.\nCultura.\nLa provincia di Col\u00f3n \u00e8 caratterizzata dalla coesistenza di diversi aspetti culturali di discendenza africana, europea e asiatica: gli afro-antillani, in particolare, sono aumentati quando inizi\u00f2 la costruzione del canale di Panama. I principali stati di provenienza risultavano la Giamaica, Barbados, Trinidad e Tobago e le Piccole Antille, i cui migranti giungevano spesso per fornire manodopera. L'influenza di tali nuove comunit\u00e0 si manifesta sia nella presenza di gruppi che si esprimono pi\u00f9 in lingua inglese che spagnola e in altri ambiti quali la gastronomia, la religione e la musica. Si deve tenere presente che, poich\u00e9 gli afro-antilliani dai Caraibi a Panama erano in maggioranza giamaicani, sopravvive un'eredit\u00e0 culturale legata al rastafarianesimo, una fede religiosa ancora molto in vigore in molti settori all'interno della popolazione della citt\u00e0 di Col\u00f3n.\nEsiste anche una cultura \"afro-coloniale\", la cui formazione \u00e8 legata alla conquista spagnola e alla successiva tratta e degli schiavi africani. \u00c8 grazie a queste comunit\u00e0 che sopravvivono le danze congolesi (\"Bailes Congos\", dichiarati patrimonio immateriale dell'umanit\u00e0 dall'UNESCO): in esse, prevalgono tematiche quali la seduzione e la sensualit\u00e0 tra uomo e donna, dove quest'ultima solitamente impedisce al primo di baciarla. Gli abiti sono realizzati seguendo i dettami dell'antica tradizione cos\u00ec come gli avi l'hanno tramandata. Nel corso delle danze, si prende spesso in giro i \"capi\" bianchi, poich\u00e9 soliti insinuare la stipula di patti tra i \"congos\" e il diavolo.\nAltre minoranze locali sono invece quella composta da greci, cinesi, ebrei, palestinesi, statunitensi, indiani, francesi, inglesi e irlandesi, attratti dalla costruzione della ferrovia e del canale di Panama.\nGastronomia.\nLa dieta della provincia \u00e8 molto conosciuta nel resto del Paese, per via dei piatti a base di pesce e spesso conditi con peperoncini chombo. Tra le specialit\u00e0 figurano cibi fritti e frutti di mare (lumache di mare, strombi (chiamati a Panama \"cambombias\"), gamberetti, granceole e altre specie di granchi), rond\u00f3n, accompagnato con riso al cocco, patacones con pesce fritto, carima\u00f1olas (una sorta di polpette di yuca ripiene di carne oppure vegetariane con formaggio), patties (tortini di carne), ravioli, torta johnny (composta di pane di mais) e pane nero tra i vari cibi. Famose anche le salsicce di maiale condite con cipolle, cetrioli e spezie piccanti."}
{"id": "730750", "revid": "1305772", "url": "https://it.wikipedia.org/wiki?curid=730750", "title": "Cardinale Latino Orsini", "text": "Esistono due cardinali chiamati Cardinal Latino, entrambi della famiglia Orsini: "}
{"id": "730752", "revid": "36426", "url": "https://it.wikipedia.org/wiki?curid=730752", "title": "Cardinale Latino", "text": ""}
{"id": "730760", "revid": "322321", "url": "https://it.wikipedia.org/wiki?curid=730760", "title": "Altopiano", "text": "In geomorfologia, l'altopiano (o altipiano) \u00e8 un territorio pianeggiante ma posto a un'altitudine di almeno 300 m s.l.m., circondato da zone ad altitudine inferiore, e spesso delimitato da versanti montuosi con la stessa inclinazione.\nDescrizione.\nGli altopiani si possono estendere per vastissime regioni come anche per piccole zone in modo non correlato alla loro altitudine. Alcuni altopiani, specialmente in regioni geologicamente stabili, si sono formati in era archeozoica. Il Tibet \u00e8 la regione ad altopiano pi\u00f9 elevata del mondo con la sua altitudine media di , perci\u00f2 soprannominato \"Il tetto del mondo\".\nTipologie.\nIn base al meccanismo di formazione si possono distinguere diversi tipi di altopiani: "}
{"id": "730761", "revid": "124123", "url": "https://it.wikipedia.org/wiki?curid=730761", "title": "Margalit Matitiahu", "text": "Dopo l'Olocausto, la sua famiglia si trasfer\u00ec in Israele dalla regione di Salonicco. Ha studiato filologia ebraica e filosofia all'Universit\u00e0 Barra Il\u00e1n. \n\u00c8 membro della World Academy of Art and Culture (\u00e8 dottoressa \"honoris causa\"), del PEN club e dell'Associazione ebraica degli scrittori. Ha partecipato a numerosi congressi ed ha ricevuto numerosi premi."}
{"id": "730764", "revid": "486946", "url": "https://it.wikipedia.org/wiki?curid=730764", "title": "Brahmino", "text": ""}
{"id": "730768", "revid": "767487", "url": "https://it.wikipedia.org/wiki?curid=730768", "title": "Life Won't Wait", "text": "Life Won't Wait \u00e8 un album del gruppo punk statunitense Rancid, pubblicato nel 1998 dalla Epitaph Records.\nIl disco.\nIn quest'album i Rancid si spostano molto verso lo ska (genere gi\u00e0 \"provato\" nel precedente And Out Come the Wolves) e addirittura verso il reggae, soprattutto nella canzone omonima all'album, in cui collabora Buju Banton, cantante reggae che i Rancid incontrarono in un loro viaggio in Giamaica.\nL'album riscosse un discreto successo, per quanto minore del precedente ...And Out Come the Wolves, e raggiunse la 35\u00aa posizione nella Billboard 200.\nAll'album hanno collaborato diversi artisti tra i quali Marky Ramone e il gi\u00e0 citato Buju Banton.\nNell'album successivo, Rancid 2000, i Rancid tornano su un punk ancora pi\u00f9 hardcore degli inizi, senza neanche un accenno di ska o reggae."}
{"id": "730769", "revid": "547034", "url": "https://it.wikipedia.org/wiki?curid=730769", "title": "Latino Malabranca Orsini", "text": "Biografia.\nEra figlio del senatore romano Angelo Malabranca e della nobildonna Mabilia Orsini. Domenicano e maestro di teologia, fu nominato cardinale da papa Niccol\u00f2 III (suo zio) il 12 marzo 1278, con il titolo di cardinale vescovo di Ostia.\nNello stesso anno venne nominato arcivescovo di Manfredonia per succedere a mons. Giovanni Freccia da Ravello che da tempo, malato, risiedeva a Minori dove si diceva fosse morto; in seguito si seppe che il Freccia era guarito dalla sua malattia e Latino Malabranca venne nominato cardinale protettore dell'arcidiocesi di Manfredonia.\nNel 1280 fu inviato a Firenze per tentare una pacificazione tra guelfi e ghibellini: si arriv\u00f2 ad una sanatoria, ma essa fu alquanto fittizia perch\u00e9 poco dopo il conflitto riesplose.\nDivenuto decano del Sacro Collegio, fu tra i protagonisti del conclave che elesse Celestino V, nel quale l'opposizione tra i cardinali legati ai Colonna e gli Orsini port\u00f2 a un lungo stallo. Come ben noto il re angioino Carlo lo Zoppo sollecit\u00f2 i cardinali durante il conclave di Perugia, ma anche il cardinal Malabranca indusse gli elettori a scegliere Pietro da Morrone dato che era suo amico da lungo tempo.\nLa sua tomba \u00e8 ancora oggi visibile nella chiesa romana di Santa Maria sopra Minerva.\nConclavi.\nDurante il suo cardinalato si svolsero quattro conclavi ai quali tutti Malabranca Orsini prese parte:"}
{"id": "730772", "revid": "36426", "url": "https://it.wikipedia.org/wiki?curid=730772", "title": "Vescovo di Urbino", "text": ""}
{"id": "730775", "revid": "36426", "url": "https://it.wikipedia.org/wiki?curid=730775", "title": "Malabranca Orsini", "text": ""}
{"id": "730778", "revid": "1705737", "url": "https://it.wikipedia.org/wiki?curid=730778", "title": "Normanni", "text": "I Normanni (da \"Nordmanni\" o \"Nordmaenner\", ossia \"Uomini del Nord\") erano un popolo norreno che si stanzi\u00f2 in Normandia, regione nel nord-ovest della Francia, agli inizi del X secolo.\nOriginari dei territori delle attuali Danimarca e Norvegia dopo varie scorrerie su suolo francese decisero di giurare fedelt\u00e0 al re Carlo III in cambio di una vasta superficie territoriale nel nord del Regno dei Franchi Occidentali.\nOrigini.\nIl termine \"Normanni\" deriva dalle parole francesi \"Normans\"/\"Normanz\", plurale di \"Normant\" (francese moderno \"Normand\"), che \u00e8 a sua volta preso in prestito dal basso francone antico \"Nortmann\" \"Normanno\" o direttamente dal norreno \"Nor\u00f0ma\u00f0r\", latinizzato in vari modi come \"Nortmannus\", \"Normannus\" o \"Nordmannus\" (registrato in latino medievale, IX secolo) a significare \"Norreno, Vichingo\". La prima occorrenza del termine \"Nortmannus\" \u00e8 nel \"Codice Sangermanense\" quale probabile latinizzazione di \"Nor\u00f0ma\u00f0r\" (\"Norreno\", \"uomo del nord\").\nLa nativa cultura norrena, come quella di molti altri popoli migratori, era particolarmente versatile e aperta al nuovo: per un certo periodo, questa caratteristica li port\u00f2 a occupare territori europei tra loro eterogenei. Dopo l'insediamento in Normandia (910) con Rollone, nell'XI secolo si riversarono nell'Italia meridionale (1017 circa) e in Inghilterra (1066, nonostante diversi attacchi precedenti e la fondazione del Danelaw da parte dei Vichinghi). Nel Sud Italia diedero luogo alla fondazione della Contea di Puglia con gli Altavilla e nel 1130 al Regno di Sicilia.\nNormanni in Normandia.\nI Norreni passarono a occupare l'odierna Normandia (regione della Francia settentrionale che da essi prese il nome) a partire dall'ultimo quarto del IX secolo. Nel 911, Carlo III il Semplice, re dei Franchi Occidentali, concesse, grazie al trattato di Saint-Clair-sur-Epte, agli invasori una piccola porzione di territorio lungo il basso corso del fiume Senna, che and\u00f2 poi espandendosi, diventando il ducato di Normandia. Gli invasori erano guidati dal principe Hrolf, latinizzato in Rollone, che strinse un'alleanza con Carlo.\nI Normanni divennero agricoltori, fondendosi con la popolazione locale della Neustria, adottarono la religione cristiana e la lingua galloromanza, dando cos\u00ec vita a una nuova identit\u00e0 culturale, diversa sia da quella degli scandinavi sia da quella dei franchi.\nGeograficamente, la Normandia corrispondeva alla vecchia provincia ecclesiastica di Rouen o Neustria. Non aveva frontiere naturali e precedentemente fu una semplice unit\u00e0 amministrativa.\nDopo poche generazioni, erano divenuti pressoch\u00e9 indistinguibili dai vicini Franchi. Nell'XI secolo la posizione degli invasori in Normandia era ormai consolidata. Via via (sia in Normandia sia in Inghilterra) assimilarono anche il sistema feudale francese.\nLa classe guerriera normanna era diversa dalla vecchia aristocrazia francese. Molte delle famiglie di quest'ultima si facevano tradizionalmente risalire ai Carolingi, mentre i Normanni avrebbero raramente potuto vantare antenati antecedenti all'XI secolo. La maggior parte dei cavalieri rimase povera e senza terra e per questo molti dei loro guerrieri divennero combattenti di professione al fine di procacciarsi ricchezze e terre.\nNormanni in Inghilterra.\nI Normanni erano in contatto con l'Inghilterra gi\u00e0 da lungo tempo. I Norreni avevano pi\u00f9 volte devastato non solo i litorali inglesi, ma anche la maggior parte dei pi\u00f9 importanti porti di fronte all'Inghilterra al di qua della Manica.\nI Norreni riuscirono a imporre la loro egemonia su vari regni inglesi, con l'eccezione del regno sassone del Wessex nel quale il re Alfredo il Grande, (che regn\u00f2 dall'871 all'898), seppe tener loro testa.\nEmma, figlia del duca di Normandia Riccardo I, spos\u00f2 il re inglese Etelredo II d'Inghilterra. Fu per questo che Etelredo fugg\u00ec in Normandia nel 1013, quando fu scacciato da Sven di Danimarca. La sua permanenza in Normandia (fino al 1016) influenz\u00f2 lui e i figli avuti da Emma, che rimasero in Normandia dopo l'unificazione dell'Inghilterra da parte di Canuto il Grande.\nQuando infine Edoardo il Confessore ritorn\u00f2 dal rifugio di suo padre nel 1041, su invito del fratellastro Canuto II d'Inghilterra, port\u00f2 con s\u00e9 l'educazione normanna ricevuta, molti consulenti e combattenti normanni. Assold\u00f2 anche un piccolo numero di Normanni per addestrare e stabilire una forza militare di cavalleria inglese. Nomin\u00f2 Robert di Jumi\u00e8ges arcivescovo di Canterbury e Ralph il timido conte di Hereford. Invit\u00f2 suo cognato Eustachio II di Boulogne alla sua corte nel 1051, cosa che provoc\u00f2 il pi\u00f9 grande dei primi conflitti fra sassoni e Normanni e port\u00f2 all'esilio del conte del Wessex, Godwin.\nNel 1066 Edoardo mor\u00ec senza discendenti, ma lasci\u00f2 come suo erede il duca Guglielmo di Normandia. Costui attravers\u00f2 la Manica per far valere i propri diritti, dando l'inizio alla conquista normanna dell'Inghilterra, con il rientro dei discendenti dei vecchi abitanti inglesi, ormai francesizzati. Nel frattempo l'aristocrazia inglese aveva per\u00f2 eletto re il pi\u00f9 potente fra i suoi esponenti, Aroldo II, che regn\u00f2 per qualche mese, fino a ottobre, quando fu ucciso nella celebre Battaglia di Hastings nel 1066 che decise le sorti dell'Inghilterra. Poco pi\u00f9 di due mesi dopo Guglielmo, detto \"il Conquistatore\", fu incoronato re dall'arcivescovo di York presso Westminster.\nDopo una tale drammatica ascesa al potere fu facile per Guglielmo rimodellare le strutture politiche e amministrative del regno escludendo dal potere le aristocrazie anglosassoni locali e rafforzando contemporaneamente la presenza normanna secondo il processo iniziato gi\u00e0 da Edoardo il Confessore. Nei suoi 20 anni di regno Guglielmo trapiant\u00f2 in Inghilterra il modello feudale francese (definito giogo normanno), retribuendo con feudi i servizi resigli dall'aristocrazia al suo seguito (ai suoi tempi vennero costruiti circa ottanta castelli). Dopo un iniziale periodo di risentimento e ribellione, i due popoli cominciarono a fondersi, mescolando lingue e tradizioni. Tra le sue iniziative ci fu anche nel 1086 la redazione del \"Grande Libro del Catasto d'Inghilterra\", che intendeva censire i beni e le persone del territorio del regno. Questo censimento catastale, redatto in una lingua latina ricca di termini anglosassoni, \u00e8 uno dei documenti dell'epoca pi\u00f9 importanti a livello storico, sociale, economico e politico della zona.\nI Normanni cominciarono a identificarsi con il nome di anglonormanni, mentre la lingua anglonormanna fu ampiamente distinta dal \"francese parigino\", soggetto all'humor di Goffredo Chaucer. Alla fine questa distinzione scomparve quasi del tutto nel corso della Guerra dei Cento Anni, con l'aristocrazia anglonormanna che and\u00f2 progressivamente definendosi con il termine di inglese, e la convergenza della lingua anglosassone e anglonormanna verso il medio inglese.\nNormanni in Galles.\nI Normanni, sotto Robert Fitzhamon, signore di Gloucester, occuparono il Glamorgan (ca 1093). Nel 1167, Dermot, re del Leinster, cacciato dall'isola, fu rimesso sul trono dai Normanni del Galles comandati da Riccardo di Clare, conte di Pembroke.\nNormanni in Scozia.\nUno dei rivali di Guglielmo il Conquistatore, Edgardo Atheling, alla fine si rifugi\u00f2 in Scozia. Re Malcolm Canmore di Scozia spos\u00f2 la sorella di Edgar, Margherita, ed entr\u00f2 cos\u00ec in contrapposizione con il normanno, che stava gi\u00e0 minacciando e mettendo in discussione la sicurezza dei confini scozzesi del sud. Guglielmo allora invase il regno nel 1072, giungendo fino al Firth of Tay, dove si incontr\u00f2 con la sua flotta. Malcolm fece atto di sottomissione, pag\u00f2 l'omaggio a Guglielmo e gli diede come ostaggio il figlio Duncan.\nI Normanni penetrarono in Scozia, costruendo castelli e dando inizio a una serie di nobili famiglie da cui discesero alcuni futuri sovrani come Robert Bruce o i fondatori di clan scozzesi delle Highland. Re David I gioc\u00f2 un ruolo importante nell'introduzione dei Normanni e della cultura normanna in Scozia, avendo passato del tempo alla corte di Enrico I d'Inghilterra, che era sposato con la sorella di David, Matilde di Scozia. Il processo continu\u00f2 sotto i successori di David. Il sistema feudale normanno fu applicato anche alle pianure scozzesi, mentre l'influenza sulla lingua degli scozzesi della pianura fu limitata.\nNormanni in Irlanda.\nI Normanni s'insediarono nell'Irlanda durante il X secolo. Essi ebbero un effetto profondo sulla cultura, la storia e la composizione etnica (e anche sulla lingua) dell'Irlanda, con una fusione e una mescolanza molto rapida. I Normanni s'insediarono soprattutto nella parte orientale dell'isola verde, poi conosciuta come Pale, dove costruirono molti castelli e insediamenti, come quelli di Trim e di Dublino.\nNormanni in Spagna.\nIn Spagna, dal XI al XII secolo, a partire dalle Asturie, un gran numero di Normanni parteciparono alla \"Reconquista\". Il primo fu Ruggero di Tosny (morto nel 1040), detto \"Le Mangeur de Maures\" (\"Il Mangiatore di Mori\"), attivo in Catalogna intorno al 1020.\nNel 1064, il re di Aragona Sancho Ram\u00edrez, alleatosi al conte Ermengardo III di Urgell, e con l'aiuto di una banda di Normanni comandati da Guglielmo di Montreuil (\u2020 circa 1068), riusc\u00ec a catturare la capitale della taifa di Saragozza, la citt\u00e0 fortificata di Barbastro.\nNel 1129, il condottiero Roberto Burdet, divenne Principe di Tarragona.\nNormanni in Italia.\nIn Italia meridionale.\nI Normanni si stabilirono con successo anche lontano dalla Normandia. Prima della conquista dell'Inghilterra, gruppi di Normanni si diressero verso il sud Italia (1000-1016), inizialmente prestando i loro servizi per vari compiti, come la protezione a pagamento dei pellegrini che si recavano o tornavano dal santuario di San Michele Arcangelo a Monte Sant'Angelo nel Gargano. Successivamente furono ingaggiati come mercenari nella difesa delle citt\u00e0 costiere dagli attacchi dei Saraceni e soprattutto nelle ribellioni anti-bizantine in Puglia.\nIn particolare, un gruppo di Normanni con almeno cinque fratelli della famiglia Drengot combatt\u00e9 i Bizantini in Puglia sotto il comando di Melo di Bari. Dopo alcuni successi iniziali, i Normanni furono sconfitti a Canne nell'ottobre 1018. A quel punto Melo ripar\u00f2 a Bamberga, in Germania, dove mor\u00ec nel 1022.\nInvece molti Normanni, capeggiati da Gilberto Buat\u00e8re, si stabilirono ad Ariano (allora sede di un'importante contea longobarda), ove nel giro di qualche anno riuscirono a usurpare il potere. Pertanto la contea di Ariano, riconosciuta formalmente proprio nel 1022 dall'imperatore Enrico II di Franconia, pu\u00f2 essere considerata come il primo organismo politico posto in essere dai Normanni nell'Italia meridionale.\nA capo dei Normanni in Italia era Rainulfo Drengot che, dopo aver ottenuto nel 1030 un palazzo-castello in prossimit\u00e0 della chiesa votiva di Sancte Paulum at Averze, fond\u00f2 la cittadina di Aversa che divenne ben presto il punto di riferimento di tutti i Normanni che giungevano in Italia.\nMelfi, capitale della contea di Puglia (\"caput Apuliae\") fin dal 1043, fu sede di cinque concili tra il 1059 e il 1101. Durante il concilio indetto da Niccol\u00f2 II nel 1059, Roberto il Guiscardo degli Altavilla strinse un patto con il pontefice (il concordato di Melfi), con cui si dichiarava formalmente suo vassallo, ottenendo in cambio i titoli (ancora solo nominali) di duca di Puglia (che comprendeva anche la Basilicata e parte della Campania) e di Calabria (che era per\u00f2 ancora in parte in mano ai Bizantini) oltre che conte di Sicilia (che per\u00f2 era ancora sotto il dominio arabo).\nI Normanni riuscirono ben presto a scacciare dal Meridione la presenza bizantina con ripetute spedizioni che culminarono nel 1060 con la conquista a opera di Roberto il Guiscardo della citt\u00e0 di Reggio Calabria, dove egli conferm\u00f2 il suo titolo di duca di Calabria.\nIn seguito gli Altavilla con Roberto il Guiscardo (dal francese \"vissart\" = \"volpe\"), gi\u00e0 duca di Puglia, scalzarono l'ultimo principe longobardo con la conquista di Salerno nel 1077, che divenne cos\u00ec la nuova capitale del ducato di Puglia e Calabria, mentre in Sicilia ancora si combatteva contro gli Arabi.\nLa conquista della Marca Fermana.\nL'occupazione normanna della Marca Fermana, che comprendeva parte delle odierne regioni delle Marche meridionali e dell'Abruzzo settentrionale, avvenne fra il 1053 ed il 1080, seppur iniziata con una serie di scorrerie, obbediva in realt\u00e0 a precisi motivi strategici: fronteggiare cio\u00e8 due possibili avversari, da una parte Guarnerio, marchese di Ancona e duca di Spoleto, spintosi nella Marca e oppressore di citt\u00e0 e genti locali, dall'altra Goffredo il Barbuto che da Spoleto, congiungendosi a Guarnerio, avrebbe potuto aumentare le difficolt\u00e0 dell'occupazione.\nNell'autunno del 1055, al momento d'abbandonare l'Italia, l'imperatore Enrico III concedeva al Papa il ducato di Spoleto e la marca di Fermo, segnando i limiti che i Normanni non avrebbero dovuto oltrepassare. Il nuovo confine lasciava in possesso dei Normanni buona parte del territorio ascolano a sud del Tronto e il concordato seguito al concilio di Melfi (agosto 1059), di cui si \u00e8 gi\u00e0 parlato, ne sanzionava la legittimit\u00e0 concedendo ai Normanni \u00ab\"per investituram terras Beati Petri ... ab eis olim invasas\"\u00bb.\nA partire dal 1066-67, i Normanni, forti di tale stato di cose, si sentirono legittimati a violare codesta linea di confine e ad iniziare l'occupazione parziale di posizioni strategiche della Marca Fermana, per contrastare e assestare un colpo definitivo ai nemici Guarnerio e Goffredo, sino a che, nel 1080, a Ceprano, Gregorio VII non suggell\u00f2 l'alleanza con Roberto il Guiscardo, concedendogli \"de facto\" la sovranit\u00e0 sui territori conquistati.\nNormanni in Sicilia.\nAlcuni gruppi di Normanni, guidati da Harald Hardrade di Norvegia, Guglielmo Braccio di Ferro (soprannome datogli per aver trafitto con la spada l'emiro di Siracusa) e Drogone d'Altavilla, agli ordini del generale bizantino Giorgio Maniace, nel 1040, contribuirono alla temporanea riconquista della citt\u00e0 di Siracusa allora in possesso degli Arabi.\nIn seguito, nel 1061, Ruggero \"Bosso\" d'Altavilla, fratello di Roberto, alla testa di un folto gruppo di cavalieri, tra cui anche il conte Amico di Giovinazzo, sbarc\u00f2 a Messina e invase l'isola (allora sotto dominio saraceno), riuscendo nel 1072 ad arrivare a Palermo, che venne poi eletta capitale della Contea di Sicilia. Mentre Boemondo I d'Antiochia, figlio della prima moglie di Roberto, diventava verso la fine del 1088 sovrano del Principato di Taranto, Ruggero I conquist\u00f2 nel 1091 l'ultima roccaforte araba in Sicilia, Noto e, nello stesso anno, l'isola di Malta, anch'essa sotto il dominio arabo.\nIl Regno di Sicilia.\nGli succedette nel 1101 il figlio Ruggero II, con la reggenza fino al 1112 della madre Adelaide del Vasto. Ruggero II dopo aver conquistato l'Italia meridionale, cre\u00f2 il Regno di Sicilia: la notte di Natale del 1130 nella cattedrale di Palermo fu incoronato re di Sicilia e duca di Puglia e di Calabria. Ruggero II conquist\u00f2 anche (a partire dal 1135) alcuni territori costieri della Tunisia e della Tripolitania, costituendo dei \npossedimenti normanni in Africa annessi al Regno di Sicilia; complet\u00f2 quindi il dominio normanno in Italia meridionale con la conquista del ducato di Napoli (1137); infine, con le Assise di Ariano (1140), confer\u00ec al suo Regno un'organizzazione feudale rigidamente gerarchica e strettamente legata alla persona del sovrano, con una struttura statale all'avanguardia ed efficiente per l'Europa medievale.\nSeguirono i regni di Guglielmo I (1154 \u2013 1166) e di Guglielmo II (1166 \u2013 1189).\nQuando Guglielmo il Buono mor\u00ec (1189), non essendovi discendenti diretti, si pose il problema della successione. In punto di morte, Guglielmo avrebbe indicato la zia Costanza d'Altavilla come erede e obbligato i cavalieri a giurarle fedelt\u00e0. Una parte della corte, sperando anche nell'appoggio papale, simpatizzava invece per Tancredi conte di Lecce, che era riuscito a ottenere una certa stima come comandante militare ed era, per quanto illegittimo, figlio di Ruggero III, l'ultimo discendente maschio della famiglia Altavilla e fratello di Costanza. Nel novembre 1189, Tancredi fu incoronato a Palermo Re di Sicilia.\nQuando nel 1191 Enrico VI di Svevia succedette al padre sul trono imperiale, in virt\u00f9 del suo matrimonio con Costanza d'Altavilla, figlia di Ruggero II, si accinse a conquistare il regno di Sicilia, ma fu sconfitto. L'impresa gli riusc\u00ec nel luglio del 1194 dopo la morte di Tancredi. Palermo fu conquistata agli inizi di dicembre e il 25 dicembre 1194 Enrico VI s'incoron\u00f2 re di Sicilia. Il giorno seguente Costanza, in procinto di raggiungere la Sicilia dalla Germania, diede alla luce a Jesi Federico II. Con la morte di Costanza nel 1197 e l'ascesa al trono di Federico II termin\u00f2 cos\u00ec la dinastia normanna in Italia meridionale, soppiantata dagli Hohenstaufen.\nNormanni in Terrasanta.\nCon Boemondo d'Altavilla, principe di Taranto e figlio di Roberto il Guiscardo, i normanni dell'Italia meridionale conquistarono nel 1098 anche la ricca citt\u00e0 di Antiochia nel corso della prima crociata, e governando il Principato d'Antiochia fino al 1268.\nI Normanni cos\u00ec crearono una sorta di variegato \"impero\" che andava dall'Inghilterra, all'Africa, alla Terrasanta, privo di una qualsiasi unit\u00e0 familiare o istituzionale, ma figlio della medesima spinta espansiva del popolo scandinavo."}
{"id": "730780", "revid": "1745361", "url": "https://it.wikipedia.org/wiki?curid=730780", "title": "Pampa", "text": "Il termine pampa (dalla parola quechua che significa \"pianura\") si riferisce alle vaste pianure fertili (le maggiormente coltivabili della regione, grazie alle piogge favorite dai venti provenienti dall'Atlantico) dell'Argentina (in particolare delle province di Buenos Aires, La Pampa, Santa Fe e C\u00f3rdoba), dell'Uruguay e della parte meridionale del Brasile (Rio Grande do Sul). \u00c8 uno degli esempi pi\u00f9 importanti di prateria dopo quella dell'America del Nord ed uno degli esempi di steppe pi\u00f9 importanti oltre a quelle siberiane. \nIl clima predominante sui circa 750.000 km\u00b2 di estensione della pampa \u00e8 quello temperato. A sud-est il clima \u00e8 reso talvolta secco a causa di El Ni\u00f1o e La Ni\u00f1a. La pianura \u00e8 priva di boschi ed \u00e8 caratterizzata da una vegetazione formata quasi esclusivamente di graminacee, spesso perenni e molto alte, con arbusti e piante xerofile. Le porzioni pi\u00f9 alte della pampa, superiori ai 500 m s.l.m., sono situate in Uruguay e Rio Grande do Sul, dove il paesaggio \u00e8 pi\u00f9 ondulato.\nLa cremesina arborea, originaria dello stato del Paran\u00e1, era in precedenza l'unico albero che cresceva in zona senza formare una foresta a superare i 2-3 m nella steppa erbosa. Se si percorrono i circa 700 km che separano le citt\u00e0 di Buenos Aires e C\u00f3rdoba, il paesaggio \u00e8 quasi del tutto pianeggiante se non per qualche eccezionale serie di colline.\nToponimia.\nIl termine pampa deriva dal quechua e significa \"pianura\", in particolare \"pianura tra le montagne\". Gli spagnoli ripresero il termine per indicare la regione pianeggiante priva di foreste - in particolare dalla gola di Humahuaca a Potos\u00ed - situata tra le Ande e le coste del Cono Sud.\nPer metonimia, gli spagnoli chiamarono i popoli indigeni che l\u00ec abitavano \"pampas\", in particolare gli het, i patagoni del nord chiamati guenaken e i querand\u00edes; dopo le battaglie contro i mapuches iniziate nel XVIII secolo da territori che attualmente corrispondono al Cile, gli europei incontrarono per la prima volta i puelche, ovvero gli antichi pampas e patagoni che erano stati \"mapuchizzati\" (\u00e8 il caso dei ranqueles).\nGeomorfologia.\nLa regione della pampa \u00e8 formata da una vasta e continua pianura interrotta solo da due sistemi montuosi nel sud-ovest della regione:\nLa pianura alterna aree quasi completamente pianeggianti a zone leggermente ondulate. Sedimenti di l\u00f6ss da 300 a 5000 metri di profondit\u00e0 si sono accumulati in circa 5 milioni di anni dall'inizio del Pliocene all'Olocene. Al di sotto di questi depositi si trovano rocce cristalline che emergono solo nelle due zone pi\u00f9 elevate sopraccitate o nelle cosiddette Sierras Pampeanas, nella provincia di C\u00f3rdoba. In tutta la pampa si trovano lagune permanenti e stagionali di varie dimensioni. La maggior parte di esse si \u00e8 costituita per via della conformazione geologica.\nClima.\nIl clima di questa regione \u00e8 una variazione del subtropicale umido, chiamato anche temperato, che \u00e8 caratterizzato dal fatto che la stagione pi\u00f9 calda \u00e8 anche la pi\u00f9 piovosa. Presenta estati calde e inverni freschi e variabili, con gelate frequenti ma senza nevicate; la temperatura media annuale \u00e8 di 17 \u00b0C.\nLa quantit\u00e0 di precipitazioni che cade nella pampa suddivide una regione pi\u00f9 umida e una pi\u00f9 secca. La prima riceve una media di 900 mm all'anno di pioggia ed \u00e8 solcata dai venti dell'Oceano Atlantico. Nella seconda, invece, localizzata nella parte occidentale della regione, la media si ferma ai 500 mm all'anno.\nI venti caratteristici della regione della pampa sono il pampero e il sudestada. Il pampero \u00e8 un vento forte e freddo di origine sud polare, che spira da sud o sud-ovest del paese nella nostra regione; ha una velocit\u00e0 di 100 km/h e comporta piogge, cali di temperatura, grandi nubifragi e talvolta neve.\nL'altra corrente consiste in una rapida rotazione dei venti freddi dal sud al quadrante sud-est, che satura le masse d'aria polari dell'umidit\u00e0 oceanica. Questo improvviso cambiamento, che tempera le basse temperature, generalmente causa precipitazioni a intensit\u00e0 variabile.\nBioma.\nIl bioma naturale della regione della pampa \u00e8 quello della prateria. Alcuni studiosi suddividono ben sette sottotipi: quello costiero, della savana, steppa, steppo-savana, costiero, di transizione tra le varie aree e forestali. All'interno di questo bioma, il tipo di vegetazione dominante \u00e8 di tipo erboso e stepposo. Dal punto di vista fitogeografico, gran parte della regione \u00e8 andata incontro a profondi mutamenti dovuti a produzioni agricole e zootecniche.\nDurante i 10 millenni di sviluppo della vegetazione nelle praterie della pampa prima dell'antropizzazione, si sono formati dei fitoliti, ovvero dei composti inorganici. Oggi sopravvive solo il 36% della vegetazione originaria.\nStoria.\nGi\u00e0 probabilmente a partire dal tardo Pleistocene o almeno dall'8000 a.C. l'area era popolata dai \"pampidos\", comprendenti anche i patagoni, uomini che sopravvivevano grazie alla caccia (la selvaggina pi\u00f9 comune era composta da cervo delle pampas, guanachi, nand\u00f9 e la megafauna vivente nel Sud America fino all'inizio del Pleistocene) e, pi\u00f9 tardi, all'agricoltura.\nAll'arrivo degli spagnoli nel 1520, gli autoctoni che vivevano nella regione erano pochi, poich\u00e9 il loro stile di vita dipendeva dalla caccia, dalla pesca e dall'agricoltura, anche se quest'ultima risultava all'epoca scarsamente praticata, come scoprirono gli spagnoli in un'esplorazione del 1537. I gruppi principali preispanici (Het e Guaran\u00ed) si erano insediati soprattutto sulle rive dei fiumi del bacino del R\u00edo de la Plata, ovvero a cavallo degli odierni Paraguay, Argentina, Brasile e Uruguay. Gli spagnoli non concentrarono subito le loro attenzioni sulla pampa perch\u00e9, pur essendoci pochi indigeni, cosa che avrebbe garantito una pi\u00f9 facile conquista delle terre, la penuria di coltivazioni agricole gi\u00e0 radicate e di metalli preziosi - dopo esser stata sfatata la mitica Sierra del Plata - non rendeva la regione uno degli obiettivi principali. L'unica eccezione fu il naturale canale di comunicazione costituito dal R\u00edo de la Plata che attraversava C\u00f3rdoba ed entrava a Tucum\u00e1n.\nCi\u00f2 comport\u00f2 che, a partire dal diciottesimo secolo, gli europei (spagnoli e minoranze portoghesi, italiane, tedesche, ecc.) popolarono pacificamente i punti pi\u00f9 frequentati a livello commerciale del Paran\u00e1 e sul cosiddetto \"Camino Real\", ovvero la serie di citt\u00e0 quali Buenos Aires e C\u00f3rdoba e altri centri ancora che erano situate sulla rotta per l'Alto Per\u00f9. Fin quasi alla fine del XIX secolo, diverse leghe \"nell'entroterra\" erano considerate dagli europei alla stregua di un \"deserto\": le porzioni di pampa indicate, gi\u00e0 abbastanza disabitate in precedenza, erano divenute ancora pi\u00f9 solitarie a causa dei conflitti sorti tra gli autoctoni e gli spagnoli. Dal XVI secolo erano giunti nel Nuovo Continente bovini, cavalli e pecore.\nLa rivoluzione industriale giunse abbastanza in ritardo nella regione, ma quando ci\u00f2 avvenne si verificarono notevoli mutamenti: il sistema dell'aridocoltura convinse gli europei a costituire nuove citt\u00e0 in aree precedentemente considerate \"desertiche\" per avviare colture intensive, costruire ferrovie e battelli a vapore in gran numero su stile europeo. Questi ultimi trasporti migliorarono ulteriormente a seguito dell'invenzione della nave frigorifera ad opera di Charles Tellier alla fine del XIX secolo, che permise un pi\u00f9 rapido raggiungimento delle province interne della pampa e lo sviluppo delle stesse a livello commerciale, in particolare, nella produzione e nella lavorazione della pelle, essenziale in Europa nei capi di abbigliamento, nelle calzature e nelle briglie. Vanno altres\u00ec citate le produzioni di lana di pecora e di cereali come grano e mais. Le aspirazioni iniziali di popolamento della regione, agli occhi degli europei, soffrivano del darwinismo sociale, tanto che veniva sponsorizzato l'insediamento degli \"anglosassoni\" o, \"almeno\", dei francesi, considerate le \"razze\" pi\u00f9 evolute al mondo intorno al 1850. Ad ogni modo, nei fatti, la massiccia immigrazione giunse da aree pi\u00f9 povere o sovrappopolate dell'Italia e della Spagna. \u00c8 in un simile contesto che ha assunto dei contorni definiti la figura del \"ga\u00facho\", il mandriano della pampa, anche quella brasiliana, divenuto il simbolo di uno stile di vita. I nuovi processi di coltivazione, pi\u00f9 intensi (si pensi alle \"estancias\", una sorta di ranch costituiti proprio a tale scopo) ancora oggi sopravvivono piccole/medie aziende agricole dedite esclusivamente alla coltivazione gestite da argentini di origine europea. Dopo la cosiddetta conquista del deserto, gli allevatori istituirono la SRA (\"Sociedad Rural Argentina\"), mentre i produttori maggiori si costituirono nella CRA (\"Confederaciones Rurales Argentinas\"). Gli agricoltori aderirono alla Federazione Agraria Argentina (\"Federaci\u00f3n Agraria Argentina\") e/o al CONINAGRO (\"Confederaci\u00f3n Intercooperativa Agropecuaria Limitada\"). Ancora oggi si tratta di importanti organizzazioni sindacali.\nL'ultimo censimento nazionale della popolazione e delle abitazioni, condotto nell'ottobre 2010, ha evidenziato che il 66,2% degli abitanti dell'Argentina vive nella regione della pampa: essa include la citt\u00e0 di Buenos Aires e la sua provincia, Santa Fe, C\u00f3rdoba, Entre R\u00edos e La Pampa.\nSubregioni.\nSulla base di ricerche morfologiche, geologiche e botaniche, lo studioso argentino Rolando Le\u00f3n (1932-2005) ha classificato cinque subregioni - interna, meridionale, mesopotamica, collinare e umida - che, assieme alla parte meridionale e settentrionale della pampa in Uruguay e Brasile, identificano la regione delle praterie del r\u00edo de la Plata.\nPampa interna.\nTale sottoregione comprende l'ovest della provincia di Buenos Aires, il nord e l'est de La Pampa, il sud di C\u00f3rdoba e il sud-est di San Luis. A sua volta, \u00e8 suddivisa ulteriormente in due macro-aree: la \"pianura\", a est e quella a \"ovest\". I livelli di precipitazione risultano molto bassi nella parte occidentale, tanto che il pascolo \u00e8 sovente preferito all'agricoltura in campi naturali o semi-naturali. Ad est, le condizioni pi\u00f9 favorevoli per coltivare sono da rintracciarsi nei pressi delle colline o delle alte pianure L'uso del terreno a scopo agricolo o zootecnico non \u00e8 nettamente sbilanciato in favore dell'uno o dell'altro, essendoci omogeneit\u00e0 sia sui suoli pi\u00f9 alti sul livello del mare che sui pi\u00f9 bassi.\nCaratteristiche fisiche.\nIl paesaggio nella regione \u00e8, se non per rare eccezioni, del tutto pianeggiante: i circa 700 km che separano le citt\u00e0 di C\u00f3rdoba da Buenos Aires sono una pianura cos\u00ec piatta che l'orizzonte appare come una linea retta quasi perfetta. Solo in prossimit\u00e0 dei grandi fiumi sono presenti delle colline che hanno comportato la formazione di una rete di drenaggio mal definita, essendoci grandi bacini areici caratterizzati dalla presenza di lagune permanenti o stagionali, alcune delle quali interessate dalla salinizzazione, specialmente ad est, dove le precipitazioni sono maggiori. Per quanto riguarda le caratteristiche edafiche, la variet\u00e0 diminuisce notevolmente da ovest a est. Nella provincia di San Luis, i suoli subiscono un drenaggio eccessivo, una bassa capacit\u00e0 di ritenuta idrica e un'alta suscettibilit\u00e0 all'erosione del vento. I terreni nelle porzioni superiori risultano poco differenti tra di loro: profondi, neutri e debolmente strutturati in quanto microporosi. I fondali bassi, che sono ben definiti, hanno permesso di identificare le caratteristiche geografiche del suolo locale, soggetto a idromorfismo, salinit\u00e0 e sodicit\u00e0 del sottosuolo.\nLa \"pampa humeda\" copre circa 600.000 km\u00b2, ovvero la maggior parte della provincia di Buenos Aires, i due terzi meridionali di Santa Fe, i tre quarti occidentali e meridionali di C\u00f3rdoba e la parte orientale di La Pampa. Il suolo \u00e8 ricco di humus, ricco di sedimenti l\u00f6ss, e in aggiunta alle precipitazioni che superano i 500 mm all'anno, risulta particolarmente adatto per i pascoli o per i prati; le zone non coltivate, le praterie, le \"montagne\" o i boschi di mesquite, \"piquill\u00edn\" (\"Condalia microphylla\") e calden (\"Prosopis caldenia\") sono spesso stati soppiantati o notevolmente ridotti di numero. Secondo Patricio H. Randle, prima dell'arrivo delle grandi mandrie europee (intorno al 1537) la maggior parte della pampa era coperta da una steppa di praterie alte e fitte.\nNella zona occidentale della pampa (\"pampa alta\" e \"pampa seca\"), la vegetazione nelle praterie \u00e8 scarsa per il 60%-80% della superficie totale:, al confine tra le province di Buenos Aires e La Pampa, le specie presenti appartengono ai generi \"Stipa\", \"Bromus\", \"Piptochaetium\", \"Eragrostis\" e \"Poa\". Nella parte occidentale di Buenos Aires e nella parte orientale di La Pampa, l'eterogeneit\u00e0 del suolo si traduce in una distribuzione irregolare dei lotti di terreno. Nella provincia di San Luis, a predominare il paesaggio \u00e8 il cha\u00f1ar (\"Geoffroea decorticans\"), principalmente nella zona orientale, dove predominano le attivit\u00e0 agricole. Le praterie naturali esistenti hanno subito un processo di degrado nell'ultimo secolo a causa del pascolo eccessivo in tutto il distretto. Sopravvivono qua e l\u00e0 \"sorghastrum pellitum\", comunemente chiamati erba rossa o di mucca, una specie endemica nelle praterie semi-aride.\nPampa meridionale.\nQuesta sottoregione comprende il sud e il sud-ovest della provincia di Buenos Aires e ospita un'importante area agricola, zootecnica e industriale. L'agricoltura ha una predominanza di colture invernali, in particolare il grano. Le aree sottoposte ad allevamento sono situate su terreni che soffrono di idromorfismo e alcalinit\u00e0. La vegetazione nelle aree incontaminate \u00e8 dominata da specie del genere Stipa, simili a quelle che crescono nella \"pampa ondulada\" e nell'interno. La vegetazione dei siti rocciosi e delle colline di Tandilia e Ventania rientrerebbe dal punto di visto fitogeografico, secondo alcuni autori, nel dominio boreale della provincia di La Pampa.\nCaratteristiche fisiche.\nI paesaggi sono in parte pianeggianti e in parte leggermente collinari: un brusco cambio di paesaggio avviene nei pressi del \"sistema de Tandilia\" e \"sierras de Ventania\". Il luogo \u00e8 divenuto di importanza archeologica quando sono state scoperte delle pitture rupestri. A differenza di altre regioni della pampa, il terreno drena bene le piogge, salvo pochi sparuti casi e anche qui l'humus \u00e8 una componente ben presente nel sottosuolo.\nPampa mesopotamica.\nLa combinazione di caratteristiche edafiche e posizione geografica (tra Paran\u00ed e regioni uruguaiane) ha reso questa sottoregione un centro agricolo del paese dalla fine del XIX secolo. Le principali attivit\u00e0 economiche nella regione sono le colture annuali (grano, mais, riso, girasole) e le piantagioni di alberi da frutto ad est e l'allevamento di bestiame a centro-ovest. Negli anni novanta, l'area compresa nella regione di La Pampa ha subito interventi di rimboschimento di pini ed eucalipti grazie alla promulgazione della legge nazionale n. 25.080/2000 adottata dalla provincia con il regolamento attuativo n. 3.190, intitolato \"Adhesi\u00f3n a la Ley Nacional N\u00ba 25.080 de inversiones para bosques cultivados, y pautas complementarias\" (Adesione alla legge nazionale n. 25.080 sulla promozione delle foreste coltivate e linee guida complementari). Un provvedimento simile \u00e8 stato emanato dalla provincia di Corrientes. L'area boschiva ha sostituto aree tradizionalmente destinate all'attivit\u00e0 zootecnica.\nCaratteristiche fisiche.\nQuesta fetta della pampa \u00e8 situata su una pianura formata da sedimenti di l\u00f6ss ed \u00e8 leggermente collinare. I suoli sono moderatamente profondi, ricchi di materia organica, dalle trame franche a quelle argillose ad ovest e argille argillose ad est, il che comporta una riduzione dei livelli di infiltrazione. La rete di drenaggio \u00e8 ben sviluppata, con numerosi corsi d'acqua esoreici.\nLa vegetazione \u00e8 caratterizzata da un mosaico di formazioni erbacee, in particolare sulle pi\u00f9 elevate colline, alternate a boschi a galleria sulle rive dei corsi fluviali. La variet\u00e0 erbacea pi\u00f9 frequente la \"flechilla\", che cresce in maniera spontanea su quasi tutti rilievi. Un elemento di differenziazione di questa subregione rispetto alle altre \u00e8 la presenza di erbe tropicali come \"Axonopus\", \"Paspalum\", tra le altre.\nPampa collinare.\nQuesta subregione si estende verso est fino alle coste della provincia di Buenos Aires, verso sud e ovest con il fiume Salado e a nord con il fiume Carcara\u00f1\u00e1, nella provincia di Santa Fe. Risulta la pi\u00f9 industrializzata (prolifera il settore metallo-meccanico e l'industria tessile) e popolata, per via della sua vicinanza ai porti, della disponibilit\u00e0 di energia e di acqua, con canali commerciali ben sviluppati, grande manodopera e ottime condizioni edafiche e climatiche.\nL'impatto antropico sulla vegetazione originaria si \u00e8 fatto sentire qui in maniera molto pi\u00f9 accentuata che altrove. Le condizioni edafiche e climatiche consentono di sviluppare due colture nella stessa stagione di crescita, conferendo a questa subregione un carattere eminentemente agricolo, sebbene siano sfruttate delle aree per allevare bestiame adiacenti ai corsi d'acqua. L'agricoltura intensiva e l'allevamento hanno comportato una variazione non solo a livello superficiale del suolo, ma anche del substrato immediatamente sottostante.\nCaratteristiche fisiche.\nL'afflusso costante di sedimenti ad opera dei fiumi Paran\u00e1 e de la Plata ha comportato un'elevazione del suolo. In generale, il panorama in questa subregione \u00e8 leggermente ondulato e presenta diversi corsi d'acqua di varia dimensione. I terreni sono per lo pi\u00f9 profondi e la consistenza \u00e8 franco limosa argillosa. Nelle vallate che separano le colline e in alcuni bacini compaiono suoli idromorfi.\nLa struttura vegetale delle praterie era nei secoli precedenti corrispondente a manti erbosi nei mesi pi\u00f9 umidi e a una pseudo-steppa nei periodi asciutti. Nelle aree in cui i terreni sono molto fertili, la maggior parte di questo distretto, cresceva la \"flechilla\", l'erba sopraccitata appartenente al genere \"Stipa\". Laddove i suoli sono leggermente alcalini, come presso le sorgenti dei corsi d'acqua o ai bordi di essi, si possono rinvenire specie alofile.\nPampa umida o allagabile.\nSi estende ad ovest della pampa collinare, nel bacino del fiume Salado. Le alluvioni sono frequenti poich\u00e9 non ci sono modi naturali di drenaggio delle acque a causa dei rilievi nella baia di Samboromb\u00f3n, i quali rendono estremamente complicato lo smaltimento dell'acqua impantanata. In spagnolo \u00e8 indicata da Le\u00f3n come \"pampa deprimida o inundable\".\nCaratteristiche fisiche.\nIn termini generali, si tratta di una pianura molto piatta che comprende la maggior parte del bacino del Salado e una vasta area, topograficamente pi\u00f9 alta, limitata dai pedemontani \"sistema de Tandilia\" e \"sierras de Ventania\". La caratteristica pi\u00f9 evidente \u00e8 la scarsa pendenza della subregione e gli acuti problemi nel deflusso delle acque superficiali. Il vento \u00e8 stato il principale modellatore di questo distretto, cone dimostrano le numerose dune costiere attualmente riempite da lagune o paludi permanenti o stagionali. I materiali originali dei suoli sono stati erosi dal flusso delle acque, le quali hanno reso il terreno ricco di limo e argilla, oltre che di sodio in quantit\u00e0 superiori alla norma. Il settore primario \u00e8 meno sviluppato che in altre regioni della pampa, principalmente a causa del ristagno idrico e dei problemi di alcalinit\u00e0 e sodicit\u00e0 superficiale o sotterranea.\nLa vegetazione pi\u00f9 frequente del posto \u00e8 una steppa di erba bassa in cui fa da padrone una specie del genere \"Distichlis\".\nLa piana alluvionale \u00e8 quella che ha risentito di meno dell'impatto antropico in termini di mutamento della vegetazione rispetto ai secoli scorsi, sebbene il pascolo abbia comunque in parte modificato la composizione floristica e la struttura della vegetazione. Le suddette limitazioni edafiche influiscono sulle attivit\u00e0 produttive svolte in loco, comportando come attivit\u00e0 principale la zootecnia (il 62% del bestiame argentino si trova in questa regione): solo sulle colline isolate \u00e8 possibile sfruttare il terreno a scopi agricoli.\nFauna.\nL'impatto antropico nella pampa \u00e8 stato notevole per via dell'introduzione dell'agricoltura, dell'allevamento e del rimboschimento. Per questo motivo, specie come il puma, il nand\u00f9, il cervo delle pampas, e altre ancora hanno dovuto gradualmente abbandonare il loro habitat naturale.\nSpecie di dimensioni inferiori a quelle precedentemente menzionate, si sono adattate alle trasformazioni generate dall'uomo: per questo \u00e8 ancora possibile osservare nelle zone rurali mammiferi come l'opossum dall'orecchio bianco, il cuy, la volpe di Azara, l'armadillo villoso maggiore, la viscaccia di pianura, il furetto e la nutria. A livello ornitologico, si possono segnalare il tyranno melancolico, il kaimichi meridionale, la pernice, la folaga, la martinetta dal ciuffo, la civetta delle tane e diversi passeriformi (tra questi: il fringuello zafferano, il cardinale ciuffo rosso e il tordo, ecc.), mentre tra quelli acquatici vanno citati gli ardeidi, la gallinella americana, l'ibis facciabianca, la cicogna bianca e il cormorano neotropicale. Tra i rettili, infine, si pu\u00f2 ricordare il tegu comune.\n\u00c8 inoltre possibile trovare specie straniere introdotte dall'uomo come la lepre europea, il cinghiale e il passero domestico.\nSismicit\u00e0.\nLa regione della pampa \u00e8 una delle aree geologicamente pi\u00f9 stabili del pianeta Terra, poich\u00e9 si trovano solo alcune piccole faglie periferiche e quasi inattive negli scudi di Brasilia e Patagonia dovute alla placca di Nazca. Da quando giunsero gli europei nel 1500, non si sono riportate vittime nei terremoti nella regione della pampa.\nIl terremoto nel 1888 fu percepito come un evento eccezionale: il 5 giugno 1888, alle 3:20, si verific\u00f2 un lieve terremoto nei pressi del R\u00edo de la Plata di magnitudo 5,5 sulla scala Richter. Il suo epicentro \u00e8 stato ricostruito alle coordinate a 30 km di profondit\u00e0.\nA venire colpite, senza che si riportarono vittime, furono tutte le popolazioni della costa del R\u00edo de la Plata, in particolare le citt\u00e0 di Buenos Aires e Montevideo. I danni furono limitati dal fatto che al tempo non esistevano ancora edifici alti o treni sotterranei. A seguito del terremoto, nessuna delle due capitali ha adottato misure antisismiche per le proprie costruzioni.\nEconomia.\nL'area della pampa, come pi\u00f9 volte ripetuto, \u00e8 terra di pascolo e allevamento del bestiame, da cui si ottengono carne e latte per le grandi citt\u00e0 e per l'esportazione.\nAgricoltura.\nStoricamente, questa regione geografica produce cereali come mais e grano, in genere destinati all'esportazione. Ci\u00f2 \u00e8 stato possibile grazie alla straordinaria fertilit\u00e0, al clima temperato e alla disponibilit\u00e0 di acqua. In tempi recenti, nuove tecniche e investimenti di capitale hanno contribuito a migliorarne lo sviluppo e gli sforzi si sono concentrati sulla produzione della soia. Il potenziamento del settore primario argentino \u00e8 dovuto a una serie di concause, tra cui la diversificazione, ovvero la variazione delle colture che consente un maggiore utilizzo del suolo. Le innovazioni tecnologiche includono la semina diretta (senza aratura), lo sviluppo di piante ibride e transgeniche a crescita rapida o pi\u00f9 resistenti ai parassiti.\nLe principali colture nelle pampa sono: grano, mais, orzo, girasole, soia, patate, arachidi e sorgo.\nNei dintorni di Mendoza, si produce circa il 50% del vino dell'intero Sud America.\nZootecnia.\nSin dal periodo coloniale, l'allevamento di bovini, equini, ovini e suini \u00e8 stata l'attivit\u00e0 economica principale. La pampa \u00e8 precipua per la produzione di carne bovina e di latte.\nNella provincia di Santa Fe \u00e8 situato il bacino lattiero-caseario pi\u00f9 importante del paese. Seguono i bacini di C\u00f3rdoba (35%), provincia di Buenos Aires, Entre R\u00edos e provincia di La Pampa. I bovini in questa regione vengono fatti pascolare nelle sconfinate praterie locali. I bovini argentini sono liberi dall'afta epizootica e da altre malattie, rendendoli pi\u00f9 appetibili per i mercati europei. L'ultima vaccinazione di massa, avvenuta nel marzo del 2020, ha riguardato 3,3 milioni di animali."}
{"id": "730784", "revid": "70647", "url": "https://it.wikipedia.org/wiki?curid=730784", "title": "Jeppe Aakj\u00e6r", "text": "Contadino dello J\u00fctland di origine povera, studi\u00f2 a Copenaghen, si identific\u00f2 nelle idee radicali di Georg Brandes, le quali permeano il romanzo del 1904 \"Vredens B\u00f8rn. Et tyendes saga\" (\"Il figlio dell'ira. Storia di un servo\"). Darwiniano e critico nei riguardi della chiesa danese, del clero e del Cristianesimo in genere, fece parte di quel movimento naturalistico paesano che agli inizi del Novecento, con l'ascesa al potere della socialdemocrazia, lott\u00f2 per i diritti del proletariato agricolo.\nAmante della vita semplice della campagna, all'aria aperta, credente nella religione del lavoro e della libert\u00e0 naturale, fu un neorealista che, come Jensen e Knudsen, si interess\u00f2 di problemi sociali e regionali, e in particolare, come Skjoldborg, Nex\u00f6 ed altri, pu\u00f2 considerarsi fautore del \u00abromanzo a tesi\u00bb danese, in cui nello sfondo si intravedono, ora pi\u00f9 ora meno, le nuove tendenze politico-socialiste.\nIl romanzo \"Bondens S\u00f8n\" (\"Il figlio del contadino\") del 1899, in parte autobiografico, tratta dei conflitti religiosi e amorosi di un ragazzo di campagna. Toni pi\u00f9 accesi si riscontrano in \"Vredens B\u00f8rn\" (\"I figli dell'ira\") del 1904, noto romanzo che \u00e8 come una \"saga\" dei miseri garzoni di campagna e del proletariato rurale.\nQuadri di alcolismo, malattie, maltrattamenti, soprusi padronali e idee socialiste emergono crudi in un ambiente di estrema miseria e ingiustizie sociali.\nNei racconti \"Vadmelsfolk\" (\"Gente in fustagno\") del 1900, \"Fjandboer\" (\"Abitanti del Fjand\") del 1901 e \"Hvor B\u00f8nder bor\" (\"Dove i contadini abitano\") del 1908, AakJaer insiste ancora sulla fame e sulla miseria dei figli dei lavoratori sfruttati dai padroni di fattorie, mentre nelle descrizioni di \"Arbejdets Gl\u00e6de\" (\"La gioia del lavoro\", 1914), \"Hvor der er gj\u00e6rende Kr\u00e6fter\" (\"Dove vi son forze in fermento\", 1916) l'atmosfera si fa pi\u00f9 idilliaca, pi\u00f9 moraleggiante, l'industrializzazione dell'agricoltura viene rifiutata e si sottolinea la gioia del lavoro libero a contatto con la natura e li animali.\n\u00c8 considerato una delle figure pi\u00f9 importanti della letteratura danese del Novecento, specialmente come lirico d'intonazione e di cadenze popolari, come poeta-contadino di rude e schietta vitalit\u00e0 e di primitiva freschezza (\"Rugens Sange\", \"I canti della segala\"; \"Vejr og vind of folkesind\", \"Aria, vento e umor popolare\"). A lui si devono tre biografie sul poeta romantico olandese Steen Steensen Blicher: \"Steen St. Blichers livstragedie\" (\"La tragedia della vita di Steen St. Blicher\")."}
{"id": "730786", "revid": "986213", "url": "https://it.wikipedia.org/wiki?curid=730786", "title": "Latino di Carlo Orsini", "text": "Biografia.\nEra figlio di Carlo Orsini capostipite del ramo di Bracciano e di Paola Gironima, forse una Orsini del ramo di Tagliacozzo. Era nipote del cardinale Giordano Orsini.\nSi laure\u00f2 in \"utroque jure\". Nel 1438 divenne vescovo di Conza e un anno dopo arcivescovo di Trani. Papa Niccol\u00f2 V lo elev\u00f2 a cardinale presbitero il 4 dicembre 1448, assegnadogli il titolo dei Santi Giovanni e Paolo. Nel 1450 divenne arcivescovo di Urbino, rimanendo in carica fino al 1452. Ricevette anche la commenda dell'Abbazia di Farfa, alla quale rinunci\u00f2 nel 1477 in favore del nipote Cosma Orsini, cos\u00ec come, nel medesimo anno, rinunci\u00f2 alla commenda del Monastero benedettino di San Salvatore in Rieti in favore dell'altro nipote Giovanni Battista Orsini. Nel frattempo divenne anche amministratore apostolico dell'arcidiocesi di Bari e Canosa, carica che mantenne fino al 1472. Durante le guerre contro gli Ottomani fu nominato membro della commissione per la flotta papale (dicembre 1455). Sotto il pontificato di Pio II divenne legato papale \"a latere\" per ricevere il giuramento del re di Napoli Ferdinando I, incoronato il 4 febbraio 1459 a Barletta.\nNel 1463 fu nominato arciprete della Basilica di San Giovanni in Laterano, carica che tenne fino alla morte.\nLasciato il titolo cardinalizio dei Santi Giovanni e Paolo, fu nominato cardinale vescovo di Albano dal 1465 al 1468 e quindi cardinale vescovo di Frascati dal 1468 al 1477. Dal 1468 al 1472 fu anche amministratore apostolico della diocesi di Polignano.\nEsponente di primo piano della fazione guelfa tradizionalmente rappresentata a Roma dalla propria famiglia, partecip\u00f2 attivamente ai conclavi del 1455 e del 1458 per evitare di far convergere i voti sul suo avversario Prospero Colonna, contribuendo all'elezione di Callisto III e Pio II. Durante il conclave del 1471 non riuscendo a far convergere la maggioranza dei voti sulla sua candidatura, indirizz\u00f2 i propri consensi su Francesco Della Rovere che uscito eletto prese il nome di Sisto IV, da cui in riconoscimento del suo appoggio ebbe la prestigiosa nomina di camerlengo (1471) e nel 1472 fu nominato arcivescovo di Taranto; rimanendo fedele consigliere e arbitro di gran parte degli affari curiali del pontefice, fino alla morte avvenuta dopo quasi trenta anni di cardinalato nella sua residenza di Monte Giordano, dove lo stesso Sisto IV si era recato con parte del Sacro Collegio a visitarlo tenendovi Concistoro. Fu sepolto nella chiesa del convento di San Salvatore in Lauro a Roma che lui aveva fatto edificare.&lt;br&gt;\nGrazie al matrimonio della nipote Clarice, figlia della sorella Maddalena, andata in sposa a Lorenzo de' Medici (1468-1469), questi ultimi poterono ottenere con l'inizio del pontificato di Sisto IV, l'amministrazione delle decime papali e le due famiglie Orsini e Medici, strinsero un'alleanza famigliare destinata a durare nei secoli successivi.\nAvuti in eredit\u00e0 dal padre i feudi di Mentana, Selci e Palombara, in giovent\u00f9 aveva avuto un figlio, Paolo, legittimato in punto di morte con il consenso di Sisto IV a succedere nel patrimonio del padre e al comando di milizie pontificie durante i pontificati di Sisto IV e Innocenzo VIII; \u00e8 il medesimo \"Pagolo\" strangolato nel gennaio 1503 a Citt\u00e0 della Pieve nella strage di Senigallia, per ordine di Cesare Borgia, da cui discese il ramo degli Orsini di Mentana e di Amatrice.\nConclavi.\nLatino Orsini partecip\u00f2 come cardinale a quattro conclavi:"}
{"id": "730787", "revid": "4711", "url": "https://it.wikipedia.org/wiki?curid=730787", "title": "Ei\u00f0ur Sm\u00e1ri Gu\u00f0johnsen", "text": ""}
{"id": "730789", "revid": "36426", "url": "https://it.wikipedia.org/wiki?curid=730789", "title": "Vescovo di Conza", "text": ""}
{"id": "730792", "revid": "92723", "url": "https://it.wikipedia.org/wiki?curid=730792", "title": "Diocesi di Campagna", "text": "La diocesi di Campagna (in latino \"Dioecesis Campaniensis\") \u00e8 una sede della Chiesa cattolica, istituita da papa Clemente VII il 19 giugno 1525.\nNell'ambito della generale riforma delle circoscrizioni diocesane in Italia, avviata dopo il Concilio Vaticano II, il 30 settembre 1986 la diocesi di Campagna \u00e8 stata unita alla diocesi di Acerno e all'arcidiocesi di Salerno a formare l'arcidiocesi di Salerno-Campagna-Acerno.\nNe sono patroni sant'Antonino abate e san Liberato martire.\nTerritorio.\nIl territorio della diocesi, alla vigilia della \"plena unione\" con Salerno e Acerno, comprendeva 16 comuni in provincia di Salerno: Campagna, Auletta, Buccino, Castelnuovo di Conza, Caggiano, Colliano, Contursi Terme, Laviano, Oliveto Citra, Palomonte, Ricigliano, Romagnano al Monte, Salvitelle, San Gregorio Magno, Santomenna, Valva.\nSede vescovile era la citt\u00e0 di Campagna, dove sorgeva la cattedrale di Santa Maria della Pace, ora concattedrale dell'arcidiocesi di Salerno-Campagna-Acerno.\nNel 1986, poco prima dell'unione di Campagna con Salerno e Acerno, la diocesi era costituita da 30 parrocchie.\nCattedrali.\nSono state cattedrali della diocesi:\nStoria.\nLa diocesi fu eretta il 19 giugno 1525 da papa Clemente VII con la bolla \"Pro excellenti praeeminentia\", grazie all'interessamento del conte palatino Melchiorre Guerriero, campagnese, custode della cancelleria apostolica e abbreviatore pontificio. La nuova diocesi, che comprendeva la sola citt\u00e0 di Campagna, fu unita \"aeque principaliter\" con la diocesi di Satriano. Mentre Satriano rimase suffraganea dell'arcidiocesi di Conza, Campagna fu sottoposta alla provincia ecclesiastica dell'arcidiocesi di Salerno. Primo vescovo delle diocesi unite fu il domenicano Cherubino Caietano, gi\u00e0 vescovo di Satriano.\nI vescovi, fin dall'inizio, posero la loro sede stabile a Campagna, cosa che ben presto suscit\u00f2 malumore e malcontento nel clero e negli abitanti di Satriano, facendo emergere le difficolt\u00e0 nell'unione di due diocesi montagnose, i cui territori non erano contigui, ma assai distanti fra loro. Fu il vescovo Juan Caramuel y Lobkowitz (1657-1673), il pi\u00f9 noto fra i vescovi campagnesi, a spostare la residenza vescovile nel borgo lucano di Sant'Angelo Le Fratte, dove fece erigere un episcopio ed elev\u00f2 a cattedrale la locale chiesa di Santa Maria ad Nives.\nNelle relazioni presentate a Roma in occasione delle visite ad limina emergono tutte le difficolt\u00e0 incontrate dai vescovi nella gestione di queste due diocesi, difficolt\u00e0 \u00abambientali (montagne orride, inclemenza e insalubrit\u00e0 dell'aria), sociali (delitti, stupri, costumi \"barbari\" e ancestrali), istituzionali (liti e conflitti con il clero, con le universit\u00e0, con i baroni)\u00bb.\nAl vescovo Francesco Saverio Fontana (1714-1736) si deve la costruzione del seminario diocesano e la ristrutturazione ed ingrandimento degli episcopi di Campagna e di Satriano.\nLe due diocesi comprendevano diversi conventi e i monasteri, tra cui quelli dei domenicani, degli agostiniani, dei francescani, dei cappuccini e delle benedettine. Numerose anche le confraternite, intitolate alla Santissima Trinit\u00e0, al Soccorso, al Santissimo Sacramento, al Santissimo Nome di Dio, a San Giovanni Battista, a Santa Maria della Neve, al terzo ordine di San Francesco d'Assisi, al Santissimo Rosario.\nIl 27 giugno 1818, a seguito del concordato fra Pio VII e Ferdinando I, con la bolla \"De utiliori\" del medesimo papa ebbe termine l'unione con Satriano, contestualmente soppressa e unita alla diocesi di Campagna, a sua volta data in amministrazione perpetua agli arcivescovi di Conza. Da questo momento la diocesi comprender\u00e0 i territori di Campagna, Caggiano, Sant'Angelo Le Fratte, Satriano di Lucania e Savoia di Lucania.\nIl 30 settembre 1921 con la bolla \"Ad christifidelium\" di papa Benedetto XV ebbe termine il regime di amministrazione perpetua e dopo oltre un secolo fu nominato un nuovo vescovo, Carmine Cesarano, gi\u00e0 arcivescovo di Conza; contestualmente la diocesi fu resa immediatamente soggetta alla Santa Sede.\nCon la stessa bolla fu rivisto anche il territorio diocesano, che si ingrand\u00ec notevolmente con l'acquisizione di 13 comuni in precedenza appartenuti all'arcidiocesi di Conza: Auletta, Buccino, Castelnuovo di Conza, Colliano, Contursi Terme, Laviano, Oliveto Citra, Palomonte, Salvitelle, San Gregorio Magno, Santomenna, Valva e Vietri di Potenza.\nIl 31 marzo 1973 alcune modifiche territoriali hanno portato alla cessione dei comuni lucani di Sant'Angelo Le Fratte, Vietri di Potenza, Satriano di Lucania e Savoia di Lucania all'arcidiocesi di Potenza, e contestualmente all'acquisizione delle parrocchie campane di Ricigliano e Romagnano al Monte dalla diocesi di Muro Lucano.\nIl 4 agosto 1973 l'arcivescovo di Salerno Gaetano Pollio, gi\u00e0 amministratore apostolico della diocesi dal 1971, venne nominato anche vescovo di Campagna, unendo cos\u00ec le due sedi \"in persona episcopi\".\nIl 30 settembre 1986 in forza del decreto \"Instantibus votis\" della Congregazione per i Vescovi la diocesi di Campagna, quella di Acerno e l'arcidiocesi di Salerno sono state unite con la formula \"plena unione\" e la circoscrizione ecclesiastica sorta dall'unione ha assunto il nome di \"Arcidiocesi di Salerno-Campagna-Acerno\".\nStatistiche.\nSecondo l'Annuario pontificio del 1981, l'anno precedente la diocesi su una popolazione di 52.510 abitanti contava 52.000 battezzati, corrispondenti al 99,0% del totale."}
{"id": "730793", "revid": "36426", "url": "https://it.wikipedia.org/wiki?curid=730793", "title": "Arcidiocesi di Cosenza", "text": ""}
{"id": "730795", "revid": "36426", "url": "https://it.wikipedia.org/wiki?curid=730795", "title": "Arcivescovo di Taranto", "text": ""}
{"id": "730796", "revid": "212348", "url": "https://it.wikipedia.org/wiki?curid=730796", "title": "Gozzo (medicina)", "text": ""}
{"id": "730797", "revid": "287204", "url": "https://it.wikipedia.org/wiki?curid=730797", "title": "Barcelon\u00e8s", "text": "Il Barcelon\u00e8s (nome ufficiale in lingua catalana; in spagnolo \"Barcelon\u00e9s\") \u00e8 una delle 41 comarche della Catalogna, con una popolazione di 2.254.052 abitanti e una superficie di 144,7\u00a0km\u00b2; il suo capoluogo \u00e8 Barcellona (citt\u00e0 alla quale deve il nome), la localit\u00e0 pi\u00f9 popolosa, con la maggiore estensione. La comarca \u00e8 la regione pi\u00f9 popolata della Catalogna, ed ha una densit\u00e0 di popolazione molto alta.\nGeografia.\nAmministrativamente fa parte della provincia di Barcellona, che comprende 11 comarche. Confina al nord con la comarca de Vall\u00e9s Occidental, verso il nord-est con le comarche di Vall\u00e8s Oriental e Maresme, a est verso sud con il Mar Mediterraneo e ovest con la comarca del Baix Llobregat."}
{"id": "730803", "revid": "1745361", "url": "https://it.wikipedia.org/wiki?curid=730803", "title": "Flavio Vittore", "text": "Fu nominato Augusto dal padre nel 384 e mor\u00ec nel 388, ucciso a da Arbogaste, generale di Valentiniano II.\nDopo aver usurpato il potere, Magno Massimo tent\u00f2 inutilmente di essere riconosciuto dai legittimi imperatori, Valentiniano II e Teodosio I. A questo punto, proclam\u00f2 Augusto il figlio Vittore. I due vennero infine riconosciuti da Teodosio nel 386. Ma si trattava solo di una tregua temporanea: nel 387, Massimo attacc\u00f2 l'Italia, che era in mano a Valentiniano II. Vittore fu lasciato dal padre a Treviri. Massimo sconfisse Valentiniano, ma venne battuto e ucciso nel 388 ad Aquileia da Teodosio, che poi invi\u00f2 a Treviri il \"magister peditum\" Arbogaste, che uccise Vittore."}
{"id": "730805", "revid": "6923", "url": "https://it.wikipedia.org/wiki?curid=730805", "title": "Ennio Quirino Visconti", "text": "Biografia.\nEra il figlio del prefetto pontificio per le antichit\u00e0 Giovanni Battista Antonio Visconti.\nCollabor\u00f2 con il padre per l'edizione di un catalogo per la collezione del Museo Pio-Clementino. In seguito prosegu\u00ec da solo l'opera del padre e divenne conservatore dei Musei Capitolini di Roma e console della Repubblica romana del 1798-1799.\nNel 1799 and\u00f2 a Parigi come rifugiato politico, e divenne curatore delle antichit\u00e0 al Louvre. Nel 1803 divenne professore e membro dell'Institut de France.\nSi occup\u00f2 di iconografia greca e di plastica romana. Scrisse anche il primo volume sulla iconografia romana che per molti anni ha costituito il punto di riferimento sull'argomento. I rimanenti tre volumi furono pubblicati, dopo la sua morte, fino al 1826.\nNel 1818 (anno della sua morte) gli fu dedicata una medaglia.\nSuo figlio fu l'architetto francese Louis Visconti.\nRiconoscimenti.\nAll'archeologo repubblicano \u00e8 stato intitolato l'omonimo liceo classico, il pi\u00f9 antico di Roma. A lui \u00e8 dedicato uno dei 229 busti di italiani illustri che ornano la passeggiata del Pincio a Roma."}
{"id": "730807", "revid": "110157", "url": "https://it.wikipedia.org/wiki?curid=730807", "title": "The Argument", "text": "The Argument \u00e8 il sesto album in studio della band statunitense dei Fugazi."}
{"id": "730809", "revid": "599013", "url": "https://it.wikipedia.org/wiki?curid=730809", "title": "F\u00e1bio Rochemback", "text": "Possiede il passaporto italiano.\nCaratteristiche tecniche.\nCentrocampista versatile che giocava davanti alla difesa, da interno di centrocampo o da trequartista; abile palla al piede e grande tiratore dalla distanza.\nCarriera.\nClub.\nHa giocato col: , (acquistato per 9 milioni di euro) e , prima di giungere in Premier League, al . \u00c8 stato eletto calciatore dell'anno in Portogallo nel 2003.\nIn Inghilterra ha fatto il suo debutto nella partita tra Middlesbrough- 2-1 ed ha segnato il suo primo gol nella vittoria per 3-0 contro il l'11 febbraio 2006.\nLa sua prima rete in FA Cup \u00e8 arrivata invece su calcio piazzato nella ripetizione del quarto di finale contro il , gara giocata l'11 aprile 2006 e terminata 4-2.\nNell'estate 2008 ha fatto il suo ritorno in Portogallo, per giocare ancora nello Sporting Lisbona.\nIl 28 agosto 2009, Rochemback ha rescisso il contratto con lo Sporting per trasferirsi con un contratto biennale al di Porto Alegre. Nel caso in cui fosse stato acquistato da un'altra squadra in quel periodo, lo Sporting avrebbe ricevuto il 20% della somma. Il Gr\u00eamio \u00e8 il principale rivale del club in cui Rochemback \u00e8 nato calcisticamente, l'Internacional, e gi\u00e0 l'anno precedente aveva tentato di acquisire le prestazioni del calciatore quando questi ancora vestiva la maglia del Middlesbrough. Rochemback ultimamente era relegato in panchina da Paulo Bento (allenatore dello Sporting) ed era evidentemente insoddisfatto della situazione.\nHa esordito nel Gr\u00eamio il 5 settembre 2009 contro il allo Stadio Ol\u00edmpico, nel corso della 23\u00aa giornata del campionato brasiliano. La gara \u00e8 terminata 1-1.\nDopo la sua esperienza al Gr\u00eamio, si \u00e8 trasferito al in Cina, concludendo poi la carriera calcistica nel 2014 all', nelle serie minori brasiliane.\nNazionale.\nHa ottenuto 6 presenze nel 2004 con la nazionale Under-23 brasiliana e nel 2001 con la nazionale maggiore ha anche partecipato alla Copa Am\u00e9rica 2001 ed alla Confederations Cup 2001.\nStatistiche.\nPresenze e reti nei club.\n\"Statistiche aggiornate al 26 giugno 2013.\""}
{"id": "730811", "revid": "36426", "url": "https://it.wikipedia.org/wiki?curid=730811", "title": "Caprone", "text": ""}
{"id": "730813", "revid": "110157", "url": "https://it.wikipedia.org/wiki?curid=730813", "title": "Becca Vannetta", "text": "La Becca Vannetta (3.361\u00a0m) \u00e8 una montagna delle Alpi Pennine. Si trova in Valle d'Aosta presso il confine con la Svizzera.\nSalita alla vetta.\nUna possibile via di salita alla vetta parte dalla Valpelline salendo fino al termine della valle nei pressi del Lago di Place-Moulin. Di qui si sale al Rifugio Nacamuli al Col Collon ed infine si raggiunge la vetta. "}
{"id": "730814", "revid": "6923", "url": "https://it.wikipedia.org/wiki?curid=730814", "title": "Latino di Camillo Orsini", "text": "Biografia.\nNativo di Roma, Latino Orsini era figlio di Camillo, uno dei pi\u00f9 celebrati condottieri del Cinquecento. Anche Latino intraprese la carriera militare: diresse le fortificazioni di terra progettate dal padre per Castel Sant'Angelo e costru\u00ec parte delle mura di Civitavecchia. In occasione della guerra di Cipro, fu nominato dai Veneziani governatore di Candia (l'attuale isola di Creta), dove visse per pi\u00f9 di dieci anni. Fu anche ambasciatore di Gregorio XIII (1502-1585, papa dal 1572) presso il Senato della Repubblica di Venezia. Una delle sue invenzioni militari, i cavalletti per proteggere la fanteria dagli attacchi della cavalleria, sar\u00e0 pubblicata da Vespasiano Romani nel \"Trattato e modo di difendere la fanteria dalla cavalleria, et discorso sopra la fortificazione delle fosse\" (Napoli, 1597). Il \"Trattato del Radio Latino\", composto per divulgare le operazioni dello strumento da lui inventato, sar\u00e0 pubblicato postumo a Roma nel 1583 e 1586 con il commento di Egnazio Danti (1536-1586).\nDiscendenza.\nLatino Orsini spos\u00f2 Lucrezia, una figlia naturale del cardinale Bernardo Salviati ed ebbero due figli:\nCostoro, nel 1596, acquistarono dal duca di Mantova Vincenzo I Gonzaga due estese propriet\u00e0 terriere in San Martino Gusnago, nel mantovano."}
{"id": "730818", "revid": "1982", "url": "https://it.wikipedia.org/wiki?curid=730818", "title": "Fourons", "text": ""}
{"id": "730820", "revid": "287204", "url": "https://it.wikipedia.org/wiki?curid=730820", "title": "Fabio Rochemback", "text": ""}
{"id": "730824", "revid": "287204", "url": "https://it.wikipedia.org/wiki?curid=730824", "title": "Codice della propriet\u00e0 industriale", "text": "Il Codice della propriet\u00e0 industriale \u00e8 un atto normativo della Repubblica Italiana emanato nella forma del decreto legislativo 10 febbraio 2005, n. 30, in base all'articolo 15 della legge 12 dicembre 2002, n. 273.\nIl Codice della propriet\u00e0 industriale ha abrogato circa una trentina di norme (leggi o norme di leggi) e ha quindi racchiuso in un testo unico molte regole frammentarie. Il nuovo Codice ha segnato anche un cambiamento qualitativo, in quanto ha riordinato, aggiornato e semplificato la materia.\nStoria.\nLa legge delega n. 273 del 12 dicembre 2002 fissava i principi base e i criteri da seguire per il riassetto delle disposizioni in materia di propriet\u00e0 industriale. Alcuni degli obiettivi erano:\ntutto ci\u00f2 con lo scopo di favorire l'iniziativa privata e lo sviluppo della concorrenza.\nLa legge delega, nelle disposizioni per il riassetto, si \u00e8 riferita in modo esplicito alla \u201cpropriet\u00e0 industriale\u201d, escludendo cos\u00ec la materia del diritto d'autore. Questa esclusione \u00e8 stata giustificata dal fatto che le due materie sono di competenza di Ministeri diversi. Oggi la distinzione tra diritto d'autore e propriet\u00e0 industriale viene da una parte annullata (ad esempio l'accordo TRIPS si riferisce solo alla propriet\u00e0 intellettuale) dall'altra enfatizzata (volendosi allontanare dal termine \u201cpropriet\u00e0\u201d per non confondere i diritti su beni materiali con quelli su beni immateriali).\nContenuto.\nIl Codice si compone di 246 articoli. Oltre ai brevetti per invenzione, ai marchi e degli altri segni distintivi e ai modelli di utilit\u00e0 gi\u00e0 ampiamente regolati dal codice civile italiano del 1942, e da altre norme. Esso inoltre regola anche le nuove variet\u00e0 vegetali e le topografie dei prodotti a semiconduttori.\nAll'articolo 1 viene definita l'espressione \"propriet\u00e0 industriale\":\nI diritti di propriet\u00e0 industriale possono essere costituiti mediante brevettazione o registrazione oppure sorgere da determinati presupposti della legge, come specificato all'art. 2.\nIn particolare sono oggetto di brevettazione:\nSono oggetto di registrazione:\nInfine sono protetti, se si verificano le condizioni disciplinate dalla norma,:\nL'articolo 3 fissa il diritto di reciprocit\u00e0 sancito dall'art. 2 della Convenzione di Parigi per la protezione della propriet\u00e0 industriale. Viene quindi accordato lo stesso trattamento riservato ai cittadini italiani, in materia di propriet\u00e0 industriale, anche ai cittadini stranieri:\nL'articolo 4 disciplina il diritto di priorit\u00e0 in accordo con l'art. 4 della Convenzione di Parigi per la protezione della propriet\u00e0 industriale. Chiunque deposita regolarmente una domanda per ottenere un titolo di propriet\u00e0 industriale, in uno Stato facente parte di una convenzione che riconosce il diritto di priorit\u00e0, fruisce per un certo periodo di tempo del diritto di priorit\u00e0 per il deposito negli altri Stati della convenzione. In questo modo dalla prima domanda di deposito si ha tempo, entro certi limiti, per valutare se e dove sia effettivamente conveniente ottenere la tutela del titolo, pur mantenendo salvo il requisito della novit\u00e0. Se verranno quindi fatte da terzi domande, pubblicazioni o attuazioni del titolo in un Paese straniero successivamente alla data del primo deposito non saranno considerate anteriorit\u00e0 opponibili ai successivi depositi del titolare.\nL'articolo 5 stabilisce il principio di esaurimento, in base al quale la prima volta che l'oggetto del diritto di propriet\u00e0 industriale viene messo in commercio il titolare perde le sue facolt\u00e0 esclusive. Quindi non pu\u00f2 impedire, salvo quando sussistano motivi legittimi, che l'oggetto venga messo in commercio anche negli altri Stati membri della Comunit\u00e0 europea o dello Spazio economico europeo.\nL'articolo 6 richiama le disposizioni del codice civile relative alla comunione nel caso in cui un diritto di propriet\u00e0 industriale appartenga a pi\u00f9 soggetti.\nStruttura.\nNel codice si distinguono otto parti, che costituiscono sezioni a s\u00e9 stanti:\nCapo I: Disposizioni generali e principi fondamentali.\nIn questa parte del codice vengono fissati l'ambito di applicazione della normativa e gli obiettivi della stessa. Inoltre sono fornite caratteristiche e norme generali valide per tutti i diritti di propriet\u00e0 industriale:\nCapo II: Norme relative all'esistenza, all'ambito e all'esercizio dei diritti di propriet\u00e0 industriale.\nQuesta parte \u00e8 suddivisa in nove sezioni, ognuna della quali tratta un singolo diritto di propriet\u00e0 industriale:\nNell'ambito delle singole sezioni, si regola\nContenuto dettagliato del Capo II.\nMarchi.\nIl marchio \u00e8 disciplinato dagli articoli 7-28 del Codice della propriet\u00e0 industriale. Gli oggetti a cui il diritto si riferisce sono segni suscettibili di essere rappresentati graficamente, in particolare le parole, compresi i nomi di persone, i disegni, le lettere, le cifre, i suoni, la forma del prodotto o della confezione di esso, le combinazioni o le tonalit\u00e0 cromatiche, purch\u00e9 siano atti a distinguere i prodotti o i servizi di un'impresa da quelli di altre imprese (art. 7). \nIl marchio per essere legittimato deve avere le seguenti caratteristiche: deve essere nuovo (art. 12), deve avere capacit\u00e0 distintiva (art. 13) e deve essere lecito (art. 14). \nIl marchio per essere tutelato \u00e8 soggetto a registrazione, che \u00e8 effettiva esclusivamente su determinati prodotti e servizi indicati in essa o prodotti e servizi affini a questi. La registrazione, eccetto casi di ritiro da parte del titolare, dura per 10 anni dalla data di deposizione della domanda. Per tutto il corso di tale periodo i diritti esclusivi relativi a tale marchio spettano al titolare. La registrazione pu\u00f2 essere rinnovata. Le norme riguardanti l'obbligo e le caratteristiche della registrazione dei marchi sono contenute nell'Articolo 15. Nello stesso Articolo sono presenti le condizioni di rinuncia, che deve essere annotata nel registro dei marchi d'impresa e notificata nel Bollettino ufficiale.\nIl titolare della marca ha la facolt\u00e0 di utilizzare in modo esclusivo il marchio ed ha il diritto di vietare a terzi di usare nell'attivit\u00e0 economica (art. 20):\nOltre al marchio registrato, esiste anche la possibilit\u00e0 di usare un marchio \"di fatto\". Questo tipo di marchio, a differenza di quello registrato, viene associato al titolare gratuitamente e mediante il semplice utilizzo di esso. I vantaggi portati da un marchio di fatto sono per\u00f2 di natura assai ristretta, e si limitano al diritto di continuare ad utilizzare quel determinato marchio nel caso si crei un conflitto con un secondo marchio registrato successivamente ma riguardante prodotti o servizi analoghi. Inoltre, l'individuo precedentemente titolare del marchio di fatto, dopo una registrazione di marchio analogo da parte di terzo pu\u00f2 continuare ad utilizzarlo solo sulla scala territoriale rispetto alla quale il suo era gi\u00e0 affermato fin da prima, mentre esternamente a questa zona il diritto su questo marchio \u00e8 esclusivamente dell'individuo titolare di quello registrato.\nIndicazioni geografiche.\nLe indicazioni geografiche (e denominazione d\u2019origine) sono disciplinate, nel Codice della propriet\u00e0 industriale, agli articoli 29 e 30. Gli oggetti tutelati sono le indicazioni geografiche e le denominazioni di origine che identificano un paese, una regione o una localit\u00e0, quando siano adottate per designare un prodotto che ne \u00e8 originario e le cui qualit\u00e0, reputazione o caratteristiche sono dovute esclusivamente o essenzialmente all'ambiente geografico d'origine, comprensivo dei fattori naturali, umani e di tradizione (art. 29). \nQuesto diritto tutela il titolare ritenendo vietato, quando sia idoneo ad ingannare il pubblico, l'uso di indicazioni geografiche e di denominazioni di origine, nonch\u00e9 l'uso di qualsiasi mezzo nella designazione o presentazione di un prodotto che indichino o suggeriscano che il prodotto stesso provenga da una localit\u00e0 diversa dal vero luogo di origine, oppure che il prodotto presenti le qualit\u00e0 proprie dei prodotti provenienti da una localit\u00e0 designata da un'indicazione geografica (art. 30).\nQuesto per quanto riguarda le indicazioni disciplinate nel Codice italiano della propriet\u00e0 industriale. Esiste per\u00f2 anche un quadro normativo europeo (il regolamento n. 510/2006) che disciplina DOP, IGP e le STG.\nDisegni e modelli.\nI disegni e modelli sono disciplinati, nel Codice della propriet\u00e0 industriale, dagli articoli 30-44. Gli oggetti tutelati sono i disegni e modelli, l'aspetto dell'intero prodotto o di una sua parte quale risulta, in particolare, dalle caratteristiche delle linee, dei contorni, dei colori, della forma, della struttura superficiale ovvero dei materiali del prodotto stesso ovvero del suo ornamento, a condizione che siano nuovi ed abbiano carattere individuale (art. 31). \nI caratteri che rendono tutelabili i disegni ed i modelli sono: la novit\u00e0 (art. 32), il carattere individuale (art. 33) e la liceit\u00e0 (art. 33-bis). \nQuesto diritto attribuisce al titolare la facolt\u00e0 esclusiva d\u2019utilizzare i disegni e i modelli e di vietare a terzi di utilizzare (art. 41) :\nCon la registrazione il titolare acquisir\u00e0 il diritto esclusivo alla realizzazione e alla commercializzazione del disegno o modello per un periodo di 5 anni, prolungabile fino a 25 anni con rinnovi successivi (art. 37).\nOccorre tenere presente l\u2019esistenza del disegno o modello comunitario non registrato che \u00e8 operativo con il Regolamento europeo dal 6 marzo 2002. Esso \u00e8 un diritto che viene acquisito dall'autore gratuitamente e automaticamente (senza presentazione di domanda) a partire dalla data di divulgazione o di uso pubblico e ha durata di 3 anni.\nInvenzioni.\nLe invenzioni sono disciplinate dagli articoli 45-81 del Codice della propriet\u00e0 industriale. Possono costituire oggetto di brevetto per invenzione le invenzioni, di ogni settore della tecnica, che sono nuove e che implicano un'attivit\u00e0 inventiva e sono atte ad avere un'applicazione industriale(art. 45).I 3 caratteri dell\u2019articolo 45 comma 1, sono approfonditi negli articoli che seguono.\nUn'invenzione \u00e8 considerata nuova se non \u00e8 compresa nello stato della tecnica. Lo stato della tecnica \u00e8 costituito da tutto ci\u00f2 che \u00e8 stato reso accessibile al pubblico nel territorio dello Stato o all'estero prima della data del deposito della domanda di brevetto, mediante una descrizione scritta od orale, una utilizzazione o un qualsiasi altro mezzo (art. 46).\nUn'invenzione \u00e8 considerata come implicante un'attivit\u00e0 inventiva se, per una persona esperta del ramo, essa non risulta in modo evidente dallo stato della tecnica. Se lo stato della tecnica comprende documenti di cui al comma 3, dell'articolo 46, questi documenti non sono presi in considerazione per l'apprezzamento dell'attivit\u00e0 inventiva (art. 48).\nUn'invenzione \u00e8 considerata atta ad avere un'applicazione industriale se il suo oggetto pu\u00f2 essere fabbricato o utilizzato in qualsiasi genere di industria, compresa quella agricola.(art. 49).\nInvenzioni biotecnologiche.\nLe invenzioni biotecnologiche sono disciplinate dagli articoli 81-bis - 81-octies del Codice della propriet\u00e0 industriale. Sono stati introdotti nel Codice con degli emendamenti successivi, in quanto il codice della propriet\u00e0 industriale \u00e8 stato emanato nella forma del decreto legislativo 10 febbraio 2005, ma quando sono stati introdotti questi articoli \u00e8 stata abrogata la legge 78/2006 che prima disciplinava le invenzioni biotecnologiche. Sono brevettabili purch\u00e9 abbiano i requisiti di novit\u00e0, di attivit\u00e0 inventiva e siano suscettibili di applicazione industriale (art. 81-quater).\nL\u2019oggetto tutelato \u00e8: \nLa durata, estendendo le norme sul brevetto, \u00e8 di 20 anni.\n\"Modelli di utilit\u00e0\".\nI modelli d\u2019utilit\u00e0 sono disciplinati dagli articoli 82-86 del Codice della propriet\u00e0 industriale. I modelli d\u2019utilit\u00e0 sono i nuovi modelli atti a conferire particolare efficacia o comodit\u00e0 di applicazione o di impiego a macchine, o parti di esse, strumenti, utensili od oggetti di uso in genere, quali i nuovi modelli consistenti in particolari conformazioni, disposizioni, configurazioni o combinazioni di parti (art. 82).\nIl brevetto per modello di utilit\u00e0 dura 10 anni dalla data di presentazione della domanda (art. 85).\nTopografie di prodotti a semiconduttori.\nLe topografie di prodotti a semiconduttori sono disciplinate dagli articoli 87-97 del Codice della propriet\u00e0 industriale. \n\u00c8 considerato prodotto a semiconduttori ogni prodotto finito o intermedio (art. 87): \nInoltre la topografia di un prodotto a semiconduttori \u00e8 una serie di disegni correlati, comunque fissati o codificati:\nPossono costituire oggetto di diritti esclusivi le topografie risultanti dallo sforzo intellettuale creativo del loro autore che non siano comuni o familiari nell'ambito dell'industria dei prodotti a semiconduttori. Possono costituire oggetto di diritti esclusivi anche le topografie risultanti dalla combinazione di elementi comuni o familiari, purch\u00e9 nell'insieme soddisfino i requisiti precedentemente scritti (art. 88).\nIl titolare del diritto sui prodotti semiconduttori pu\u00f2 riprodurre in qualsiasi modo o forma, totalmente o parzialmente, la topografia; e sfruttare commercialmente, ovvero detenere o distribuire a scopo di commercializzazione, ovvero importare una topografia o un prodotto a semiconduttori in cui \u00e8 fissata la topografia (art. 90).\n\u00c8 un diritto soggetto a registrazione. Il diritto dura 10 anni dal momento della domanda (art. 93).\nInformazioni segrete.\nLe informazioni segrete sono disciplinate dagli articoli 98 e 99 del Codice della propriet\u00e0 industriale. \nPer informazioni segrete si intendono le informazioni aziendali ed esperienze tecnico-industriali, comprese quelle commerciali, soggette al legittimo controllo del detentore (art. 98). \nI caratteri che devono essere rispettati sono: \nLa tutela del diritto ferma la disciplina della concorrenza sleale. Il legittimo detentore delle informazioni e delle esperienze aziendali ha il diritto di vietare, salvo proprio consenso, di acquisire, rivelare a terzi od utilizzare, in modo abusivo, tali informazioni ed esperienze, salvo il caso in cui esse siano state conseguite in modo indipendente dal terzo (art. 99).\nNuove variet\u00e0 vegetali.\nLe nuove variet\u00e0 vegetali sono disciplinate dagli articoli 100-116 del Codice della propriet\u00e0 industriale. L\u2019oggetto tutelato \u00e8 l\u2019insieme vegetale di un taxon botanico del grado pi\u00f9 basso conosciuto che, conformandosi integralmente o meno alle condizioni previste per il conferimento del diritto di costitutore, pu\u00f2 essere (art. 100):\nPer essere tutelata la variet\u00e0 vegetale deve essere nuova (art. 103), distinta (art. 104), omogenea (art. 105) e stabile (art. 106).\nRiguardo alla tutela \u00e8 richiesta l'autorizzazione del costitutore per i seguenti atti compiuti in relazione al materiale di riproduzione o di moltiplicazione della variet\u00e0 protetta (art. 107):\nIl diritto del costitutore dura 20 anni a decorrere dalla data della sua concessione. Per gli alberi e le viti tale diritto dura 30 anni dalla data della sua concessione (art. 109). L\u2019ottenimento del diritto \u00e8 soggetto a domanda di brevetto per una nuova variet\u00e0 vegetale.\nCapo III: Tutela giurisdizionale dei diritti di propriet\u00e0 industriale.\nQuesta parte fissa le regole per le azioni giudiziarie ordinarie o cautelari.\nCapo IV: Acquisto e mantenimento dei diritti di propriet\u00e0 industriale e relative procedure.\nIn questa parte sono contenute le disposizioni che regolano le domande di brevetto, le domande di registrazione, la rivendicazione di priorit\u00e0, l'opposizione e altre procedure.\nCapo V: Procedure speciali.\nIn questa parte sono contenute le disposizioni riguardanti le procedure speciali, come:\nCapo VI: Ordinamento professionale.\nQuesta parte regola l'esercizio della rappresentanza e le disposizioni che deve rispettare l'ordine dei consulenti in propriet\u00e0 industriale.\nCapo VII: Gestione dei servizi e diritti.\nQuesta parte fissa delle regole per la struttura e il funzionamento dell'Ufficio Italiano Brevetti e Marchi, che ha il compito di provvedere ai servizi attinenti alla materia della propriet\u00e0 industriale.\nCapo VIII: Disposizioni transitorie e finali.\nIn questa parte sono contenute tutte le norme anteriori abrogate dal Codice e le norme necessarie alla transizione dal precedente al nuovo quadro normativo."}
{"id": "730827", "revid": "1305772", "url": "https://it.wikipedia.org/wiki?curid=730827", "title": "The Colour and the Shape", "text": "The Colour and the Shape \u00e8 il secondo album in studio del gruppo musicale statunitense Foo Fighters, pubblicato il 20 maggio 1997 dalla Roswell e dalla Capitol Records."}
{"id": "730828", "revid": "767487", "url": "https://it.wikipedia.org/wiki?curid=730828", "title": "Riserva matematica", "text": "Nel campo delle assicurazioni che non riguardino i danni, la riserva matematica \u00e8 l'importo che deve essere accantonato dalla compagnia assicurativa per far fronte agli obblighi futuri assunti verso gli assicurati.\nLa sua origine sta nello sfasamento temporale esistente fra il momento in cui il contraente paga il/i premio/i e il momento in cui l'assicuratore deve eseguire le prestazioni.\nTipicamente i criteri di valutazione sono due e consentono di definire la riserva matematica \"prospettiva\" e la riserva matematica \"retrospettiva\".\nFormalmente, la riserva matematica prospettiva valutata all'epoca t per un contratto di durata n anni a premio annuo pagabile per l'intera durata contrattuale, pu\u00f2 essere rappresentata in questo modo:\nformula_1\ndove Prest(t,n) indica il valore attuariale all'epoca di valutazione t delle future prestazioni dell'assicuratore fino a scadenza n, mentre Premi(t,n) \u00e8 il valore attuariale dei premi esigibili dall'epoca di valutazione t fino a scadenza. Essendo differenza di valori attuariali, la riserva matematica prospettiva sar\u00e0 anch'essa un valore attuariale.\nSe il valore della riserva risulta essere maggiore di zero, essa rappresenta un debito dell'assicuratore nei confronti dell'assicurato.\nPer quanto riguarda la 'riserva matematica retrospettiva, formalmente si ha, per lo stesso contratto di cui sopra,\nformula_2\nEssa rappresenta sempre un valore attuariale ma \u00e8 calcolata come differenza fra quanto \"consumato\" dei premi versati fino all'epoca di valutazione per far fronte agli impegni intervenuti nello stesso periodo. Si tratta di due ottiche diverse che conducono, sotto opportune ipotesi come identit\u00e0 tra basi tecniche, allo stesso risultato.\nLa riserva matematica nel campo della previdenza sociale pubblica.\nNell'ordinamento italiano, ovvero nel campo della previdenza sociale pubblica, \u00e8 utilizzata:\n- al livello di determinazione delle singole prestazioni pensionistiche\n- al livello di gestione finanziaria dell'ente\nDistinzione tra riserva matematica e montante contributivo individuale nozionale.\nBench\u00e9 i concetti siano contigui, tra la riserva matematica e il montante contributivo individuale nozionale vi \u00e8 una netta distinzione.\nIl montante \u00e8 riferito ad una formula convenzionale che serve per determinare la rendita che verr\u00e0 erogata, mentre la riserva matematica attiene al costo o valore attuariale della rendita precedentemente determinata.\nLo scostamento in sostanza \u00e8 nel coefficiente di trasformazione in rendita rispetto alla effettiva speranza di vita.\nSe le tabelle sulla speranza di vita coincidono con i dati che determinano il coefficiente di trasformazione in rendita, allora i due valori coincidono."}
{"id": "730829", "revid": "177744", "url": "https://it.wikipedia.org/wiki?curid=730829", "title": "Guayana brasiliana", "text": "La Guayana (o Guyana o Guiana) brasiliana (indicata in precedenza anche come Guiana portoghese) \u00e8 una regione storica del Brasile, compresa fra il Rio Branco, il Rio delle Amazzoni e l'Oceano Atlantico. Il suo territorio includeva totalmente quello degli attuali stati di Amap\u00e1 e Roraima e la parte settentrionale degli Stati di Par\u00e1 e Amazonas, compresa la porzione di Scudo della Guiana presente in territorio brasiliano."}
{"id": "730835", "revid": "287204", "url": "https://it.wikipedia.org/wiki?curid=730835", "title": "Magnetoterapia ad alta frequenza", "text": ""}
{"id": "730836", "revid": "1957733", "url": "https://it.wikipedia.org/wiki?curid=730836", "title": "Dammit", "text": "Dammit \u00e8 un singolo del gruppo musicale statunitense Blink-182, il primo estratto dal secondo album in studio \"Dude Ranch\" e pubblicato nel 1997.\nVersioni alternative.\nVersioni alternative della canzone sono presenti nella colonna sonora di \"Giovani, pazzi e svitati\" (\"Can't Hardly Wait\"), \"Hit Machine 20\" e nel \"Greatest Hits\". La canzone \u00e8 stata inserita nella lista di canzoni del gioco \"Guitar Hero World Tour\" e ne sono state fatte cover da parte di numerosi artisti, tra cui All Time Low, Cloud Control, Lisa Prank, FIDLAR, Good Charlotte, Best Coast, e gli Of Mice &amp; Men assieme a Pierce the Veil.\nVersioni dal vivo.\nNelle versioni dal vivo, Tom DeLonge era noto gridare \"Take your pants off!!\" (\"Toglietevi i pantaloni!!\"), prima di questa canzone. Infatti, durante i concerti dal 1997 agli inizi del 1999, la band era molto nota per il suo umorismo durante i concerti, oltre che per le sue canzoni. Anche in alcune esibizioni nel 2009 (come ad esempio al Merriweather Post Pavilion negli USA) Tom DeLonge ha esclamato \"Take your pants off\" all'inizio del brano. Inoltre Mark Hoppus integrava alcune parti strumentali con i testi di altri canzoni, come, ad esempio, \"Ice Ice Baby\" di Vanilla Ice.\nVideo musicale.\nIl video (diretto da Darren Doane e Ken Daurio) mostra i membri della band: Mark, Tom e Scott si recano al cinema a vedere il video in cui loro stessi cantano Dammit.\nAl cinema Mark Hoppus incontra la sua ex ragazza con un altro uomo. Mark fa di tutto per distrarli dal film, mettendo i piedi sul loro posto, rovesciandogli i pop-corn addosso e sedendosi in parte alla sua ex-ragazza e abbracciandola. Qua comincia una scenetta comica dove si vede Mark che scappa inseguito dal fidanzato della sua ex-ragazza. Il video si conclude con un litigio tra Mark e il rivale, mentre la ragazza va via con il barista del cinema, cio\u00e8 Rick Devoe, il manager della band, il quale ha partecipato solo a questo video."}
{"id": "730841", "revid": "15756", "url": "https://it.wikipedia.org/wiki?curid=730841", "title": "L'ala del drago", "text": "L'ala del drago \u00e8 un romanzo fantasy scritto da Margaret Weis e Tracy Hickman pubblicato nel 1990. \u00c8 il primo capitolo del ciclo di Death Gate.\nTrama.\nArianus, il Mondo d'Aria, \u00e8 composto interamente da porose isole volanti allineate su tre altitudini principali. Nel Regno Inferiore, gli gnomi (chiamati qui Geg, in elfico \"insetti\"), vivono sul continente di Drevlin e servono gioiosamente il gigantesco Kicksey-winsey, una macchina delle dimensioni di una citt\u00e0 che \u00e8 la fonte di tutta l'acqua di Arianus. Nel Regno Centrale elfi e umani sono in competizione per l'acqua, posizione e privilegi. Sopra a tutti, nel Regno Superiore, vivono i Misteriarchi, stregoni umani isolazionisti della Settima Casa (per avere un'idea i Sartan e i Patryn potrebbero arrivare alla Nona Casa e, secondo Alfred, i Misteriarchi erano certamente potenti, ma le loro capacit\u00e0 non erano nemmeno lontanamente paragonabili a quelle di Sartan o Patryn).\nAll'inizio del romanzo un assassino chiamato Hugh Manolesta (\"Hugh the Hand\") viene assoldato da re Stephen, nominalmente il re di tutta l'umanit\u00e0, per uccidere il Principe Ereditario Bane. Bane non \u00e8 in realt\u00e0 figlio n\u00e9 del re n\u00e9 della regina Anne, dato che fu scambiato alla nascita col figlio di un Misteriarca, Sinistrad, attraverso un amuleto di piuma. Bane \u00e8 un ragazzo subdolo, carismatico, ma ambizioso e totalmente egocentrico. I due sono seguiti dal servo di Bane, il magro e calvo Alfred Montbank, la cui principale caratteristica \u00e8 quella di svenire al primo segno di pericolo o di inciampare su qualsiasi cos\u00ec si trovi sulla sua strada (e anche su parecchie cose che non lo sono).\nNello stesso momento su Drevlin un Geg si trova sotto processo per il reato di \"pensare troppo\". Limbeck Stringibulloni sembra essere ossessionato dalla domanda \"perch\u00e9?\", ma la sua convinzione pi\u00f9 eretica \u00e8 che i divini Welf, che atterrano con le loro gigantesche dragonavi volanti per il tributo di acqua circa ogni mese, non siano per niente degli dei; egli trov\u00f2 infatti una volta uno di questi (W)Elfi morto, anche se persino la sua compagna Jarre non gli crede. Condannato a morte mediante l'espulsione dal continente con un deltaplano, Limbeck riesce a compiere un atterraggio di fortuna su un'isola minore un po' pi\u00f9 gi\u00f9 dove incontra un uomo... luminoso. O piuttosto che sembra emanare luce, ma in realt\u00e0 \u00e8 la sua nave ad essere ricoperta di rune luminose prima di essere accidentalmente distrutta da Kicksey-winsey. Limbeck riesce a salvare questo personaggio, che lui crede essere un dio, e riesce a tornare a Drevlin usando uno dei \"bracci\" del Kicksey-winsey, portando con s\u00e9 anche il cane dell'uomo.\nHaplo (il \"dio\" di Limbeck) si sveglia a Drevlin non molto tempo prima che su di esso precipitino anche Hugh, Bane e Alfred. Diventa subito evidente che il \"cane\" di Haplo \u00e8 qualcosa di pi\u00f9 di un semplice animale in quanto \u00e8 molto intelligente e Haplo riesce ad ascoltare attraverso le sue orecchie. Limbeck, avendo sentito parlare degli \"altri dei\", induce Haplo ad indagare, provocando il caos e facendo separare l'intero gruppo che in seguito si riunisce. Tutti tranne Alfred e Jarre vengono presto arrestati; questi ultimi due intraprendono un viaggio nelle gallerie sotto al Kicksey-winsey, dove scoprono una stanza piena di bare di vetro contenenti bellissime, ma tristi figure. Alfred dice che questo \u00e8 il luogo da cui proviene. Anche Alfred viene poi presto arrestato mentre Jarre riesce a fuggire. In prigione Alfred ottiene conferma con orrore del suo sospetto, cio\u00e8 che Haplo nasconda con delle bende delle rune Patryn tatuate sul proprio corpo.\nI prigionieri vengono presentati ai Welve come falsi dei, con l'aggiunta di Limbeck nella speranza che vengano giustiziati in massa. Varie circostanze (tra cui un ammutinamento al tirannico capitano elfico, una sommossa di gnomi guidata da un Bane canterino) fanno s\u00ec che Bane prenda una nave per tornare al Regno Superiore dove si presume che suo padre ricompensi tutti.\nNel Regno Superiore, Haplo prende la decisione: porter\u00e0 il Principe Bane con s\u00e9 al Nexus, dato che Lord Xar sapr\u00e0 quasi certamente che uso farne. Hugh nel frattempo rimane colpito dalla moglie di Sinistrad, Iridal, una volta una buona e nobile donna che pensava che il suo futuro marito scherzasse quando le diceva apertamente di essere un uomo malvagio. Limbeck \u00e8 sconvolto da ci\u00f2 che ha scoperto sugli elfi ed alla fine decide di condurre il suo popolo pacifico e ottimista alla guerra. Haplo \u00e8 pronto a fare le sue mosse quando sente, attraverso le orecchie del suo cane, che Bane sta chiedendo conto ad Alfred del suo essere un Sartan; Bane ha infatti sorpreso Alfred mentre operava con le rune Sartan, qualcosa che nessun altro su Arianus (nemmeno i potenti Misteriarchi) sarebbe stato in grado di fare. Haplo inizia perci\u00f2 ad affrontare Alfred, ma invece si accontenta di soggiogare Bane. Hugh, nel frattempo, assale ed uccide Sinistrad per liberare Iridal e suo figlio dalla sua influenza, ma muore nell'impresa. Il piccolo drago \"domestico\" di Sinistrad, libero dal controllo mentale operato dal padrone, inizia a distruggere il castello, ma \u00e8 domato da Alfred. Alfred e Iridal iniziano l'inseguimento di Haplo e Bane, ma senza successo. Haplo ritorna al Nexus e si prepara per il suo successivo viaggio: Pryan, il Mondo di Fuoco."}
{"id": "730842", "revid": "1565227", "url": "https://it.wikipedia.org/wiki?curid=730842", "title": "John Henry Gurney", "text": "Gurney era figlio unico. All'et\u00e0 di 10 anni fu mandato da un tutor privato a Leytonstone vicino alla Epping Forest, dove incontr\u00f2 Henry Doubleday. Da l\u00ec si trasfer\u00ec alla Friends' School a Tottenham, e l\u00ec incontr\u00f2 William Yarrell. \nGurney pubblic\u00f2 molti articoli sul giornale \"The Zoologist\" sugli uccelli di Norfolk. Nel 1864 pubblic\u00f2 la prima parte del \"Catalogo descrittivo\" della sua collezione ornitologica e nel 1872 pubblic\u00f2 il libro \"The Birds of Damara Land\" (Gli uccelli delle terre dei Damara)].\nTra il 1875 e il 1882 produsse una serie di note nella rivista scientifica \"The Ibis\" sul primo volume del \"Catalogue of Birds in the British Museum\". Nel 1884 pubblic\u00f2 la \"List of Diurnal Birds of Prey, with References and Annotations\".\nTrascorse i suoi ultimi 20 anni di vita nella casa della sua famiglia a Northrepps, vicino a Cromer.\nSuo figlio, John Henry Gurney Jr., fu anche lui un ornitologo.\nLa sottospecie sudafricana di svasso piccolo, \"Podiceps nigricollis gurneyi\", fu chiamata cos\u00ec dallo zoologo sudafricano Austin Roberts nel 1919 in suo onore."}
{"id": "730843", "revid": "124833802", "url": "https://it.wikipedia.org/wiki?curid=730843", "title": "Didier Cuche", "text": "Atleta di punta della squadra elvetica negli anni 2000, nel suo palmar\u00e8s vanta, tra l'altro, una medaglia olimpica, quattro iridate e sei Coppe del Mondo di specialit\u00e0.\nBiografia.\nNato a Le P\u00e2quier (comune in seguito incorporato a Val-de-Ruz) e originario della stazione sciistica di Les Bugnenets-Savagni\u00e8res di Saint-Imier, Cuche eccelleva nelle discipline veloci e nello slalom gigante. Dal carattere guascone, era noto per il gesto che compiva alla fine delle gare, quando prendeva al volo uno sci dopo averlo fatto roteare in aria.\nStagioni 1993-2001.\nCuche debutt\u00f2 in campo internazionale in occasione dei Mondiali juniores di Monte Campione/Colere 1993; in Coppa del Mondo esord\u00ec il 29 dicembre dello stesso anno, disputando la discesa libera della Stelvio di Bormio e classificandosi 57\u00ba, e ottenne i primi punti nella medesima specialit\u00e0 il 16 dicembre 1995 in Val Gardena (21\u00ba). La prima parte della sua carriera fu segnata da vari infortuni alle ginocchia.\nIl 23 gennaio 1998 ottenne la prima vittoria, nonch\u00e9 primo podio, in Coppa del Mondo nella classica discesa libera della Streif di Kitzb\u00fchel; in seguit\u00f2 esord\u00ec ai Giochi olimpici invernali: a vinse la medaglia d'argento nel supergigante e si classific\u00f2 8\u00ba nella discesa libera. L'anno dopo disput\u00f2 i suoi primi Campionati mondiali, Vail/Beaver Creek 1999, piazzandosi 14\u00ba nella discesa libera e 8\u00ba nel supergigante; due anni dopo, nella rassegna iridata di Sankt Anton, fu invece 5\u00ba nel supergigante, 16\u00ba nello slalom gigante e non concluse la discesa libera.\nStagioni 2002-2005.\nNel 2002 vinse il prestigioso slalom gigante della Chuenisb\u00e4rgli di Adelboden (il 5 gennaio) e partecip\u00f2 ai XIX Giochi olimpici invernali di , dove fu 14\u00ba nella discesa libera, 10\u00ba nello slalom gigante e non complet\u00f2 il supergigante. Quell'anno in Coppa del Mondo, dopo aver ottenuto otto podi con due vittorie, fu 3\u00ba nella classifica generale e 2\u00ba in quella di supergigante, vinte entrambe da Stephan Eberharter.\nNella stagione 2002-2003 disput\u00f2 i Mondiali di Sankt Moritz, dove fu 4\u00ba nella discesa libera, 11\u00ba nel supergigante e 12\u00ba nello slalom gigante, e in Coppa del Mondo ottenne quattro podi con una vittoria, nel supergigante della Birds of Prey di Beaver Creek dell'8 dicembre; chiuse al 5\u00ba posto nella classifica generale e al 3\u00ba in quella di supergigante. Nel 2003-2004 ottenne un podio in Coppa del Mondo vincendo la discesa libera della Kandahar di Garmisch-Partenkirchen del 30 gennaio, mentre nel 2004-2005, dopo aver colto due podi in dicembre, concluse anzitempo la stagione a causa di un nuovo infortunio al ginocchio occorsogli a inizio gennaio.\nStagioni 2006-2008.\nIl 24 gennaio 2006 ottenne a Ch\u00e2tel in supergigante il suo unico podio in Coppa Europa (2\u00ba); ai successivi XX Giochi olimpici invernali di fu 12\u00ba nel supergigante e 19\u00ba nello slalom gigante. Torn\u00f2 a competere ai massimi livelli nella stagione 2006-2007: ai Mondiali di \u00c5re vinse la medaglia di bronzo nello slalom gigante e si classific\u00f2 6\u00ba nella discesa libera e 4\u00ba in supergigante; in Coppa del Mondo ottenne sette podi (una vittoria), vinse la sua prima Coppa del Mondo di discesa libera e si classific\u00f2 3\u00ba nella classifica generale e 2\u00ba in quella di supergigante.\nAnche nel 2007-2008 vinse la coppa di cristallo in discesa libera; ottenne dodici podi con due vittorie in altrettante classiche, il supergigante della Saslong in Val Gardena il 14 dicembre e, per la seconda volta in carriera, la discesa libera della Streif di Kitzb\u00fchel il 19 gennaio. In classifica generale fu 3\u00ba e in quella di supergigante 2\u00ba, superato di un solo punto dal vincitore Hannes Reichelt.\nStagioni 2009-2010.\nAi Mondiali di Val-d'Is\u00e8re 2009 si laure\u00f2 campione iridato nel supergigante, divenendo l'atleta pi\u00f9 anziano ad aver vinto una medaglia d'oro ai Campionati mondiali; Cuche vinse inoltre la medaglia d'argento nella discesa libera arrivando 4 centesimi dal vincitore, il canadese John Kucera, e si classific\u00f2 6\u00ba nello slalom gigante. Quell'anno in Coppa del Mondo sal\u00ec sul podio sei volte, con una vittoria (il 21 febbraio nello slalom gigante della Kandahar Banchetta di Sestriere), vinse la Coppa del Mondo di slalom gigante e si piazz\u00f2 al 3\u00ba posto nella classifica generale.\nNel 2010 prese parte alle sue ultime Olimpiadi, , classificandosi 6\u00ba nella discesa libera, 10\u00ba nel supergigante e 14\u00ba nello slalom gigante, mentre in Coppa del Mondo si aggiudic\u00f2 la sua terza coppa di cristallo di discesa libera, chiudendo ancora una volta 3\u00ba nella classifica generale. I suoi podi nel circuito quell'anno furono sei, con cinque vittorie tra le quali il supergigante della Streifalm e la discesa libera della Streif (per la terza volta) a Kitzb\u00fchel, il 22 e 23 gennaio.\nStagioni 2011-2012.\nNel 2010-2011 si aggiudic\u00f2 sia la Coppa del Mondo di discesa libera (per la quarta volta) sia quella di supergigante, sal\u00ec sul podio sei volte con tre vittorie, tra le quali la sua quarta sulla Streif il 22 gennaio, e nella classifica generale vinta da Ivica Kosteli\u0107 fu 2\u00ba. Conquist\u00f2 anche la sua quarta e ultima medaglia mondiale, d'argento, nella rassegna iridata di Garmisch-Partenkirchen in discesa libera, venendo ancora preceduto da un atleta canadese, questa volta Erik Guay. In quella sua ultima presenza ai Mondiali si classific\u00f2 inoltre 4\u00ba nel supergigante ed 8\u00ba nello slalom gigante.\nNel corso della sua ultima stagione agonistica, 2011-2012, Cuche conquist\u00f2 ancora sette podi in Coppa del Mondo, con quattro vittorie. Tra queste, quelle nelle discese libere della Kandahar di Garmisch-Partenkirchen del 28 gennaio e soprattutto quella delle Streif di Kitzb\u00fchel: con cinque successi nella specialit\u00e0, uno in pi\u00f9 dei fuoriclasse austriaci Karl Schranz e Franz Klammer, stabil\u00ec il primato di vittorie sullo storico pendio. Colse la sua ultima vittoria e il suo ultimo podio di carriera in Coppa del Mondo il 24 e 25 febbraio Crans-Montana, in entrambi i casi in supergigante; con quella vittoria riafferm\u00f2 anche il primato, che gi\u00e0 gli apparteneva, di sciatore alpino pi\u00f9 anziano ad aver vinto una gara di Coppa del Mondo, a trentasette anni e sette mesi. Disput\u00f2 la sua ultima gara nel circuito il 17 marzo successivo a Schladming: prima della seconda manche dello slalom gigante in programma, Cuche salut\u00f2 il Circo bianco percorrendo la Planai in tenuta d'epoca (sci di legno, berretto e zaino in spalla). La sua ultima apparizione agonistica avvenne invece durante i Campionati svizzeri della settimana successiva, il 24 marzo a Veysonnaz.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "730844", "revid": "1543377", "url": "https://it.wikipedia.org/wiki?curid=730844", "title": "Protocol Data Unit", "text": "Una Protocol Data Unit (PDU) \u00e8 l'unit\u00e0 d'informazione o pacchetto scambiata tra due \"peer entities\" in un protocollo di comunicazione di un'architettura di rete a strati.\nDescrizione.\nLa PDU \u00e8 composta da:\nPDU nel modello OSI.\nNel modello ISO/OSI sono definiti diversi tipi di PDU una per ogni strato del modello:\nOgni PDU ha un formato caratteristico che implementa le specifiche del relativo protocollo."}
{"id": "730845", "revid": "770634", "url": "https://it.wikipedia.org/wiki?curid=730845", "title": "Guayana venezuelana", "text": "La Guayana venezuelana (talvolta \"Guayana del Venezuela\") \u00e8 una delle dieci macroregioni politico-amministrative in cui si divide il Venezuela. \u00c8 situata nella parte sudorientale del paese, a ridosso della Guyana e del Brasile. Comprende gli Stati venezuelani di Bol\u00edvar, Delta Amacuro, Amazonas e la zona in reclamazione della Guayana Esequiba. Senza quest'ultima ha una superficie complessiva di circa 458.000\u00a0km\u00b2 e una popolazione di poco inferiore a 1.800.000 abitanti (stima 2006). \u00c8 pertanto una zona montuosa (cima pi\u00f9 alta \u00e8 il Roraima che raggiunge i 2.739 metri), scarsamente popolata e ricoperta di foreste e savane. Il clima \u00e8 tropicale, con temperature torride nella zona dell'Orinoco e molto pi\u00f9 miti all'interno, a causa dell'altezza. Le precipitazioni annue sono generalmente comprese fra i 1.200 e i 1.800\u00a0mm ma tali livelli pluviometrici possono essere ampiamente superati in alcuni zone (3.500\u00a0mm circa a \"San Carlos de Rio Negro\"). Il territorio \u00e8 molto ricco di fiumi, oltre all'Orinoco il fiume pi\u00f9 importante \u00e8 il Caron\u00ec dal quale \u00e8 ricavata gran parte dell'energia idroelettrica nazionale. La Guayana venezuelana possiede notevoli ricchezze minerarie, fra cui si segnalano estesi giacimenti di ferro, bauxite, coltan e importanti filoni auriferi e diamantiferi. A Ciudad Guayana si \u00e8 sviluppata, fin dagli anni sessanta del Novecento, l'industria siderurgica, mentre nel Delta Amacuro sono presenti importanti campi petroliferi. \u00c8 in crescita il turismo, meta principale \u00e8 il Parque Nacional Canaima e il Salto Angel la cascata pi\u00f9 alta del mondo."}
{"id": "730847", "revid": "2153076", "url": "https://it.wikipedia.org/wiki?curid=730847", "title": "Final Straw", "text": "Final Straw \u00e8 il terzo album in studio del gruppo britannico degli Snow Patrol."}
{"id": "730849", "revid": "287204", "url": "https://it.wikipedia.org/wiki?curid=730849", "title": "La stella degli elfi", "text": "La stella degli elfi \u00e8 un romanzo fantasy scritto da Margaret Weis e Tracy Hickman pubblicato nel 1990. \u00c8 il secondo capitolo del ciclo di Death Gate.\nTrama.\nPryan, il Mondo di Fuoco, non segue un'orbita attorno ad una stella, almeno non nella maniera normale. Esso \u00e8 una gigantesca sfera di roccia che contiene quattro soli (simile ad una Sfera di Dyson, anche se viene trascurata la questione delle radiazioni nocive) e dove \u00e8 sempre giorno. Il \"suolo\" non \u00e8 propriamente un suolo, ma piuttosto muschio e foglie di alberi alti chilometri; la maggior parte della popolazione non conosce nemmeno dove sia il suolo reale o persino se veramente esista. Sebbene non ci sia la notte, sono visibili delle \"stelle\", piccoli puntini di luce che appaiono sporadicamente nel cielo, alcuni che sembrano bruciare, altri pi\u00f9 persistenti.\nPaithan Quindiniar, un mercante di armi magiche elfiche, fa un accordo con una coppia di contrabbandieri umani, i fratellastri \nRoland e Rega Redleaf, che come copertura fingono di essere sposati. I due accompagnano Paithan dall'acquirente nano delle armi tentando di truffarlo. Durante il viaggio, Rega avrebbe il compito di sedurre Paithan, ma con grande sorpresa lei, i due si innamorano veramente, sebbene la loro relazione sia minacciata dal pregiudizio e le tensioni razziali. La situazione precipita quando la carovana viene assalita dai Titani, giganteschi legnosi umanoidi senza occhi e dotati di rozze rune difensive. Questi Titani ripetono ossessivamente sempre la stessa domanda: \u00abDov'\u00e8 la Cittadella?\u00bb e, se non ottengono risposta, distruggono tutto quello che capita loro a tiro. Il gruppo non riesce a trovare una risposta soddisfacente, ma viene salvato dall'arrivo dell'acquirente nano, Drugar, cos\u00ec i quattro si dirigono verso la casa di Paithan. Drugar ha comunque un'ulteriore motivazione: i Titani hanno sterminato tutta la sua gente, dato che non aveva adeguati mezzi di difesa visto che i Redleaf non sono riusciti a vendergli le armi di Quindiniar in tempo.\nLe condizioni dell'abitazione di Quindinian si sono deteriorate. il padre di Paithan, Lenthan, \u00e8 ossessionato dalla missilistica, dato che \u00e8 sicuro che la sua defunta moglie viva ora sulle stelle (una credenza eretica diffusa tra gli elfi di Pryan). La figlia maggiore di Lenthan, Calandra, \u00e8 una zitella acida infuriata dal fatto che il fratello abbia accolto degli umani in casa. Sua sorella pi\u00f9 giovane, Aleatha continua ad essere quello che \u00e8 sempre stata, una giovane estremamente carina, ma vuota, pigra e vanitosa. Lenthan ha cercato un esperto umano di missilistica, ma invece ha trovato Zifnab, un tizio barbuto bizzarro che da segni evidenti di senilit\u00e0 specialmente da quando pretende di essere una tale James Bond un momento e una certa Dorothy Gale un altro. Il suo \"cane\" Toto (in realt\u00e0 uno dei draghi nativi di Pryan) passa la maggior parte del tempo a guidarlo e rimetterlo sulla retta via. Infine l'ultimo arrivato in famiglia \u00e8 Haplo. La sua dragonave si dimostra estremamente utile all'arrivo dei Titani; persino la magia runica di Haplo non riesce a sconfiggerli e Calandra decide ostinatamente di rimanere indietro durante la fuga.\nHaplo dedice la rotta, su suggerimento di Zifnab, per una delle piccole stelle del cielo. Il periodo del viaggio \u00e8 per lo pi\u00f9 occupato dalle storie sentimentali: Paithan e Rega lottano per gestire la loro relazione, Aleatha e Roland quasi riescono a resistersi usando tutta la loro forza e Haplo stesso ha dei flashback del tempo in cui era nel Labirinto e della donna che l\u00ec aveva incontrato; essi erano diventati amanti ed avevano viaggiato insieme per un certo periodo e quando Haplo aveva cominciato a sospettare che lei portasse in grembo suo figlio si erano separati. Il fatto di non averla pi\u00f9 rivista per anni non lo disturba. O cos\u00ec egli si dice.\nArrivati alla stella bianca, Haplo scala una montagna fino ad una lucente citt\u00e0 abbandonata che \u00e8 quasi identica al Nexus. Dopo aver lasciato i mensch, entra nella fortezza centrale scopre una gran quantit\u00e0 di dati sulla natura dei mondi, anche se i Sartan sono tutti scomparsi. Poi parte per la Porta della Morte e per la sua missione successiva.\nNel frattempo Zifnab apparentemente si sacrifica per salvare i Readleaf, i Quindiniars e Drugar dal suo drago; spinge cos\u00ec i mensch alle porte della cittadella che Drugar \u00e8 capace di aprire con un amuleto inscritto con rune Sartan. I mensch sono ora al sicuro, fatto che Zifnab, sano e salvo, festeggia col suo fidato drago."}
{"id": "730852", "revid": "124123", "url": "https://it.wikipedia.org/wiki?curid=730852", "title": "Guido Giustiniano", "text": " \nBiografia.\nGiurista e teologo, Giustiniano consegu\u00ec le lauree dottorali in teologia presso la \"Pontificia Universitas Urbaniana\" e \"in Utroque Iure\" presso la \"Pontificia Universitas Lateranensis\", e il diploma solenne in arte e lettere presso l'Accademia di Pontzen.\nGiudice e Presidente aggiunto del Tribunale Ecclesiastico Regionale Campano e d'Appello, Avvocato del Tribunale Apostolico della Sacra Rota, Ministro Provinciale dell'Ordine dei Frati Minori Conventuali di Campania e Lucania, giornalista e direttore del mensile francescano \"Luce Serafica\", docente di teologia e diritto canonico in diversi atenei, Giustiniano si occup\u00f2 di rapporti tra omosessualit\u00e0, transessualit\u00e0 e diritto canonico.\nFu missionario presso la comunit\u00e0 francescana conventuale di Manila."}
{"id": "730853", "revid": "287204", "url": "https://it.wikipedia.org/wiki?curid=730853", "title": "Mare di fuoco", "text": "Mare di fuoco \u00e8 un romanzo fantasy scritto da Margaret Weis e Tracy Hickman pubblicato nel 1991. \u00c8 il terzo capitolo del ciclo di Death Gate.\nTrama.\nAbarrach, il Mondo di Pietra \u00e8 esattamente quello che dice il suo nome: lava, pietra, esalazioni velenose e poco prezioso cibo coltivabile. La popolazione di Abarrach si affida a grandi pilastri di pietra chiamati colossi incisi con delle rune che forniscono il calore e l'atmosfera respirabile, ma da molti anni i colossi stanno lentamente smettendo di funzionare. I mensch sono tutti morti e l'unica popolazione sopravvissuta (composta solo da Sartan) \u00e8 gravemente indebolita; la maggior parte della magia \u00e8 consumata semplicemente per la sopravvivenza. Per aumentare di numero, essi si sono affidati all'arte proibita della necromanzia, la resurrezione dei morti. Questi cadaveri rianimati, anche se non molto intelligenti, sono comunque meglio di niente.\nHaplo viene inviato su questo mondo e scopre, con suo grande allarme, che Alfred \u00e8 riuscito in qualche modo ad entrare segretamente nel Nexus con la sua nave. Prima che possa fare qualcosa, comunque, il suo vascello passa attraverso la Porta della Morte e le loro coscienze si scambiano; i due sono costretti a rivivere i ricordi reciproci pi\u00f9 dolorosi: Haplo, a sette anni, vide i corpi dei suoi genitori massacrati e gli venne inculcato che tutta la colpa fosse dei Sartan; Alfred si svegli\u00f2 per scoprire che era l'unico Sartan sopravvissuto su Arianus, forse l'unico in tutti i mondi. Essi sono costretti a mettersi l'uno nei panni dell'altro e non potranno pi\u00f9 guardarsi con gli occhi di prima, pieni di odio quelli di Haplo e di paura quelli di Alfred.\nSu Abarrach Alfred all'inizio \u00e8 felicissimo di incontrare altri Sartan, anche se corrotti, ma \u00e8 sconvolto dallo stato delle cose; il linguaggio runico dei Sartan, altamente evocativo, quando viene pronunciato dagli abitanti di Abarrach \u00e8 appesantito da immagini di morte. Ancor pi\u00f9 orrore gli causa la pratica della necromanzia. Si dice che quando qualcuno viene resuscitato indebitamente, qualcun altro muore indebitamente e (sebbene nella storia non venga mai affermato esplicitamente) viene lasciato intendere che la necromanzia di Abarrach possa essere la causa della maggior parte delle morti dei Sartan durante il loro sonno. Ma il fatto pi\u00f9 tremendo \u00e8 che i Sartan guardano Alfred con odio dato che lui ha delle abilit\u00e0 magiche di cui loro hanno da lungo tempo dimenticato l'esistenza e che ora vogliono riottenere, dato che persino le pi\u00f9 semplici magie di Alfred sono per loro irraggiungibili.\nHaplo e Alfred fanno conoscenza del Principe Edmund che sta conducendo una sgangherata banda di gente verso i \"pascoli pi\u00f9 verdi\" attorno alla capitale di Abarrach, Necropolis e del suo capo negromante, Balthazar.\nNel regno di Kairn Necros incontrano altre figure minori di nobili e negromanti, Jonathan e Jera, sposi da poco e palesemente innamorati l'uno dell'altra. Haplo ed Edmund incontrano il Dinasta, Kleitus XIV, che non \u00e8 un tipo piacevole; condanna a morte Edmund senza pensarci due volte e imprigiona Haplo quando risulta chiaro che anch'egli conosce il segreto della magia delle rune. Kleitus avvelena Haplo in modo che il cadavere rimanga integro in modo da poter studiare le rune tatuate su di esso. Alfred, Jonathan e Jera riescono a liberare Haplo, ma Jera rimane uccisa e Jonathan la resuscita immediatamente senza attendere i tradizionali tre giorni per lasciare che la sua anima abbia definitivamente lasciato il corpo. Jera diventa perci\u00f2 un Lazzaro, un morto resuscitato che ha mantenuto parte della sua personalit\u00e0 e intelligenza, dato che la sua anima \u00e8 rimasta cos\u00ec fortemente legata al corpo e la sua vita \u00e8 diventata un infinito tormento a cavallo tra vita e morte.\nHaplo, Alfred e Jonathan fuggono da Kleithus ed i suoi soldati con i morti Edmund e Jera e finiscono in una strana camera, fortemente sorvegliata, piena di scheletri e resti di persone che all'apparenza si sono uccise tra loro o persino suicidate. La camera ha sette porte sigillate equamente distribuite lungo il suo perimetro ed un tavolo di legno bianco nel mezzo ed \u00e8 chiamata la Camera dei Dannati. Un tempo dei ribelli si riunirono l\u00ec e furono vittima di un'imboscata da parte di un antenato di Kleitus, ma sia lui che le sue forze rimasero vittime sul posto di una mano invisibile. La camera \u00e8 completamente silenziosa e sembra resistere ad ogni attacco. Alfred (ed anche Haplo, sebbene non lo ammetta) percepisce la presenza di un Potere Superiore. Mentre Alfred e Haplo contemplano la scena, Jera chiama a raccolta i soldati morti che Kleitus porta con s\u00e9. Kleitus quindi giunge alla camera, solo per essere ucciso e rianimato come lazzaro da Jera. Lei inizia a rianimare molti nuovi lazzari fino a massacrare la quasi totalit\u00e0 della popolazione della citt\u00e0. I vivi (ed Edmund) sono costretti di nuovo a fuggire, cercando di raggiungere la nave di Haplo per lasciare Abarrach ed inoltre impedire ai morti di usare le rune per invadere gli altri mondi e sterminare tutti viventi.\nJonathan si sacrifica per facilitare la fuga degli altri, viene ucciso e trasformato in un lazzaro proprio dalla moglie; il Principe Edmund, d'altra parte, riesce a dimostrare come un lazzaro pu\u00f2, rinunciando al proprio odio, trovare la vera morte. Balthazar riunisce i sopravvissuti ai margini della citt\u00e0 per l'ultima resistenza, sebbene il nuovo esercito di lazzari render\u00e0 loro la vita difficile. Haplo ed Alfred fuggono con la nave di Haplo, ma quest'ultimo, guidato da uno strano impulso, d\u00e0 ad Alfred la possibilit\u00e0 di saltare gi\u00f9 prima che raggiunga il Nexus ed il suo signore."}
{"id": "730862", "revid": "287204", "url": "https://it.wikipedia.org/wiki?curid=730862", "title": "Il sortilegio del serpente", "text": "Il sortilegio del serpente \u00e8 un romanzo fantasy scritto da Margaret Weis e Tracy Hickman pubblicato nel 1991. \u00c8 il quarto capitolo del ciclo di Death Gate.\nTrama.\nIl romanzo inizia riprendendo la storia esattamente dove era stata lasciata da quello precedente. Alfred salta nella Porta della Morte mentre la nave di Haplo vi sta passando attraverso e si ritrova in una camera di stasi identica a quella in cui si era risvegliato; in effetti egli crede di trovarsi su Arianus. Stanco, decide di rimettersi a dormire, ma trova qualcuno che occupa il suo posto nella camera. Guardando meglio si rende conto che anche le altre celle di stasi sono occupate da sconosciuti. Questi sconosciuti ad uno ad uno si svegliano ed Alfred scopre di essersi imbattuto in un gruppo superstite di Sartan, ma non di Sartan qualsiasi; egli si trova infatti su Chelestra il Mondo d'Acqua e la camera nella quale \u00e8 capitato \u00e8 quella che ospita Samah, il capo del Consiglio dei Sette, nominalmente il leader di tutti i Sartan sopravvissuti.\nNel frattempo Haplo sta tentando di preparare la sua nave per la partenza il pi\u00f9 in fretta possibile per evitare di incontrare Xar. Gli ha infatti inviato una lettera contenente informazioni false su Abarrach, affermando di aver trovato un mondo completamente morto e nascondendo la verit\u00e0 sulla necromanzia per timore di come Xar potrebbe usarla. Xar riesce per\u00f2 a trovare Haplo e lo induce a confessare praticamente tutto e ad accettare una dura punizione. Xar rimanda cos\u00ec Haplo con la sua nave attraverso la Porta della Morte. L'arrivo a Chelestra non \u00e8 dei pi\u00f9 trionfali: per qualche ragione, l'acqua di Chelestra ha l'effetto di annullare completamente la magia runica, cancellando persino i tatuaggi di Haplo e le iscrizioni sul timone della nave che si disintegra in pochi minuti, per cui egli scopre un altro strano fatto: l'acqua del mare di Chelestra \u00e8 respirabile, esattamente come aria. Bagnato ed infreddolito, anche se non particolarmente assetato, si aggrappa ad un relitto e prova a pensare alla sua successiva mossa.\nLa narrazione \u00e8 anche intrecciata col diario personale di Grundle, figlia ed erede del capo della popolazione dei nani di Chelestra. A differenza che nella maggior parte dei mondi, qui i mensch vivono (per lo pi\u00f9) in armonia. Le due migliori amiche di Grundle sono infatti l'elfa Sabia e l'umana Alake. I mensch stanno progettando una migrazione; infatti Chelestra ha delle zone di terraferma chiamate Lune marine (\"durnai\" in lingua Sartan) sparse casualmente nel suo interno liquido, ma il suo Sole marino \u00e8 migratorio e la Luna marina che essi occupano attualmente sta per ghiacciare. Sono stati costruiti una serie di sottomarini giganti, gli \"inseguitori del sole\", ma appena Grundle sta ber vararli (con una ciocca dei suoi capelli invece che con una bottiglia di champagne), qualcosa li distrugge. Sono dei disgustosi, melmosi serpenti marini neri con degli occhi luminosi rossi. Questi serpenti pretendono che vengano consegnate loro le figlie di ogni famiglia reale. I genitori si oppongono, ma Grundle, Alake e Sabia scelgono di andare di loro spontanea volont\u00e0. Grundle e Alake si incontrano cos\u00ec con Sabia e partono in un sottomarino; si scopre per\u00f2 presto che in realt\u00e0 al posto di Sabia c'\u00e8 Devon il suo fidanzato che ne ha preso il posto. In questo sottomarino, che va verso morte certa, incappa Haplo.\nUna volta giunti a Draknor, comunque, i serpenti (che Haplo chiama draghi-serpente) fanno un voltafaccia totale: affermano di voler solo aiutare i mensch e sommergono i tre con montagne di doni creati dal nulla. Quando scoprono poi Haplo vanno in estasi, il loro capo, il Reale, li assicura che saranno entusiasti di aiutarlo a conquistare questo mondo, o tutti e quattro i mondi, o tutto quello che vorranno. Haplo si scopre essere nervoso, le rune sul suo corpo, che brillano alla vicinanza del pericolo, rilucono al massimo ed ogni sensazione di pericolo che prova gli imporrebbe di fuggire dalla loro presenza. Quando Haplo chiede loro cosa sono veramente e chi li ha creati, il Reale sussurra: \u00abVoi lo avete fatto, Patryn\u00bb. Ma i draghi giurano fedelt\u00e0 e questo \u00e8 tutto ci\u00f2 che conta. Haplo, coi suoi nuovi alleati, ritorna dai mensch. La notizia che Sabia si \u00e8 uccisa per la disperazione non ferma i draghi-serpente dal ricostruire istantaneamente gli \"inseguitori del sole\" e la migrazione continua come previsto, anche se con una nuova destinazione: Chalice, l'unica terraferma di Chelestra abitata dai Sartan.\nAlfred ha delle difficolt\u00e0 ad adattarsi alla vita con la sua gente per vari motivi. Prima di tutto il cane di Haplo \u00e8 con lui. Poi Samah riesce a scoprire che la minaccia costituita dall'esistenza dei Patryn si \u00e8 di rinnovata e sta gi\u00e0 progettando una controffensiva. Inoltre i Sartan nascondono molti segreti, uno di questi \u00e8 che la Camera dei Dannati, con cui Alfred \u00e8 cos\u00ec intimamente legato, \u00e8 in realt\u00e0 la Settima Porta dalla quale i Sartan hanno operato la Spartizione. Samah ed i suoi seguaci sapevano del Potere Superiore, ma lo hanno deliberatamente ignorato cosa che Alfred trova inconcepibile. Inoltre, i pochi Sartan che si erano opposti al piano sono stati relegati nel Labirinto con i Patryn, dove sono stati quasi certamente sopraffatti e massacrati. Infine lo stesso Alfred si scopre cambiato, in parte per il tempo trascorso coi mensch su Arianus, ma principalmente per quello passato con Haplo. Non riesce pi\u00f9 a vedere i Patryn come dei malvagi ed odiati nemici. Per i Sartan \u00e8 consuetudine rivelare ai propri simili il loro nome \"segreto\", ma Alfred continua ad usare il suo pseudonimo, fatto che esaspera ed in una certa misura diverte la moglie di Samah, Orla, di cui Alfred lentamente si innamora.\nI mensch arrivano a Chalice e tentano di negoziare per ottenere un luogo in cui vivere, ma Samah non ne vuole sapere e li tratta come bambini capricciosi che non vogliono andare a letto. Rimane stupefatto quando essi lo trattano da loro pari, con dignit\u00e0 e rispetto, ma rifiutandosi di esserne sopraffatti. Egli inoltre \u00e8 disturbato dai loro accompagnatori: Haplo, il malvagio e pericoloso Patryn ed i draghi-serpente che attaccarono i Sartan migliaia di anni prima e li costrinsero all'ibernazione e che quando viene chiesto loro da chi furono creati, essi rispondono: \u00abVoi lo avete fatto, Sartan\u00bb. Samah rifiuta ogni compromesso ed i mensch si affidano (riluttanti) alla forza militare. Essi hanno intenzione di usare i draghi-serpente per penetrare nella massa solida di Chalice e farvi entrare temporaneamente l'acqua in modo da neutralizzare la magia Sartan, permettendo cos\u00ec un'invasione pacifica.\nHaplo torna a Draknor per spiegare il piano ai dragi-serpente salendo su un sottomarino, mentre Devon, Grundle ed Alake lo seguono in un secondo. Egli spiega il progetto, ma rifiuta le varianti dei draghi-serpente che condurrebbero a delle perdite da entrambe le parti anche se quelle perdite riguarderebbero mensch e Sartan, popoli il cui benessere non gli interessa e, in un certo senso, gli \u00e8 stato chiesto da Xar di ignorare. I mensch ascoltano di nascosto gli ordini del Reale di ucciderli e di restituire i loro corpi ai genitori, rendendo l'imminente conquista comunque sanguinosa.\nCon sorpresa di Haplo ecco apparire Alfred col cane. Alla presenza del suo nemico Sartan, Haplo ammette ci\u00f2 che non osa dire a nessun altro: i draghi-serpente non sono sotto il suo controllo. Essi si nutrono di caos, paura, odio, confusione, disperazione; lo stanno usando, come stanno usando tutti, nel tentativo di distruggere tutti e quattro i mondi. Persino quando appare Samah, sputando odio e veleno, Haplo rimane fermo nella sua decisione. Lui e Samah si affrontano, ognuno tenta di fare prigioniero l'altro e Samah ha la meglio con l'aiuto dell'acqua di Chelestra, ma gli eventi precipitano quando i draghi-serpente attaccano i mensch. Haplo corre in loro aiuto, sebbene sia rimasto senza magia, mentre Alfred affronta Samah. Haplo non riesce a salvare la vita di Alake e sembra egli stesso essere condannato quando un enorme maestoso drago verde e dorato appare; quest'ultimo uccide il Reale e disperde gli altri draghi-serpente. Haplo, nel tentativo di recuperare la sua magia, riguadagna la spiaggia, ma vi trova Alfred svenuto. Grundle, che lo ha visto trasformarsi, insiste che Alfred \u00e8 il drago, ma nessuno le crede, nemmeno Alfred stesso.\nSamah ha vinto, Haplo \u00e8 imprigionato, anche se con l'acqua che risale, non lo rimarr\u00e0 per molto. Alfred \u00e8 condannato dal Consiglio all'esilio nel Labirinto per i suoi crimini e Orla sceglie di seguirlo piuttosto che rimanere col suo popolo; in ogni caso essa verr\u00e0 privata della sua magia per punizione. Devon e Grundle, che non sono pi\u00f9 i bambini che ha conosciuto, gli augurano buona fortuna e, prima di tornare dai genitori, Grundle gli regala il suo diario. Haplo nella sua cella sa cosa deve fare. I draghi-serpente, subdoli, ambigui, adulatori, sono il suo nuovo nemico da sconfiggere."}
{"id": "730864", "revid": "1524446", "url": "https://it.wikipedia.org/wiki?curid=730864", "title": "Queen's Park Football Club", "text": "Il Queen's Park Football Club, meglio noto come Queen's Park, \u00e8 un club calcistico di Glasgow.\nFondato nel 1867, \u00e8 la pi\u00f9 antica squadra di calcio della Scozia.\nMilita in Scottish League One, la terza serie del calcio nazionale, e ha disputato gli incontri interni ad Hampden Park, impianto di propriet\u00e0 fino al 2020 poi ceduto alla federazione per la disputa delle partite della nazionale scozzese che negli anni precedenti aveva subaffittato dal club. Oggi gioca nel limitrofo \"Lesser Hampden\", costruito con i soldi ricavati dalla cessione di Hampden Park.\nNel suo oltre secolo e mezzo di storia ha vinto dieci edizioni della Coppa di Scozia (l'ultima nel 1893), torneo che vede il Queen's Park come terza pi\u00f9 titolata compagine alle spalle delle sue concittadine (39) e (33).\nFu, inoltre, finalista di FA Cup nel 1884 e nel 1885.\nStoria.\nFondazione, FA Cup e Scottish Cup.\nIl Queen's Park fu fondato il 9 luglio 1867 da un gruppo di gentiluomini riunitisi al numero 3 di Eglinton Terrace, una strada della zona sud di Glasgow.\nTra le varie decisioni prese durante la riunione, ci fu quella che i calciatori non sarebbero mai stati pagati per giocare. Questa regola, tuttora in vigore, al giorno d'oggi rende il Queen's Park l'unica societ\u00e0 amatoriale della Scottish Professional Football League; non a caso il proprio motto, in latino, recita: \"Ludere Causa Ludendi\" (\"Giocare per il gusto del gioco\").\nPartecip\u00f2 alla FA Cup nelle edizioni 1871-72 e 1872-73, arrivando entrambe le volte in semifinale. In seguito torn\u00f2 a disputare la Coppa d'Inghilterra tra il 1876 e il 1887, raggiungendo la finale nel 1884 e nel 1885; in entrambe venne battuta dal Blackburn.\nNel 1873 fu uno degli otto club fondatori della Scottish Football Association, a cui segu\u00ec l\u2019istituzione della Scottish Cup: il Queen's Park conquist\u00f2 le prime tre edizioni battendo in finale il Clydesdale nel 1874 (2-0), il Renton nel 1875 (3-0) e il Third Lanark nel 1876 (2-0 al replay); vinse poi altre tre coppe dal 1880 al 1882, contro il Thornliebank e, per due anni di fila, contro il Dumbarton. Nel 1884 fu di nuovo in finale, contrapposto al Vale of Leven, la seconda squadra pi\u00f9 titolata, che per\u00f2 rinunci\u00f2 a giocare lasciando via libera al Queen's Park per la settima Scottish Cup. Altri successi arrivarono nel 1886, contro il Renton, e nel 1890 ancora contro il Vale of Leven, sconfitto 2-1.\nNel 1892 perse la finale, sconfitto 5-1 al replay dal Celtic, ma ebbe la rivincita l\u2019anno successivo, quando batt\u00e9 a sua volta il Celtic 2-1 nel replay, conquistando cos\u00ec la decima Coppa di Scozia. Fu finalista per l'ultima volta nel 1900, ma venne sconfitto per la seconda volta dal Celtic 4-3.\nL'esordio nei campionati e gli anni in massima serie.\nIl Queen's Park disput\u00f2 i campionati nazionali soltanto a partire dal 1900, dopo l\u2019ultima finale di coppa, quando esord\u00ec in Scottish Division One. Si classific\u00f2 settimo (a pari merito col Dundee), piazzamento che non miglior\u00f2 nelle stagioni successive, che anzi videro il club spesso relegato nelle ultime posizioni. Nella stagione 1917-18 riusc\u00ec ad eguagliare il settimo posto, ma nel 1922, col ripristino delle retrocessioni, scese in Division Two. L'anno successivo vinse la seconda serie e torn\u00f2 subito in Division One. Nella stagione 1928-29 ottenne il miglior piazzamento in massima serie col quinto posto finale, dopodich\u00e9 torn\u00f2 a navigare nella seconda met\u00e0 della classifica, fino al penultimo posto nella stagione 1938-39, che avrebbe significato la retrocessione.\nTuttavia, la seconda guerra mondiale port\u00f2 alla sospensione dei campionati nazionali; questi ripresero nel 1946 e il Queen's Park fu ripescato e inserito in prima serie, che mantenne per due anni prima di retrocedere. Vinse la Division Two nel 1956, tornando in Division One per la stagione seguente, in cui si classific\u00f2 13\u00b0. Disput\u00f2 per l\u2019ultima volta la massima serie nella Division One 1957-58, chiudendo all'ultimo posto e retrocedendo.\nLe serie inferiori.\nNegli anni disputati in Division Two, il club non riusc\u00ec a competere per la promozione, arrivando al massimo in quarta posizione (nel 1964-65 e nel 1967-68); rimase dunque in seconda serie fino al 1975, quando vennero riformati i campionati e il Queen's Park fu una delle squadre relegate nella nuova Second Division, la terza serie. Vinse la Second Division nel 1981 e fu promosso in First Division, in cui disput\u00f2 due stagioni (le ultime in seconda serie), prima di essere retrocesso. Milit\u00f2 in Second Division per un altro decennio, poi nel 1994 fu relegato in Third Division, la nuova quarta divisione. Riconquist\u00f2 la Second Division nel 2000, grazie al primo posto in Third Division, ma gi\u00e0 l\u2019anno successivo retrocesse. Trascorse un ulteriore periodo in Second Division dal 2007-08 al 2008-09.\nAncora in Third Division, dal 2010 al 2013 fece piazzamenti da alta classifica che valsero la qualificazione ai play-off, ma venne sempre eliminato. Nel 2016 \u00e8 riuscito invece a raggiungere la League One dopo aver sconfitto ai play-off il Cowdenbeath e il Clyde. Disputate le stagioni 2016-17 e 2017-18 in terza serie, il Queen's Park ha perso i play-out contro lo Stenhousemuir ed \u00e8 nuovamente retrocesso in League Two. Risale nella serie superiore dopo tre stagioni, vincendo la League Two 2020-21.\nTifoseria.\nRivalit\u00e0.\nPur avendo sede a Glasgow, peraltro a met\u00e0 strada tra gli stadi di Celtic e Rangers, difficilmente il Queen's Park si ritrova a disputare un derby contro le altre due ben pi\u00f9 titolate concittadine, dato che non gioca dal 1958 nel massimo campionato nazionale. Tuttavia, nella stagione 2012-13, con la partecipazione dei Rangers alla Third Division, \u00e8 tornato a disputarsi il cosiddetto \"Derby originale di Glasgow\": i due club si sono infatti affrontati per la prima volta nel 1879, nove anni prima del primo Old Firm.\nPoco frequenti nella storia sono stati anche gli incontri con altri club concittadini, il Partick Thistle e il Clyde (tradizionalmente attribuito a Glasgow, ma ora con sede a Cumbernauld), anche se con quest'ultimo i derby si sono disputati pi\u00f9 spesso negli ultimi anni, ritrovandosi entrambi in quarta serie."}
{"id": "730873", "revid": "22989", "url": "https://it.wikipedia.org/wiki?curid=730873", "title": "Mesci\u00fca", "text": ""}
{"id": "730874", "revid": "173617", "url": "https://it.wikipedia.org/wiki?curid=730874", "title": "Proclama di Parigi", "text": "Il Proclama di Parigi, manifesto affisso ai muri della citt\u00e0 di Parigi il mattino del primo aprile 1814, il giorno successivo all'ingresso in citt\u00e0 delle truppe della VI Coalizione con alla testa lo zar di Russia Alessandro I Romanov, a firma dello stesso zar, ebbe grande importanza storica poich\u00e9 condizion\u00f2 tutte le successive decisioni degli alleati della coalizione antinapoleonica e fu sicuramente ispirato da Charles-Marcel Talleyrand, principe di P\u00e9rigord, presso il quale soggiorn\u00f2 in quell'occasione lo zar.\nReazioni.\nNon tutti gli alleati della coalizione furono molto soddisfatti di questo proclama (specialmente l'austriaco Metternich, che d'altra parte detestava Alessandro I, e l'inglese Castelreagh, plenipotenziario di Sua Maest\u00e0 Britannica al Congresso di Vienna, che accusavano velatamente il monarca russo di aver concesso troppo ai francesi), ma ormai la cosa era fatta e, parola di re, non poteva essere smentita."}
{"id": "730875", "revid": "287204", "url": "https://it.wikipedia.org/wiki?curid=730875", "title": "La mano del caos", "text": "La mano del caos \u00e8 un romanzo fantasy scritto da Margaret Weis e Tracy Hickman pubblicato nel 1991. \u00c8 il quinto capitolo del ciclo di Death Gate.\nTrama.\nHaplo riporta il sottomarino a Draknor per recuperare la sua nave. L\u00ec ritrova Samah perso, bagnato e sfinito. Il capo del Consiglio ha aperto la Porta della Morte, consentendo ai draghi-serpente libero accesso ai quattro mondi. Haplo decide che \u00e8 troppo stanco per catturare fisicamente Samah e usa la sua nave per tornare al Nexus per fare rapporto su ci\u00f2 che ha visto, attraverso la ora pi\u00f9 facilmente praticabile Porta della Morte. Haplo racconta tutta la storia: i mensch, i Sartan i draghi-serpente che lo hanno terrorizzato pi\u00f9 del Labirinto stesso perch\u00e9 quest'ultimo almeno poteva essere sconfitto. Xar per\u00f2 si dimostra molto meno categorico riguardo alla presunta invincibilit\u00e0 dei draghi-serpente. Incarica Haplo di riportare Bane su Arianus, dove attiver\u00e0 il Kicksey-winsey e continuer\u00e0 a fomentare il caos come in precedenza; dovr\u00e0 poi attendere l\u00e0 gli ulteriori ordini di Xar che nel frattempo si recher\u00e0 su Abarrach per apprendere l'arte della necromanzia. Questa sar\u00e0 l'ultima occasione per Haplo di dimostrare la sua fedelt\u00e0.\nHaplo si allontana nervosamente e va a fare una passeggiata, si ritrova di fronte all'Ultima Porta e considera l'idea di rientrare nel Labirinto, una cosa che nessun Patryn a parte Lord Xar ha mai fatto. Vorrebbe cercare Alfred in modo da poter tornare con lui alla Camera dei Dannati per trovare qualche risposta portando con lui anche il suo signore per dargli delle prove su ci\u00f2 che ha detto. Haplo \u00e8 dissuaso comunque da Zifnab che ammette di essere effettivamente un Sartan e, col suo drago (uno dei veri draghi di Pryan in opposizione ai draghi-serpente) si dirige verso Chelestra per rispondere alla richiesta di Samah di riunire tutta la sua razza. Samah, secondo Zifnab, vuole recarsi ad Abarrach per imparare i segreti della necromanzia. Zifnab rivela inoltre ad Haplo che la donna che lo ha lasciato lo ha fatto perch\u00e9 era incinta e che ora suo figlio \u00e8 da qualche parte nel Labirinto, per\u00f2 lo avvisa (tra una frase sconnessa e l'altra) di non rientrarvi prima di avere riattivato il Kicksey-winsey. Bane, avendo spiato la conversazione, riferisce il tutto a Xar, ma mentendo dice che Haplo intende provare che Xar si sbaglia ed avrebbe perci\u00f2 suggerito a Zifnab di partire in modo da non farsi trovare. Xar considera questa la prova finale del tradimento ed ordina a Bane di uccidere Haplo al termine della sua missione.\nSu Drevlin, intanto, l'atmosfera \u00e8 cupa; il Kicksey-winsey si \u00e8 fermato completamente per la prima volta nella storia e nessuno sa perch\u00e9. Limbeck, ora Alto Capomastro e leader di una rivolta razziale contro l'occupazione Welf di Drevlin, che sia una macchinazione dei Welf. Egli \u00e8 diventato un capo duro e crudele, con gran dispiacere di Jarre. Un simbolo ricorrente di questa situazione sono i suoi occhiali: Limbeck ne ha un nuovo paio che correggono la sua forte miopia, ma che gli provocano atroci mal di testa; Jarre lo preferiva quasi cieco, ma idealista. Quando Haplo arriva, Limbeck lo arruola subito alla sua causa. I due, aiutati dal ricordo di Jarre del mausoleo di Alfred, riescono a capire dove dovrebbe trovarsi il centro di controllo del Kicksey-winsey. Per arrivarci, comunque, essi devono evitare il Factree che gli elfi hanno eletto a loro quartier generale. Arrivati al centro di controllo, trovano un automa che chiede istruzioni; le rune di Haplo per\u00f2 lo mettono in guardia. Seguendo il suo istinto, senza sapere perch\u00e9, il gruppo fugge dalla stanza senza Limbeck. Bane, Haplo e Jarre sono subito catturati dalle forze degli elfi inseguitori condotte da uno strano capitano dagli occhi rossi di nome Sang-drax (un serpente il cui nome in elfico significa drago-serpente, forse quello che incontr\u00f2 Xar prima del ritorno di Haplo). Limbeck riesce a sfuggire agli elfi e vaga per un po' prima di ritrovarsi in una stanza nella quale ha un'incredibile visione piena di speranza: umani, elfi e nani seduti pacificamente a conversare in armonia. Egli per\u00f2 non nota i loro caratteristici occhi rossi ed il terrore che essi provocano. Infiammato dall'ottimistica visione, Limbeck \u00e8 costretto per\u00f2 a dimenticarsene quando riesce a sentire per caso, dai serpenti che stanno portando via Haplo, che Jarre \u00e8 stata catturata. Pensa perci\u00f2 di dichiarare guerra.\nHaplo, Bane e Jarre vengono condotti all'Imperanon, il castello dell'imperatore elfico, dove l'imperatore Agah'ran prepara un piano per liberarsi di Re Stephen e della Regina Anne, usando Bane come volontario cospiratore. Agah'ran vuole terminare in fretta le ostilit\u00e0, dato che sta combattendo su tre fronti: contro gli umani, contro i Geg e contro il suo stesso figlio, il Principe Rees'ahn, che da diversi anni sta conducendo una rivolta. Stephen, Anne (che nel frattempo ha avuto una figlia) e Lady Iridal (invitata dal mago Trian) ricevono la notizia che Bane \u00e8 vivo da uno schiavo umano a cui viene consentito di fuggire dalla capitale degli elfi. Gli elfi, probabilmente, esigeranno un umano in cambio della vita di Bane (in molto pochi infatti sanno della sua vera natura), ma i suoi tre genitori, sanno che \u00e8 Bane che tira le fila (e la famiglia reale sicuramente non lo rivuole). Essi si rendono conto anche che sarebbe sconveniente un fallimento del tentativo di liberarlo, considerando le voci della sua illegittimit\u00e0, ma Re Stephen, comprensibilmente, non vuole il suo ritorno; vuole solo proteggere il lavoro fatto per ottenere la pace con Rees'ahn. Iridal decide di provare a liberare suo figlio da sola e Re Stephen le concede un paio di settimane per riuscirci, dopo si muover\u00e0 per incontrare Rees'ahn e abbandoner\u00e0 Bane al suo destino. Durante il suo viaggio, Iridal capita in un monastero e recluta il suo unico aiuto, Hugh Manolesta che Alfred, senza ricordarsene, ha resuscitato con la necromanzia. Hugh \u00e8 un derelitto, un ubriacone incapace di ritornare ad essere quello di prima, da quando \u00e8 stato resuscitato (come se stesso, non come i bruti senza cervello di Abarrach); non riesce pi\u00f9 ad uccidere, specialmente dato che non riesce, date le sue condizioni, ad ottenere pi\u00f9 nessun incarico. Hugh si accorda con Iridal a condizione che lo aiuti a ritrovare Alfred una volta portato a termine il compito. Prima di partire, Trian ricorda a Hugh di onorare gli impegni presi: Hugh ha accettato di uccidere Bane ed il suo onore lo obbliga a portare a termine l'impresa. La famiglia reale vuole usare la missione di Iridal per cercare di uccidere Bane e proteggere la famiglia ed il loro mondo da quello che egli potrebbe fare.\nHugh e Iridal vanno a Skurvash, l'isola che la Confraternita della Mano, una congrega di sicari, ha preso come quartier generale. Avendo il titolo di Manolesta, Hugh \u00e8 al secondo pi\u00f9 alto gradino della gerarchia dei sicari; solo Ciang il Braccio \u00e8 suo superiore (e probabilmente nessuno \u00e8 suo pari). Proprio a Ciang egli chiede aiuto e lei gli garantisce un passaggio sicuro per la zona degli elfi. L\u00ec cerca l'aiuto dei Kemkari, una setta religiosa elfica la cui Cattedrale di Albedo \u00e8 usata come luogo di raccolta delle anime degli elfi, che si suppone rafforzino la magia elfica. Da l\u00ec Hugh e Iridal riescono a penetrare nell'Imperanon, ma Iridal, accecata dall'amore, non si accorge della trappola che Bane le ha teso. Per salvare la vita di Iridal, Hugh accetta di uccidere Re Stephen e la Regina Anne; Bane (con il cane di Haplo) andr\u00e0 avanti per assicurare il successo e prendere il trono degli umani. Haplo, nel frattempo, insegue Sang-drax, che sta \"salvando\" Jarre, ma \u00e8 catturato dai draghi-serpente e torturato mentalmente. I Custodi della Cattedrale, comunque, sono stati indotti dagli spiriti dei morti a salvare Haplo e portano a termine la loro missione. il Custode delle Anime riesce a scacciare i draghi-serpente perch\u00e9 non ha pi\u00f9 paura di ci\u00f2 che essi rappresentano.\nI Custodi danno ad Haplo un libro scritto in Sartan, linguaggio dei Nani, elfico e umano: \"Istruzioni da dare all'automa sotto Drevlin\" e lo spediscono poi a Drevlin con un drago fantasma che essi evocano. Essi gli chiedono anche dove si trovi la sua anima, dato che ne ha chiaramente una, ma evidentemente essa non si trova con lui. Haplo risponde di non avere idea di cosa stiano parlando. Iridal va con lui per fermare Hugh e suo figlio. Essi trovano il vascello di Sang-drax (egli per\u00f2 non \u00e8 su di esso) ed il drago fantasma spezza una delle sue ali; Haplo salta sulla nave cos\u00ec danneggiata e salva Jarre, ma si ritrova nel bel mezzo di una rivolta di galeotti umani fomentata da Sang-drax. Haplo usa la sua magia per paralizzare tutti e spiega loro quanto la loro lotta sia stupida: gli umani e l'equipaggio elfico devono lavorare insieme se vogliono salvare la nave. Haplo poi prende Jarre, gravemente ferita, e si teletrasporta con lei nel Factree dove, sfortunatamente, Jarre viene vista da un nano che la crede morta. Il nano corre da Limbeck e Limbeck decide subito di condurre i nani ad uccidere gli elfi per vendicarsi della morte apparente di Jarre.\nHaplo guarisce Jarre, ma non riesce ad evitare che i nani si lancino all'attacco degli elfi, entrambe le parti, per\u00f2, si bloccano quando una statua si apre e Sang-drax e gli altri draghi-serpente spuntano fuori dalle gallerie, mascherati da nani urlando sanguinosi incitamenti agli altri nani. Jarre li riconosce dagli occhi e fa cadere gli occhiali di Limbeck mentre Haplo attacca uno dei \"nani\" per costringerli a mostrare la loro vera natura. I serpenti quindi calano la maschera ed attaccano i nani, dando il via ad una caotica battaglia di nani contro serpenti ed elfi contro nani, con entrambe le parti mensch che si accusano l'un l'altra della presenza dei serpenti. Anche Haplo e Sang-drax combattono e, sebbene nessuno dei due abbia il sopravvento, entrambi accusano gravi ferite (Sang-drax all'occhio e Haplo alla runa del cuore, il centro della sua identit\u00e0 magica) che non potranno mai guarire completamente. Grazie al cielo Limbeck finalmente vede dove porta tutta questa situazione (sangue, morte e terrore) e costringe i suoi nani ad arrendersi. Come reazione, i draghi-serpente attaccano il Kicksey-winsey stesso e, rendendosi conto che la macchina \u00e8 la loro fonte di sussistenza, elfi e nani immediatamente si alleano in sua difesa. Il vascello danneggiato riesce anche ad atterrarvi e sia gli umani che gli elfi che sono a bordo si uniscono alla lotta. Questo evento \u00e8 il primo della storia di Arianus in cui umani, nani ed elfi lottano insieme fianco a fianco.\nNel frattempo Hugh e Bane sono in viaggio verso i Sette Campi dove la rivolta del Principe Rees'ahn \u00e8 iniziata. Quest'ultimo vi sta tornando per siglare una storica alleanza con Re Stephen e la regina Anne contro l'imperatore degli elfi. Bane pretende da Hugh un ultimo contratto: uccidere Haplo e dirgli che il mandante \u00e8 Xar. Hugh accetta solo per zittirlo. Hugh, poi deliberatamente fallisce l'attentato a Stephen nel tentativo di uccidersi, ma il cane lo salva saltandogli addosso e causando una gran confusione. Bane ne approfitta e affonda la sua spada nella schiena di Stephen, determinato a rivendicare per s\u00e9 il trono. Poi si volge verso la Regina Anne, ma si accorge di soffocare lentamente. Iridal finalmente ora ha visto la vera natura del figlio. Mentre il figlio di Stephen e Anne muore (soffocato perch\u00e9 incapace di respira l'aria del Regno Superiore), cos\u00ec anche il Principe Bane affronta la fine. La vita di Stephen viene per\u00f2 salvata da Trian e Iridal parte col corpo di Bane.\nHugh ritorna alla Cattedrale di Albedo dove ha promesso di rendere l'anima (che, dopo tutto, era stata persa e ritrovata e quindi assume grande valore per i Custodi), ma ci\u00f2 gli viene vietato perch\u00e9 essa ha ancora il legame terreno di un contratto da portare a termine, cos\u00ec egli deve accondiscendere alle nuove condizioni del Custode delle Anime: esse hanno ordinato al Custode di accettare l'anima oggetto del contratto al posto di quella di Hugh. Hugh deve uccidere Haplo."}
{"id": "730877", "revid": "287204", "url": "https://it.wikipedia.org/wiki?curid=730877", "title": "Nel labirinto", "text": "Nel labirinto (\"Into the Labyrinth\") \u00e8 un romanzo fantasy scritto da Margaret Weis e Tracy Hickman pubblicato nel 1993. \u00c8 il sesto capitolo del ciclo di Death Gate.\n\u00c8 stato pubblicato in italiano per la prima volta nel 1995, con il titolo \"La settima porta\". Lo stesso titolo \u00e8 stato in seguito usato per il capitolo successivo della saga, \"The Seventh Gate\". \nTrama.\nSu Abarrach Xar tenta di imparare i segreti della necromanzia, ma ha bisogno di un cadavere su cui sperimentarla. Interroga cos\u00ec il \"lazzaro\" Kleitus riguardo all'ubicazione di ogni Sartan vivente e Kleitus rivela che Haplo ha mentito a Xar sul fatto che tutti i Sartan fossero stati uccisi per mano dei morti: Balthazar ed il suo gruppo si sono salvati. Kleitus si lascia anche sfuggire un riferimento alla Settima Porta e rivela che si trova dove ebbe luogo la Spartizione e che il cadavere di Haplo dovrebbe conoscerne la posizione. Xar desiste quindi dai suoi piani, cos\u00ec come il lazzaro e diventa sempre pi\u00f9 ossessionato dalla Settima Porta quando riceve la notizia che due Sartan sono stati catturati: uno \u00e8 Zifnab le cui preghiere in favore di Haplo sono ignorate e l'altro \u00e8 Samah, capo del Consiglio dei Sette. Xar all'inizio \u00e8 esultante, dato che Samah \u00e8 proprio la persona dovrebbe meglio conoscere l'ubicazione della Settima Porta e lo interroga, ma senza successo. Sang-drax (colui che realmente ha catturato Samah e Zifnab), viene evocato da Xar per torturare mentalmente Samah fino alla morte, ma persino prima di morire Samah non rivela nessun segreto. Xar ha successo quindi nel farlo diventare un lazzaro molto pi\u00f9 accomodante, ma anche cos\u00ec la personalit\u00e0 residua di Samah non lo fa comunque parlare. Quando Xar si volta dopo l'improvvisa sparizione di Zifnab, fa la sua comparsa Jonathan che insegna a Samah come liberarsi. Il capo del Consiglio dei Sette pu\u00f2 cos\u00ec morire definitivamente."}
{"id": "730878", "revid": "1573940", "url": "https://it.wikipedia.org/wiki?curid=730878", "title": "Antarctopelta oliveroi", "text": "Antarctopelta oliveroi () \u00e8 un dinosauro erbivoro vissuto nel Cretaceo superiore (Campaniano, circa 78 milioni di anni fa) in quello che \u00e8 oggi l'Antartide.\nDescrizione.\nTutto quello che si conosce di questo dinosauro corazzato sono una parte di mandibola, denti, armatura cranica, un buon numero di vertebre, una parte di scapola, un ilio, un femore, alcune ossa del metatarso e vari pezzi di armatura. Questi resti indicano chiaramente che questo animale era un appartenente agli anchilosauri, ma le caratteristiche sembrano \"miste\" tra le due famiglie del gruppo: \"Antarctopelta\", in effetti, non sembra appartenere n\u00e9 ai nodosauridi n\u00e9 agli anchilosauridi (n\u00e9, tantomeno, al gruppo poco noto dei polacantidi). Forse era imparentato con \"Minmi\", l'unico altro anchilosauro australe conosciuto, e insieme questi due generi formavano un gruppo endemico di anchilosauri diffusi nel Gondwana. \"Antarcopelta\" doveva essere un erbivoro corazzato lungo circa 4 metri, dall'andatura pesante.\nRitrovamento.\nI resti di questo dinosauro sono stati i primi ad essere rinvenuti nel continente antartico, nel 1986: una mandibola fossile rinvenuta sull'isola di Ross fu subito riconosciuta appartenere a un anchilosauro di specie sconosciuta. Fu solo negli anni '90, dopo la descrizione del teropode \"Cryolophosaurus\", che il resto dello scheletro pot\u00e9 essere recuperato e studiato. Il recupero fu molto difficoltoso proprio per il tipo di terreno circostante, completamente ghiacciato. La descrizione ufficiale dell'animale avvenne solo nel 2006, ad opera di Salgado e Gasparini: Antarctopelta, quindi, divenne il secondo dinosauro descritto in Antartide, dopo \"Cryolophosaurus\"."}
{"id": "730880", "revid": "287204", "url": "https://it.wikipedia.org/wiki?curid=730880", "title": "La settima porta", "text": "La settima porta \u00e8 un romanzo fantasy scritto da Margaret Weis e Tracy Hickman pubblicato nel 1994. \u00c8 il settimo ed ultimo capitolo del ciclo di Death Gate.\nTrama.\nNel Labirinto, Marit e Hugh decidono di cercare Alfred, che si scopre essere prigioniero del Drago del Labirinto, molto simile ai dragoni-serpenti in quanto a crudelt\u00e0 e ferocia. Con l'aiuto della Spada Maledetta, Marit e Hugh riescono ad uscire e portare con loro Alfred.\nA Abarrach, Haplo sta morendo. Non ceder\u00e0 mai volontariamente la sua conoscenza della Camera dei Dannati, e Xar lo sa. Quello che Xar deve fare \u00e8 accettare la morte di Haplo, e poi farlo resuscitare con la negromanzia. Entrambi lo sanno, lo accettano e fanno di tutto per rendere la cosa pi\u00f9 semplice per tutti e due. Haplo muore in pace, Xar, Signore di Nexus, l'uomo pi\u00f9 potente di tutto l'universo, piange su quella specie di figlio, che, nonostante tutto, ama ancora.\nMa quando la negromanzia viene fatta, non funziona. Xar capisce subito: il cane! Haplo non aveva mai avuto un cane fino ai suoi ultimi istanti nel Labirinto; ha combattuto bene e coraggiosamente, ma a pochi passi dall'Ultimo Cancello, le sue ferite lo sorpresero. A causa del lungo tempo trascorso a riposare a letto e a richiamare la morte, Haplo instill\u00f2 tutti i suoi istinti di lealt\u00e0, amore e ottimismo dentro ad una forma eterna: il cane. Facendo cos\u00ec, soprattutto, gli diede la sua anima. Il cane \u00e8 ancora vivo, e scappando dalle catacombe sotto la citt\u00e0 capitale, costrinse i piani di Xar ad un brusco arresto.\nMarit, Hugh e Alfred, tuttora vivi, sono all'inizio del Labirinto; devono raggiungere in qualche modo l'Ultimo Cancello, la strada per arrivare all'altra fine. Providence arriva nella forma di Zifnab e i dragoni di Pryan; i veri e buoni draghi, diamentralmente opposti ai dragoni-serpenti. Marit, Alfred e Hugh viaggiano verso Abarrach, dove sperano di salvare Haplo. Nel frattempo, Zifnab \u00e8 inviato in un'importante missione: dice a Ramu, figlio di Samah e capo dei restanti Sartan a Chelestra, di raggiungere anch'essi Abarrach. Quando Xar sente queste notizie, ridisegna i suoi piani e invia le sue scarse guardie Patryn a Nexus, dove possono fare la differenza nella difesa dell'Ultimo Cancello, per poi iniziare a fare i suoi preparativi... \nA Abarrach, Alfred e Marit lasciano Hugh sulla sua barca (senza magia, l'aria \u00e8 velenosa per lui) e trovano il cane, attraverso il quale Alfred pu\u00f2 comunicare con Haplo, ma non riescono a partire: per qualche ragione, il cane non pu\u00f2 passare attraverso il Cancello della Morte. Marit provvede alle ferite di un lebbroso, e i due indietreggiano fino all'accampamento di Balthazar per riposare e guarire. Balthazar \u00e8 molto entusiasta di lasciare il suo mondo, ovviamente, ma sorge un problema quando Kleitus, il capo del lazzaretto, tenta di impadronirsi della barca di Marit. Alfred tenta di difenderlo, sebbene questo lo porti a compiere un vero e proprio lavoro. Nel bel mezzo del tentativo di furto, arriva Ramu, che prende perentoriamente il controllo della situazione. Decide di portare tutti, inclusi Marit, Balthazar e il suo popolo, nel Labirinto, per distruggere la minaccia dei Patryn una volta per tutte. Questo \u00e8 esattamente ci\u00f2 che Haplo voleva da lui: con tutti i Sartan e tutti i Patryn nel Labirinto, senza contare i dragoni buoni di Pryan e i dragoni- serpenti di Chelestra, questo \u00e8 il momento perfetto per sigillare il Cancello della Morte, lasciando una persona di fiducia al suo controllo. Sebbene sia i Patryn sia i Sartan si ritengano dei fra gli uomini, \u00e8 chiaro che hanno causato un sacco di guai. Haplo propone di terminare tutto in un ultimo scontro. Chiede a Alfred di aiutarlo ed Alfred accetta onorato. \nLi accompagnano Jonathan il lebbroso e Hugh the Hand, i due scendono nella Camera dei Dannati, ovvero la Settima Porta. Alfred apre il Cancello della Morte, entra in un corridoio e si prepara a chiudere le porte alle due estremit\u00e0. Hugh the Hand s'interessa molto a questo, e, dietro le insistenze di Haplo, si trasforma nelle sue sembianze normali: Xar, Signore di tutta Nexus, venuto per terminare ci\u00f2 che aveva iniziato: riunire i Quattro Mondi nell'uno originale e governare su quest'ultimo. \"Non usate la violenza\" grida il lebbroso Jonathan ma nessuno lo ascolta.\nAlfred, alla fine del lungo corridoio, apre la porta per Nexus, dove vede Ramu avvicinato dai dragoni-serpenti, che promettono un'alleanza nella distruzione dei Patryn. Marit e Balthazar vengono a conoscenza del patto e il Sartan aiuta la Patryn a scappare per avvertire il suo popolo. Ramu \u00e8 totalmente assorbito dalla situazione. Lui e le sue truppe si preparano alla guerra.\nA questo punto, Xar scaglia un incantesimo su Alfred che quasi lo uccide, e lascia aperto il Cancello della Morte; da cui passa Sang-drax, che vuole aiutare Xar a ricreare Sundering, e uccidere segretamente Haplo. Ma quando Xar \u00e8 assalito dai dubbi, e vede i dragoni-serpenti per quello che sono, distrugge l'incantesimo per la creazione di Sundering e muore.\nSang-drax spinge Haplo a finire ci\u00f2 che Xar aveva iniziato, ma Haplo scuote la testa e comincia a chiudere \"tutte\" le porte; prima di chiudere la Settima Porta saluta per l'ultima volta i suoi fidati amici. Quando ha finito, Sang-drax ha abbandonato la sua forma elfica e torreggia su di lui minaccioso... Alfred si precipita in suo soccorso, sebbene gravemente ferito ma cosciente. \"Non usate la violenza! \"Vuole\" che ci combattiamo!\" Haplo getta via la sua spada e Sang-drax si prepara ad ucciderlo... Senza accorgersi di essersi autodistrutto contro il soffitto della Settima Porta e di aver provocato il crollo dell'intera struttura su di loro stessi. Haplo e Alfred possono salvarsi solo attraversando il Cancello della Morte, che sta lentamente collassando. Haplo e Alfred combinano le forze costringendo la loro magia ad unirsi; le rune di Patryn e di Sartan, diametralmente opposte... Questo li adatta l'uno all'altro ovviamente, e Haplo ha delle ferite come non sono mai state viste. I loro incantesimi funzionano e, con un suono sordo, il Cancello della Morte \u00e8 chiuso per l'ultima volta.\nNel Labirinto, i dragoni-serpenti sono ancora una minaccia, ma c'\u00e8 una sensazione di pace. Haplo si \u00e8 riunito a Marit con l'intenzione di non lasciarla mai pi\u00f9. Alfred \u00e8 vivo e in pace con se stesso poich\u00e9 ha finalmente capito cosa vuole davvero. Anche Zifnab \u00e8 vivo, sebbene con un forte senso di colpa per aver causato tanti problemi per il suo fedele drago. Hugh the Hand, invece, \u00e8 morto; il suo corpo \u00e8 stato trovato circondato dai cadaveri dei mostri del Labirinto. Lord Xar riposa solennemente in pace, il pi\u00f9 grande dei Patryn, rovinato da se stesso e da tutti loro. La guerra fra Patryn e Sartan \u00e8 stata bloccata: Ramu \u00e8 stato rimosso dal comando e rimpiazzato da Balthazar, che ha subito stabilito un'alleanza con Vasu.\nLa guerra \u00e8 finita per adesso, e forse pu\u00f2 esserci la pace."}
{"id": "730883", "revid": "22356", "url": "https://it.wikipedia.org/wiki?curid=730883", "title": "Antarctopelta", "text": ""}
{"id": "730887", "revid": "640277", "url": "https://it.wikipedia.org/wiki?curid=730887", "title": "Osvaldo Hurtado Larrea", "text": "Fu dapprima Vicepresidente della Repubblica, e quindi Presidente alla morte di Jaime Rold\u00f3s Aguilera, dal 24 maggio 1981 al 10 agosto 1984."}
{"id": "730892", "revid": "10652", "url": "https://it.wikipedia.org/wiki?curid=730892", "title": "Oomycetes", "text": ""}
{"id": "730893", "revid": "226458", "url": "https://it.wikipedia.org/wiki?curid=730893", "title": "Modello BDI", "text": "Il modello BDI (\"beliefs\", \"desires\", \"intentions\", letteralmente \"credenze, desideri, intenzioni\") consente di rappresentare le caratteristiche e le modalit\u00e0 di raggiungimento di un obiettivo (\"goal\") in un sistema costruito secondo i paradigmi degli agenti software.\nIl raggiungimento dell'obiettivo \u00e8 ci\u00f2 per cui l'agente lavora. Questo \u00e8 identificato da una progressione dei suoi stati interni che tende all'attuazione del compito in maniera stabile mediante la determinazione delle azioni che l'agente \u00e8 in grado di intraprendere. La pi\u00f9 semplice implementazione di questo concetto \u00e8 un algoritmo che restituisca un valore indicante il successo se l'obiettivo viene raggiunto. Comunque si possono dividere i pi\u00f9 complessi \"goal\" in differenti categorie:\nNell'approccio BDI, si includono nel raggiungimento dell'obiettivo anche intenzioni e aspetti motivazionali, altre implementazioni di questo aspetto sono il \"CosTrader language\" e le estensioni \"CosNotification\", oltre a linguaggi OCL e XML-based.\nQueste architetture che si basano sul concetto di \"practical reasoning\" proposto dal filosofo Michael Bratman consentono di effettuare l'analisi del processo di ragionamento compiuto delle persone quando mirano a soddisfare le loro aspettative nel mondo reale \u00e8 associata univocamente all'analisi compiuta nella prospettiva di realizzare un sistema artificiale che simuli un tale comportamento.\nIl \"practical reasoning\" \u00e8 composto da due principali processi:\nMomento fondamentale del \"practical reasoning\" \u00e8 quindi la scelta dei propri obiettivi fra quelli che si ritiene raggiungibili. Questo processo di scelta presuppone la conoscenza sia delle opzioni a disposizione, sia dei propri desideri. Le decisioni prese hanno differenti gradi di complessit\u00e0 e d'importanza: si possono fare scelte fondamentali, come decidere di sfruttare un'opportunit\u00e0 totalmente nuova e inaspettata, o decidere semplicemente il modo migliore di fare qualcosa. Una volta scelto un determinato obiettivo, ci si adopera per conseguirlo finch\u00e9 non lo si raggiunge; l'obiettivo viene abbandonato solo se si ritiene che la possibilit\u00e0 di conseguirlo sia divenuta remota o se si prospetta un'alternativa pi\u00f9 desiderabile. Nella teoria del \"practical reasoning\" questo passaggio \u00e8 descritto come trasformazione delle opzioni scelte in intenzioni, che hanno la caratteristica di persistere finch\u00e9 le nostre credenze (\"belief\") le fanno ritenere ragionevoli.\nNel processo descritto si possono chiaramente identificare il comportamento \"proattivo\" (persistenza delle intenzioni) e \"reattivo\" (abbandono delle intenzioni perch\u00e9 non pi\u00f9 convenienti ed adozione di un nuovo obiettivo). Il comportamento reattivo ci permette di verificare le nostre scelte alla luce delle ultime informazioni, invece di concentrarci ciecamente su ci\u00f2 che abbiamo precedentemente deciso.\nLa caratteristica fondamentale delle architetture BDI \u00e8 quella di utilizzare strutture dati che corrispondono ai \"beliefs\", \"desires\" e \"intentions\" cui si riferisce la teoria del \"practical reasoning\"; i processi di decisione sono realizzati da funzioni che agiscono su queste strutture. Al modello BDI non corrisponde un'unica realizzazione architetturale concreta: i principali riferimenti sono il sistema IRMA (Bratman 1988), di tipo deliberativo, ed il sistema PRS (Georgeff 1987), di tipo ibrido."}
{"id": "730895", "revid": "125721108", "url": "https://it.wikipedia.org/wiki?curid=730895", "title": "Riccardo Brun", "text": " \nBiografia.\nHa iniziato come cronista a Il Mattino di Napoli. Ha scritto per quotidiani e riviste (Il Mattino, Il Manifesto, Carta (periodico), Diario (periodico), Liberazione (quotidiano)) ed \u00e8 stato il direttore del magazine di eventi e approfondimenti culturali Romac'\u00e8. \nHa scritto numerosi racconti e cinque romanzi: \"Carissimo L\" (con cui ha ricevuto la Menzione Speciale al \"Premio Elsa Morante\"), \"Genova Express\", \"La Citt\u00e0 di Sotto\", \"La Propaganda\" (menzione Speciale \"Premio Torre Petrosa\") e \"L'Assedio\". Fa parte del gruppo di scrittori che conducono il laboratorio di scrittura con i ragazzini reclusi nell'Istituto Penale Minorile di Nisida\n\u00c8 autore di varie sceneggiature cinematografiche tra le quali \"In Ascolto\", Premio per la miglior sceneggiatura al \"Magna Graecia Film Festival\", \"Racconto di guerra\", vincitore del \"David di Donatello\" e \"La Santa\", presentato in anteprima al \"Festival internazionale del film di Roma\"\nNel 2009 ha fondato con Francesco Siciliano e Paolo Rossetti la casa di produzione Panamafilm con la quale ha prodotto, oltre a svariati film e documentari, i programmi di Rai 3 \"Stato civile - L'amore \u00e8 uguale per tutti\" e \"Non ho l'et\u00e0 (programma televisivo)\""}
{"id": "730897", "revid": "1610933", "url": "https://it.wikipedia.org/wiki?curid=730897", "title": "Balena grigia", "text": ""}
{"id": "730898", "revid": "124123", "url": "https://it.wikipedia.org/wiki?curid=730898", "title": "\u00c9mile Oustalet", "text": "Nel 1900 \u00e8 stato presidente del terzo Congresso ornitologico internazionale svoltosi a Parigi."}
{"id": "730903", "revid": "125982320", "url": "https://it.wikipedia.org/wiki?curid=730903", "title": "Nicola Pietrangeli", "text": "Considerato il pi\u00f9 grande tennista italiano di sempre, \u00e8 stato n\u00ba 3 del mondo in singolare sia nel 1959 sia nel 1960, secondo le classifiche relative ai tennisti dilettanti allora redatte da Lance Tingay del \"The Daily Telegraph\", e nel 1961 in quella di Ned Potter: vincitore nel singolare al Roland Garros, nel 1959 e nel 1960 e agli Internazionali d'Italia nel 1957 e nel 1961, arriv\u00f2 in finale altre due volte a Parigi, nel 1961 e nel 1964, e a Roma, nel 1958 e nel 1966.\nAnche a Wimbledon i suoi risultati restano tra i migliori dei giocatori italiani: nelle sue diciotto partecipazioni raggiunse la semifinale nel 1960, quando fu sconfitto da Rod Laver in cinque set (6-4, 3-6, 8-10, 6-2, 6-4), impresa superata soltanto 61 anni pi\u00f9 tardi da Matteo Berrettini, che nel 2021 raggiunge la finale ai Championships.\nNella sua unica partecipazione agli Australian Championships, nel 1957, raggiunse i quarti di finale, secondo miglior risultato mai ottenuto nel torneo da un tennista italiano, a pari merito con Giorgio De Stefani, Cristiano Caratti e Jannik Sinner, alle spalle di Matteo Berrettini.\nCon Orlando Sirola form\u00f2 il doppio maschile italiano pi\u00f9 vincente in Coppa Davis. Inoltre, nel 1956 arrivarono alla finale di Wimbledon (sconfitti in tre set dagli australiani Lew Hoad e Ken Rosewall) e tre anni dopo vinsero il Roland Garros, battendo in tre set Roy Emerson e Neale Fraser. Pietrangeli vanta anche una vittoria nel torneo di doppio misto agli Internazionali di Francia del 1958, in coppia con la tennista inglese Shirley Bloomer.\nAi IV Giochi del Mediterraneo di Napoli nel 1963, Pietrangeli conquist\u00f2 la medaglia d'oro nel singolare (sconfiggendo lo spagnolo Manuel Santana) e il bronzo nel doppio, insieme a Sirola; conquist\u00f2 inoltre la medaglia di bronzo, nel singolare maschile, al torneo di esibizione di tennis ai Giochi della XIX Olimpiade di Citt\u00e0 del Messico, nel 1968.\nDetiene il primato mondiale degli incontri disputati e vinti in Coppa Davis, con 164 presenze complessive (110 nel singolare e 54 nel doppio) e 120 vittorie (rispettivamente 78 e 42). Nel 1960 e nel 1961, ha fatto parte della squadra italiana che raggiunse la finale del torneo per poi perdere in Australia (1-4 e 0-5), dopo aver rotto una tradizione che vedeva finaliste, dal 1938, esclusivamente le squadre di Australia e Stati Uniti. Si \u00e8 infine aggiudicato la Coppa Davis con la Nazionale nel 1976 come capitano non giocatore. \nIl database di Tennis Archive riporta che, nella sua eccezionale carriera, svoltasi prima dell'Era Open, ha vinto 66 tornei in singolare, tra cui anche due edizioni degli Internazionali d'Italia e sette campionati italiani assoluti. Detiene il record del numero di titoli italiani assoluti in campo maschile (22). \u00c8 inoltre il solo italiano, insieme al giornalista Gianni Clerici, a essere stato introdotto nella International Tennis Hall of Fame.\nPietrangeli \u00e8 di madrelingua francese e russa. Ha imparato l'italiano soltanto una volta trasferitosi in Italia, tanto da essere soprannominato \"Er Francia\" dai suoi primi amici. Parla anche perfettamente l'inglese e lo spagnolo. \u00c8 di religione cristiano-ortodossa, come lo era la madre, russa di nascita; talvolta, in campo, pregava in russo per far sbagliare l'avversario. \u00c8 stato intitolato a Nicola Pietrangeli il vecchio campo centrale del Foro Italico di Roma.\nBiografia.\nAmbiente familiare ed esordi.\nNicola Chirinsky Pietrangeli \u00e8 nato a Tunisi, allora protettorato francese, dove il padre Giulio, imprenditore, anche lui nato in Tunisia ma figlio di un abruzzese e di una napoletana emigrati in Nord Africa, ha conosciuto e sposato la profuga Anna De Yourgaince di padre danese e madre russa. Giulio Pietrangeli \u00e8 stato anche rugbista e tennista amatoriale; nel 1939 prende parte ai Campionati Nazionali assoluti, perdendo solo al quinto set, per 7-5, contro Marcello Del Bello.\nNegli anni della II Guerra Mondiale, la casa tunisina della famiglia Pietrangeli \u00e8 rasa al suolo da un bombardamento; il piccolo Nicola si salva per puro caso. Con l'occupazione alleata della Tunisia, il padre di Pietrangeli \u00e8 internato in un campo di prigionia ed \u00e8 proprio qui che Nicola, vincendo in doppio con il genitore, disputa il suo primo torneo di tennis.\nEspulsi i Pietrangeli dalla Tunisia e stabilitisi a Roma, Giulio Pietrangeli riesce a riprendersi economicamente grazie all'ambasciata francese, che lo incarica del recupero e del seppellimento dei corpi dei soldati francesi periti in combattimento in Italia.\nNicola, che nel frattempo sceglie la cittadinanza italiana invece di quella francese, si iscrive prima al Circolo Venturini e poi al Tennis Club Parioli. Contemporaneamente gioca a calcio nelle squadre giovanili della S.S. Lazio. Quando la Lazio decide di cederlo alla Viterbese, opta definitivamente per il tennis. Il custode del \"Parioli\" \u00e8 tale Ascenzio Panatta: Pietrangeli vede nascergli e crescere il figlio Adriano che, tennisticamente parlando, sar\u00e0 il suo erede.\nCarriera.\nPrimi anni.\nNicola Pietrangeli fa la sua prima apparizione agli Internazionali d'Italia nel 1952, a diciotto anni, perdendo al primo turno, in quattro \"set\" dal belga Jacques Peten. L'anno successivo giunge in finale al Country Club di Monte Carlo, dove cede in tre \"set\" al rhodesiano Don Black.\n1954.\n\u00c8 il 1954 l'anno delle sue prime affermazioni e apparizioni nei tornei del Grande Slam. Vince la Macumber Cup di Monte Carlo, un torneo riservato agli under 23, battendo in cinque \"set\" Antonio Maggi. Agli Internazionali d'Italia perde al secondo turno dallo statunitense Gil Shea; fa il suo esordio al Roland Garros costringendo al quinto \"set\" Budge Patty, gi\u00e0 vincitore nel 1950 e, a Wimbledon, perde al secondo turno dal campione uscente Vic Seixas. Nel torneo londinese, giunge al secondo turno anche in doppio, in coppia con Giorgio Fachini e nel doppio misto, in coppia con Silvana Lazzarino. Esordisce in Coppa Davis battendo lo spagnolo Carlos Ferrer ma, nei quarti di finale, contro la Svezia, perde entrambi i singolari, contro Sven Davidson e Lennart Bergelin. Ai campionati italiani assoluti si aggiudica il primo dei suoi titoli, nel doppio, in coppia con Giorgio Fachini. Subito dopo, in Coppa del Re, \u00e8 schierato con Orlando Sirola. Nasce cos\u00ec un doppio che durer\u00e0 un decennio, sino al ritiro del tennista fiumano.\n1955.\nNel 1955 giunge al terzo turno agli Internazionali d'Italia, dove cede allo svedese Sven Davidson. Nel doppio, Pietrangeli-Sirola mostrano subito al mondo il loro valore, perdendo solo in finale dallo statunitense Arthur Larsen e l'argentino Enrique Morea, in quattro \"set\". Pietrangeli vince il suo primo torneo \"senior\" a Wiesbaden, sconfiggendo, in finale, Orlando Sirola, dopo essersi preso la rivincita, in semifinale, contro lo statunitense Vic Seixas. Esordisce vittoriosamente in doppio con Sirola, in Coppa Davis, contro la Germania. Perde in singolare dal danese Kurt Nielsen sia al Roland Garros, al terzo turno, in quattro \"set\", sia a Wimbledon, nei quarti di finale, in cinque \"set\". A Parigi, il doppio Pietrangeli-Sirola giunge nuovamente in finale, cedendo solo al quarto \"set\" ai campioni uscenti Trabert e Seixas. Sull'erba di Wimbledon Pietrangeli giunge ancora al terzo turno sia nel doppio, in coppia con Sirola (nuova sconfitta con i finalisti Seixas e Trabert), che nel doppio misto, in coppia con Nicla Migliori. In Coppa Davis, il suo ruolino di marcia \u00e8 entusiasmante: vittoria in singolare e in doppio, nei quarti di finale contro la Danimarca; due punti in singolare e vittoria nel doppio, in semifinale contro la Gran Bretagna e vittoria nella finale europea, in doppio con Sirola, contro la coppia svedese Davidson-Johansson. Le prime sconfitte, sia in singolare che in doppio le subisce nella finale interzone contro l'Australia, a Filadelfia, in agosto, contro gli imbattibili Hoad e Rosewall, in singolare e il doppio Hartwig-Hoad, campioni uscenti di Wimbledon. Fa la sua prima apparizione agli Internazionali degli Stati Uniti dove \u00e8 testa di serie n. 10; cede al terzo turno al tennista di casa Whitney Reed, in cinque \"set\". Ai campionati italiani assoluti, vince il titolo del doppio con Orlando Sirola. A fine stagione, Pietrangeli vince il Torneo di Messina, battendo il campione d'Italia Fausto Gardini per 6-4, 7-9, 6-2.\n1956.\nL'anno successivo Pietrangeli si aggiudica nuovamente la Macumber Cup di Monte Carlo, battendo il francese Pierre Jauffret, lo svedese Jan-Erik Lundquist e, in finale, lo spagnolo Juan Manuel Couder. Agli Internazionali d'Italia: nuova sconfitta in finale, in doppio con Sirola, contro il fortissimo doppio Drobny-Hoad. Al Roland Garros, dopo aver sconfitto, al quarto turno, il cileno Luis Ayala, perde ai quarti di finale dal fuoriclasse australiano Lew Hoad, che si aggiudicher\u00e0 il torneo. A Wimbledon, nel singolare, Pietrangeli si arrende al quarto turno all'\"erbivoro\" australiano, Mal Anderson ma il doppio Pietrangeli-Sirola compie il suo piccolo capolavoro: ai quarti di finale, sconfiggono il doppio statunitense Seixas e Richardson; in semifinale travolgono in tre soli \"set\" gli australiani Anderson e Fraser e cedono in finale soltanto a uno dei pi\u00f9 forti doppi di tutti i tempi, gli australiani Lew Hoad e Ken Rosewall (7-5, 6-2, 6-1). In agosto, Pietrangeli si aggiudica il torneo di Viareggio, battendo in semifinale il cileno Ayala e, in finale, Beppe Merlo, in cinque \"set\". Sconfigge Merlo, in finale, anche al torneo di Ortisei, ma dovr\u00e0 cedere al meranese nella finale dei Campionati assoluti, in cinque \"set\". Conferma, per\u00f2, il titolo del doppio con Orlando Sirola. Ottimo il ruolo di marcia in Coppa Davis: due punti in singolare e vittoria nel doppio (tutte in tre soli \"set\") contro la Polonia; stessa situazione, nei quarti di finale, contro la Danimarca. In semifinale, a Parigi contro la Francia, perde un tiratissimo incontro in singolare con Pierre Darmon (suo concittadino di nascita, essendo entrambi nati a Tunisi), in apertura, in cinque \"set\"; si aggiudica il doppio, in coppia con il solito Sirola e, infine, d\u00e0 all'Italia il punto della vittoria contro Paul Remy, in tre \"set\". Nella finale europea fa l'\"en plein\" contro la Svezia (due punti in singolare e vittoria nel doppio); non entusiasma, invece, nella semifinale interzone contro gli Stati Uniti, sull'erba di Forrest Hills (sconfitta in apertura contro Hamilton Richardson; sconfitta del doppio Pietrangeli-Sirola contro Seixas e Richardson; vittoria ininfluente contro Michael Green). In dicembre, Pietrangeli perde in finale agli Internazionali di Rio de Janeiro dallo svedese Davidson.\n1957.\nNel 1957 Pietrangeli fa la sua unica apparizione agli Internazionali d'Australia, dove \u00e8 testa di serie n. 5. Batte il tennista di casa Bob Mark e poi perde nei quarti di finale da Mal Anderson, uno dei pi\u00f9 forti australiani dell'epoca, in tre \"set\". Prosegue il suo \"tour\" australiano giungendo in finale sull'erba del Northern Suburbs di Sydney, dove cede a Neale Fraser in un combattutissimo \"match\" (4-6, 14-12, 8-6). Tornato in Italia, si aggiudica i suoi primi Internazionali, nell'impianto che sar\u00e0 un giorno a lui dedicato, trionfando nei quarti sullo statunitense Budge Patty, in semifinale sul francese Pierre Darmon e distruggendo in finale Beppe Merlo, in tre soli \"set\". Giunge per la terza volta consecutiva in finale di doppio, con Sirola, ma cede in quattro set dagli australiani Fraser-Hoad. Al Roland Garros Pietrangeli \u00e8 testa di serie n. 6 ma, inspiegabilmente, \u00e8 sorteggiato, al primo turno, ancora con l'australiano Mal Anderson e viene sconfitto in quattro \"set\". Concede la rivincita degli Internazionali a Beppe Merlo, soccombendogli in finale al Torneo di Venezia. A Wimbledon \u00e8 subito eliminato nel singolare dall'indiano Ramanathan Krishnan, estratto in base a un altro sfortunato sorteggio. Nel doppio, Pietrangeli e Sirola sono testa di serie n. 4; battono gli australiani Roy Emerson e Bob Mark nei quarti di finale ma cedono a Lew Hoad e Neale Fraser in semifinale. Perde la finale del Torneo di Viareggio dal suo compagno di doppio Orlando Sirola, in cinque \"set\". Sirola lo batte anche in semifinale agli assoluti ma in coppia con lui, Pietrangeli si aggiudica il suo quarto titolo di doppio. Il suo percorso in Coppa Davis \u00e8 inficiato dalla sconfitta ottenuta nell'incontro decisivo della finale europea dal belga Philippe Washer, in cinque \"set\". Eppure quella sfida era iniziata bene, con la vittoria al primo giorno sul numero uno avversario, Jacques Brichant e nel doppio, sulla coppia Brichant-Washer. Nei precedenti turni, Pietrangeli aveva sempre vinto (un singolare e il doppio contro i Paesi Bassi; un singolare e il doppio contro la Polonia ed entrambi i singolari e il doppio, in semifinale, contro la Svezia).\n1958.\nAl Torneo del Cairo del 1958, Beppe Merlo si \"vendica\" della sconfitta subita agli Internazionali d'Italia dell'anno prima, battendo, in finale, Pietrangeli; nella semifinale, Nicola aveva sconfitto in quattro \"set\" il quotato statunitense Barry MacKay. Agli Internazionali di Sicilia, Pietrangeli si aggiudica il torneo, battendo in semifinale lo svedese Sven Davidson e, in finale, l'australiano Mervyn Rose. Sar\u00e0 proprio Rose, per\u00f2, a togliergli la soddisfazione di \"bissare\" gli Internazionali d'Italia, battendolo in cinque \"set\", nella finale del 1958. Al terzo turno, Nicola aveva sconfitto il forte svedese Jan Lundquist e, in semifinale, si era preso la rivincita sull'indiano Krishnan, da cui era stato sconfitto sull'erba di Wimbledon, l'anno prima. Al Roland Garros \u00e8 testa di serie n. 12 ma cede al quarto turno al cileno Ayala. Si aggiudica, per\u00f2, il titolo del doppio misto, in coppia con l'inglese Shirley Bloomer. Agli Internazionali di Cecoslovacchia, dopo aver battuto l'ungherese Istv\u00e1n Guly\u00e1s, perde in finale dal messicano Mario Llamas. A Wimbledon, nel singolare, si vendica della sconfitta subita da Ayala a Parigi ma perde al quarto turno dall\u2019inglese Bobby Wilson. Il doppio Pietrangeli-Sirola non \u00e8 testa di serie ma batte la coppia australiana Emerson-Mark per poi cedere in semifinale agli svedesi Sven Davidson e Ulf Schmidt, che poi vinceranno il torneo. In Coppa Davis, l'Italia supera l'India, per 3-2 (vittoria di Pietrangeli, nel primo incontro contro Naresh Kumar e punto decisivo in un tiratissimo incontro di doppio in cinque \"set\" contro Krishnan-Kumar). Solita vittoria per 5-0 in Danimarca, nei quarti di finale (tre punti conquistati da Pietrangeli). A Varsavia, contro la Polonia, Pietrangeli vince il primo incontro e il doppio, con Sirola; poi, a risultato acquisito, si fa battere da Licis. Nella finale europea, contro la Gran Bretagna, in Italia, Pietrangeli inizia male facendosi sconfiggere da Mike Davies in tre \"set\"; dopo un tiratissimo incontro di doppio, vinto al quinto \"set\" contro Davies-Knight, tuttavia, ottiene il punto decisivo della vittoria battendo Billy Knight in quattro \"set\". Facile \u00e8 la vittoria (5-0) nella semifinale interzone, contro le Filippine ma la finale, contro gli Stati Uniti, si rivela una \"d\u00e9bacle\" (0-5): Pietrangeli perde contro Alex Olmedo e Barry MacKay e anche per il doppio Pietrangeli-Sirola non c'\u00e8 nulla da fare contro Olmedo-Richardson. Agli \"assoluti\", Pietrangeli batte prima Beppe Merlo, in semifinale e poi Orlando Sirola, in finale, conquistando per la prima volta il titolo di campione italiano nel singolare. Bissa il successo nel doppio, con Sirola.\n1959.\nL'anno, per Nicola Pietrangeli, inizia con una serie di sfide in finale di torneo contro Beppe Merlo: vittoria per Nicola negli Internazionali d\u2019Egitto al Cairo (6-2, 6-3, 6-1); vittoria di Merlo ad Alessandria d\u2019Egitto (quattro set); nuova vittoria di Merlo, in cinque set a Reggio Calabria e, infine: vittoria di Pietrangeli al torneo di Catania in soli tre set. Pietrangeli perde in finale contro Neale Fraser negli Internazionali di Sicilia, dopo aver sconfitto in semifinale Roy Emerson ma si prende la rivincita contro l\u2019australiano al Campionato Partenopeo, aggiudicandosi il torneo. Agli Internazionali d\u2019Italia, nel singolare, Pietrangeli batte nuovamente Roy Emerson, nei quarti di finale, ma perde in semifinale contro il cileno Ayala. Nel doppio, Pietrangeli-Sirola perdono per la quarta volta in finale, contro gli australiani Emerson-Fraser. Nicola trionfa per la prima volta al Roland Garros, dove \u00e8 ammesso come testa di serie n. 3. Elimina il messicano Llamas al secondo turno e, soprattutto, il fortissimo australiano Neale Fraser, in semifinale. Batte in finale il sudafricano Ian Vermaak, in quattro set, e si aggiudica il titolo. \u00c8 la prima volta che un tennista italiano vince un torneo del Grande Slam; dopo Pietrangeli vi riusciranno solo Adriano Panatta, Francesca Schiavone e Flavia Pennetta. Pietrangeli bissa il successo anche nel doppio, in coppia con il fido Sirola, battendo in tre soli set (6-3, 6-2, 14-12) nientemeno che la coppia Emerson-Fraser, dimostrando che gli australiani non sono imbattibili. Anche in questo caso, \u00e8 la prima volta che un doppio italiano si aggiudica un torneo del Grande Slam; in campo maschile, si dovr\u00e0 attendere il successo di Fognini-Bolelli negli Australian Open del 2015. L\u2019accoppiata singolare-doppio, tuttavia, \u00e8 ancora ineguagliata. Dopo le vittorie parigine, segue un periodo di calo di forma. Nicola perde in finale a Losanna dallo svedese Lundquist, pi\u00f9 volte sconfitto in Coppa Davis. A Wimbledon sarebbe testa di serie n. 3 ma incorre nuovamente in un sorteggio svantaggioso e perde al primo turno dal forte statunitense Butch Buchholz, in quattro set. Nel doppio, Pietrangeli-Sirola (testa di serie n. 2) si fanno battere dagli australiani Rod Laver e Bob Mark, giungendo almeno in semifinale per il quarto anno consecutivo. Nicola vince, comunque, il Torneo di Ischia contro il britannico Mike Davies che, per\u00f2, pochi giorni dopo, lo batter\u00e0 in finale nel Torneo di Lacco Ameno. In Coppa Davis, L\u2019Italia si prende la rivincita sul Belgio, grazie soprattutto a una tiratissima vittoria di Pietrangeli su Brichant, in cinque set, al primo giorno e alla vittoria del doppio Pietrangeli-Sirola su Brichant-Washer (6-2, 6-3, 6-4). Ai quarti di finale \u00e8 superato anche il Sudafrica per 4-1 (vittoria di Pietrangeli il primo giorno e bis nel doppio con Sirola). 4-1 anche nella semifinale europea con la Francia (vittorie in singolare contro Haillet e il \u201cconcittadino\u201d Darmon, oltre alla scontata vittoria nel doppio) e identico risultato in finale contro la Spagna; Pietrangeli sconfigge in tre set il giovane Andr\u00e9s Gimeno e il pi\u00f9 maturo Couder, mentre Pietrangeli-Sirola ottengono l\u2019ennesima vittoria, nel doppio, contro Gimeno-Couder. Purtroppo, nella semifinale interzone, l\u2019ostacolo australiano \u00e8 ancora una volta insormontabile: Pietrangeli perde il primo giorno, in quattro set, contro Rod Laver; stesso risultato, in doppio, contro Emerson-Fraser; ininfluente \u00e8 la vittoria di Nicola, nell\u2019ultimo giorno, contro Roy Emerson, in tre set (1-4 il risultato finale). Agli \u201cassoluti\u201d, Pietrangeli riconquista il titolo di campione d\u2019Italia nel singolare, battendo in finale nuovamente Orlando Sirola. Non c\u2019\u00e8 storia nel doppio, dove i due vincono per la quinta volta consecutiva (sesta per Pietrangeli). La stagione termina, per Pietrangeli, con la vittoria del Torneo di Casablanca, battendo in finale il francese Gerard Pilet, dopo aver battuto, in semifinale, l\u2019astro nascente spagnolo Manuel Santana.\n1960.\nEntusiasmante inizio di stagione, per Nicola Pietrangeli. Vince a Oslo la Nyard Cup, battendo in finale lo svedese Davidson in tre set. Perde la finale degli Internazionali di Germania al coperto dal belga Brichant in quattro set ma poi si aggiudica il Torneo al coperto di Helsinki. Vince il Torneo di Sanremo, battendo Beppe Merlo in quattro set e gli Internazionali di Egitto (Il Cairo) ancora su Beppe Merlo, dopo aver eliminato, al primo turno, lo jugoslavo Nikki Pilic. Agli Internazionali d\u2019Italia, nel singolare, perde ai quarti di finale dal forte statunitense Barry MacKay ma, nel doppio, Pietrangeli e Sirola giungono in finale con gli immancabili Roy Emerson e Neale Fraser e, anche se solo per la statistica e a pari merito, si aggiudicano il trofeo. L\u2019incontro, infatti, \u00e8 sospeso sul risultato di 3-6, 7-5, 2-6, 11-11 e non sar\u00e0 pi\u00f9 ripreso. \u00c8 comunque l\u2019unica volta che un doppio interamente formato da giocatori italiani (anche se uno nato a Tunisi; l\u2019altro a Fiume) termina senza sconfitte gli Internazionali d\u2019italia. Al Roland Garros, ove \u00e8 ammesso come testa di serie soltanto n. 6, \u00e8 una cavalcata trionfale per Nicola, che bissa il successo dell\u2019anno precedente. Batte al primo turno il tennista di casa Alain Bresson; al secondo turno l\u2019australiano Martin Mulligan (che, un giorno, diventer\u00e0 suo compagno di doppio); al terzo turno il messicano Mario Llamas; al quarto l\u2019altro francese Gerard Pilet; ai quarti di finale sconfigge in quattro set l\u2019altro astro nascente spagnolo Andr\u00e9s Gimeno; in semifinale supera in tre set ancora un francese, Robert Haillet; infine, batte in finale il cileno Luis Ayala (3-6, 6-3, 6-4, 4-6, 6-3). Quest\u2019ultimo, in semifinale, aveva battuto Orlando Sirola e, per poco, non avremmo avuto una finale tutta italiana al Roland Garros, tra i due compagni di doppio. A Wimbledon 1960, Pietrangeli \u2013 testa di serie n. 5 - sconfigge l\u2019ormai anziano Budge Patty; ancora l\u2019australiano Martin Mulligan e, nei quarti di finale, si vendica dello statunitense MacKay, che lo aveva sconfitto al Foro Italico. In semifinale perde la sua grande occasione con il fuoriclasse australiano Rod Laver, forse il pi\u00f9 forte tennista di tutti i tempi ma non ancora ai livelli degli anni successivi. Perde al quinto set 4-6, 6-3, 8-10, 6-2, 6-4. \u00c8 stato per 61 anni il miglior risultato ottenuto ai Championships da un tennista italiano di entrambi i sessi, superato da Matteo Berrettini finalista nel 2021. Nel doppio, Pietrangeli-Sirola sono testa di serie n. 4 ma perdono al secondo turno dallo statunitense Dennis Ralston e dal messicano Rafael Osuna, che poi avrebbero vinto il torneo. Firma con Jack Kramer il contratto per passare al professionismo; poi ci ripensa e restituisce l'acconto di 5000 dollari, preferendo rimanere tra i dilettanti ai quali, all'epoca, era riservata la Coppa Davis. Nicola si rif\u00e0 nel mese di agosto conquistando gli Internazionali di Germania e, in Belgio, il Torneo Knokke La Zoute. Ad Amburgo, sconfigge il tennista di casa Ingo Buding, Istv\u00e1n Guly\u00e1s (quarti di finale), il fortissimo australiano Roy Emerson (semifinale) e, in finale, lo svedese Lundquist, in quattro set. A La Zoute, dopo aver sconfitto, in semifinale, il campione di casa Brichant, batte di nuovo il cileno Ayala. Entusiasmante il ruolo di marcia dell\u2019Italia in Coppa Davis. A Budapest, \u00e8 superata 3-2 l\u2019Ungheria, grazie ai tre punti acquisiti da Pietrangeli, in singolare (vittoria con il n. 1 ungherese Guly\u00e1s) e nel doppio. Pi\u00f9 difficile il passaggio nei quarti di finale, a Torino contro il Cile, con lo stesso risultato 3-2 ma con Pietrangeli sconfitto nettamente in 3 set da Ayala (vittorie contro Rodriguez e nel doppio). Netta la vittoria sulla Gran Bretagna, sull\u2019erba di Wimbledon per 4-1 (tre punti ad appannaggio di Pietrangeli). La finale della zona europea, in trasferta a B\u00e5stad, vede l\u2019Italia nuovamente vincitrice per 3-2 sulla Svezia, con Pietrangeli che batte nel primo incontro Ulf Schmidt e contribuisce alla vittoria sul doppio Lundquist-Schmidt: infine lascia spazio, a risultato acquisito, a Sergio Tacchini. Si giunge cos\u00ec alla finale interzone, che si gioca nell\u2019erba di Perth (Australia), contro gli Stati Uniti. Il primo giorno vede gli Stati Uniti condurre per 2-0, con vittorie di Buchholz su Sirola e di MacKay su Pietrangeli (13-11 al quinto set). Nel doppio non c\u2019\u00e8 nulla da fare per gli statunitensi Buchholz e McKinley contro i nostri Pietrangeli-Sirola (vittoria 13-11 al quarto set). Nell\u2019ultima giornata, Pietrangeli batte Buchholz in cinque tirati set ma il punto decisivo lo ottiene Orlando Sirola, che batte il n. 1 USA Barry MacKay in tre set (9-7, 6-3, 8-6). Per la prima volta nella storia, l\u2019Italia accede alla finalissima di Coppa Davis, contro l\u2019Australia, ed \u00e8 dal 1937 che non tale sfida non \u00e8 disputata tra Australia e Stati Uniti. Prima del match, Pietrangeli disputa un incontro di beneficenza contro il campione indiscusso della troupe dei tennisti professionisti, Pancho Gonzales: Nicola vince due set a zero. L\u2019incontro con l'Australia si gioca sull\u2019erba di Sydney e per l\u2019Italia non c\u2019\u00e8 nulla da fare. A Pietrangeli, dopo aver perso in tre set da Rod Laver ed essere stato sconfitto anche nel doppio, con Sirola, dalla rodata coppia australiana Emerson-Fraser, rimane la consolazione di ottenere il punto della bandiera, battendo Neale Fraser in quattro set, nell\u2019ultima giornata. 4-1 il risultato finale per gli australiani. La stagione si conclude con il deludente risultato del singolare ai Campionati assoluti, dove Pietrangeli perde in semifinale da Sergio Tacchini; si rif\u00e0 nel doppio vincendo per l\u2019ennesima volta in coppia con Sirola.\n1961.\nTrionfale anche l\u2019inizio stagione 1961, per Nicola Pietrangeli: vittoria agli Internazionali d\u2019Egitto al Cairo, battendo in finale l\u2019australiano Neil Gibson; vittoria al Torneo di Alessandria d'Egitto, battendo l\u2019altro australiano Barry Phillips-Moore e vittoria, per la prima volta, al Torneo di Montecarlo, sconfiggendo Pierre Darmon. In maggio, Nicola vince il Campionato Partenopeo di Napoli, battendo in semifinale Roy Emerson e in finale Jan-Erik Lundquist, in tre soli set. A Torino, sede scelta per il centenario dell\u2019Unit\u00e0 d\u2019Italia, Pietrangeli trionfa per la seconda volta agli Internazionali d\u2019Italia: batte, nuovamente, in semifinale Roy Emerson e in finale, nientemeno che sua maest\u00e0 Rod Laver (6-8, 6-1, 6-1, 6-2). Nel doppio, Pietrangeli-Sirola debbono cedere, per l\u2019ennesima volta in finale agli australiani Roy Emerson e Neale Fraser. Nicola si presenta al Roland Garros con la testa di serie n. 1 e tutto sembra portarlo verso il terzo titolo consecutivo: vittoria in tre set sul giovane John Newcombe al secondo turno; vittoria al quarto turno sullo jugoslavo Nikki Pilic e, nuovamente, in semifinale sullo svedese Lundquist. In finale, si trova davanti lo spagnolo Manuel Santana, gi\u00e0 sconfitto alcune volte e da cui \u00e8 considerato un vero maestro (Santana chiamava Pietrangeli \u201cEl Capitano\u201d). Nicola, per\u00f2, era appena diventato padre per la prima volta e, il giorno prima, aveva effettuato un volo a/r a Roma per visitare moglie e figlio. Atteso dagli organizzatori, scende in campo e conduce sullo spagnolo per due set a uno, ma alla fine, Santana si aggiudica match e Torneo Slam in cinque set. Pietrangeli si consola vincendo il torneo di Losanna, battendo in finale il tedesco Buding in quattro set. L\u2019erba di Wimbledon, nel 1961, \u00e8 deludente per Nicola. Pur ammesso come testa di serie n. 3, \u00e8 sconfitto nel singolare al terzo turno dal mediocre statunitense Chris Crawford e, nel doppio, con Sirola, al primo turno, dalla giovane coppia australiana Will Coghlan-Robert Howe. Pietrangeli inizia male anche la Coppa Davis, perdendo il primo incontro a Bruxelles contro l\u2019ostico Jacques Brichant. Fortunatamente si rif\u00e0 nel doppio, con Sirola e ottiene il punto della vittoria italiana il terzo giorno contro Eric Drossart. Durissimo \u00e8 anche il quarto di finale, a Monaco, contro la Germania. Pietrangeli guadagna tutti e tre i punti che portano al superamento del turno ma sempre vincendo solo al quinto set (anche nel doppio). Anche la semifinale europea, contro la Francia, \u00e8 giocata fuori casa, al Roland Garros. Pietrangeli batte Darmon, in cinque set, al primo giorno e, con Sirola, ottiene il terzo punto decisivo della vittoria; 4-1 il risultato finale. La finale europea si gioca a Milano, contro la Svezia. Pietrangeli perde il primo incontro contro Jan-Erik Lundquist; il doppio Pietrangeli-Sirola ottiene la solita vittoria contro Hallberg-Lunquist; infine, Nicola guadagna il punto decisivo, il terzo giorno, contro Schmidt. Si giunge cos\u00ec alla finale interzone, al Foro Italico, contro gli Stati Uniti che si presentano con una squadra di rincalzi. Il punto decisivo \u00e8 ottenuto gi\u00e0 al secondo giorno, con Pietrangeli-Sirola che battono Dell e Reed in quattro set. In precedenza, Nicola aveva battuto Reed in cinque set (era sotto di 0-2) e poi batter\u00e0 in tre set anche Jon Douglas. Si giunge cos\u00ec alla finalissima, ancora in Australia, a Melbourne, dove, in casa e sulla superficie preferita, gli australiani Laver ed Emerson e il doppio Emerson-Fraser sono imbattibili. \u00c8 una disfatta (0-5), anche se, a risultato acquisito, Pietrangeli costringe Laver al quinto set. Delusione anche negli \u201cassoluti\u201d, dove Pietrangeli si fa battere in cinque set, in finale, dal rientrato Fausto Gardini che gli annull\u00f2 ben otto match point. Ancor pi\u00f9 clamorosa \u00e8 la sconfitta del doppio Pietrangeli-Sirola dai comprimari Michele Pirro e Sergio Jacobini. Pietrangeli si rif\u00e0 nel finale di stagione, in una tourn\u00e9e in Sudamerica. Vince il torneo di Santa F\u00e9, battendo il brasiliano Edison Mandarino; il torneo di Mendoza, battendo lo statunitense Whitney Reed e il Torneo di San Paolo del Brasile, a inviti, battendo nuovamente Edison Mandarino.\n1962.\nL\u2019anno si apre con una sconfitta in due set contro Jan-Erik Lundquist, a Milano, nella finale della Snam Cup. Agli Internazionali d\u2019Italia, dopo aver eliminato il messicano Mario Llamas e l\u2019australiano Bob Hewitt, Pietrangeli perde, nei quarti di finale del singolare, dal modesto spagnolo Couder in quattro set. Stesso risultato al Roland Garros, dove \u00e8 testa di serie n. 4, contro l\u2019australiano Neale Fraser. A Wimbledon (testa di serie n.7), perde al terzo turno del singolare dall\u2019inglese Mills e, con Sirola, al secondo turno del doppio dagli statunitensi Dell e Douglas, che si vendicano delle sconfitte ottenute in Coppa Davis, l\u2019anno precedente. Si prende, per\u00f2, la soddisfazione di battere l\u2019anziano Fausto Gardini e di vincere la Coppa Ambrosoli, a Como, con un doppio 6-2. In Coppa Davis, la stagione inizia con una vittoria per 5-0 contro l\u2019Unione Sovietica, a Firenze. Prosegue con una vittoria per 4-1 contro l\u2019Ungheria, a Brescia, ma dove Pietrangeli, il primo giorno, \u00e8 sconfitto dall\u2019anziano Istv\u00e1n Guly\u00e1s, in quattro set. Sicuramente pi\u00f9 confortante e il risultato di 5-0 contro la Gran Bretagna, in semifinale. Nella finale europea, a B\u00e5stad, la Svezia si vendica delle tante sconfitte, eliminando l\u2019Italia per 4-1. Pietrangeli non ottiene nessun punto, nemmeno quello, apparentemente scontato, del doppio, con Sirola (sconfitta 9-7 al quinto set contro Lundquist e Schmidt). \u00c8 la prima sconfitta dopo 27 vittorie contro avversari europei in Coppa Davis dalla formazione della coppia (1955) che perde un'imbattibilit\u00e0 in campo continentale durata sette anni. Pietrangeli d\u00e0 forfait agli Internazionali degli Stati Uniti dove \u00e8 ammesso come testa di serie n. 7. Ai campionati assoluti, Pietrangeli \u00e8 nuovamente sconfitto, in finale, da Fausto Gardini. Magra consolazione il ritorno alla vittoria, nel doppio, con il compagno di sempre, Orlando Sirola. Tutto sommato, un'annata da dimenticare.\n1963.\nIn apertura di stagione, Pietrangeli perde in tre set la finale degli Internazionali d\u2019Egitto al Cairo, da Jos\u00e9 Luis Arilla. La decisione di Sirola di giocare a tennis solo in doppio, in Coppa Davis e agli \u201cassoluti\u201d, costringe Pietrangeli a cercarsi un altro compagno. Lo trova, inizialmente, in Sergio Tacchini, con il quale \u00e8 finalista al Torneo di Montecarlo, cedendo solo agli spagnoli Alberto e Jos\u00e9 Luis Arilla in quattro set. Nicola torna finalmente a vincere un torneo, quello di Sanremo, eliminando prima lo jugoslavo Boro Jovanovi\u0107, poi lo svedese Lundquist, e battendo in finale Jacques Brichant in tre set. Jovanovi\u0107 si vendica eliminando il nostro nei quarti di finale agli Internazionali d\u2019Italia in tre set. Al Roland Garros, Pietrangeli \u00e8 testa di serie n. 9 e fa il suo dovere, perdendo ai quarti di finale con il n. 1 del mondo Roy Emerson in cinque set dopo aver condotto per 2 set a uno. Emerson vincer\u00e0 il torneo. Un sorteggio sfortunato in Coppa Davis abbina, al primo turno, la Spagna e l\u2019Italia, da giocarsi a Barcellona. Pietrangeli compie il miracolo di sconfiggere, in apertura, il bravissimo idolo locale Manuel Santana in quattro set (6-3, 6-4, 3-6, 8-6). Poi, Pietrangeli-Sirola perdono da Santana e Jos\u00e9 Luis Arilla in tre soli set. 4-1 il punteggio finale per la Spagna. L\u2019Italia non veniva eliminata al primo incontro in Coppa Davis dal 1936. Pietrangeli conquista il Torneo di Wiesbaden, battendo in finale il tennista di casa Wolfgang Stuck, in quattro set. A Wimbledon giunge sino al terzo turno, quando si ritira al secondo set contro l\u2019astro nascente australiano Fred Stolle sul punteggio di 3-6, 3-4. Convince Orlando Sirola a scendere in campo e i vecchi compagni di doppio raggiungono il terzo turno e cedono solo alla coppia messicana formata da Rafael Osuna e Antonio Palafox, che poi vinceranno il torneo. Pietrangeli cede in finale all\u2019indiano Ramanathan Krishnan, agli Internazionali del Belgio ma poi trionfa a Gstaad, eliminando il brasiliano Edison Mandarino, al primo turno, vendicandosi di Fred Stolle in semifinale (10-8,6-3) e schiantando per 3 set a zero il numero uno del mondo Roy Emerson, in finale. Ancora una volta ostico gli \u00e8 il torneo di singolare degli \u201cassoluti\u201d, dove perde clamorosamente in semifinale da Sergio Tacchini (0-6 nel decisivo quarto set). Nel doppio, Pietrangeli e Sirola, si aggiudicano il titolo per l\u2019ottava volta, superando il record della mitica coppia Giovanni Cucelli-Marcello Del Bello (curiosamente, anche Cucelli era fiumano, come Sirola; mentre Del Bello era romano, come, d\u2019adozione, poteva essere considerato anche Pietrangeli). Ai Giochi del Mediterraneo, che si tengono a Napoli, un appesantito Pietrangeli vince la medaglia d\u2019oro, compiendo un piccolo capolavoro. Facendo ricorso alla sua immensa classe, batte Manuel Santana in cinque set (5-7 6-4 0-6 6-0 7-5), strappando pi\u00f9 volte gli applausi (con la racchetta) allo stesso Santana, sui punti migliori. Vince anche la medaglia di bronzo, nel doppio, con Orlando Sirola. Chiude la stagione aggiudicandosi gli Internazionali di Sicilia, battendo ancora Jovanovi\u0107; gli Internazionali di Argentina, battendo il brasiliano Ronald Barnes; perde in finale negli Internazionali del Cile, dall\u2019australiano Alan Lane.\n1964.\nPietrangeli \u00e8 finalista al Torneo di Sanremo, dove perde dallo svedese Lundquist in tre set. Si rif\u00e0 vincendo per la terza volta gli Internazionali di Sicilia, battendo in semifinale il forte australiano Fred Stolle e, in finale il brasiliano Edison Mandarino. Identico risultato al Campionato Partenopeo di Napoli (vittorie in semifinale su Stolle e, in finale, su Mandarino). Nicola \u00e8 costretto al ritiro al secondo turno degli Internazionali d\u2019Italia nel match contro il venezuelano Pimentel. Si ripresenta in piena forma al Roland Garros, dove \u00e8 testa di serie n. 9. Sconfigge nei quarti Roy Emerson, per il quale \u00e8 diventato una vera \u201cbestia nera\u201d; si vendica di Jan-Erik Lundquist in semifinale, ma, nella sua quarta finale in carriera, non pu\u00f2 nulla contro un Manuel Santana ormai ai vertici: 6-3, 6-1, 4-6, 7-5, il risultato finale ad appannaggio dello spagnolo. Pietrangeli perde in finale, in cinque set, da Rafael Osuna anche agli Internazionali di Losanna. A Wimbledon \u00e8 testa di serie n. 7 e perde al secondo turno in tre set dal francese Pierre Barthes. Nel doppio si presenta in coppia con Martin Mulligan e perde al terzo turno dagli australiani Tony Roche e John Newcombe. In luglio perde nuovamente in cinque set da Santana al Torneo di Deauville e, in settembre, da Pierre Darmon, al Torneo di Qu\u00e9bec. In Coppa Davis, la sfida al primo turno, con l\u2019Egitto (4-1), si conclude al secondo giorno, con il doppio Pietrangeli-Tacchini che conquistano il terzo punto decisivo. Pietrangeli, dopo aver sconfitto il suo avversario il primo giorno, lascia il campo a Giordano Maioli, per l\u2019ultimo non decisivo incontro. Non c\u2019\u00e8 storia al secondo turno, contro la Rhodesia, sconfitta per 5-0, con in campo un inedito doppio Nicola Pietrangeli-Giordano Maioli. L\u2019Italia \u00e8 per\u00f2 eliminata in semifinale dalla Svezia 3-1, pur giocando in Italia. Dopo il primo giorno, terminato 1-1 (vittoria di Pietrangeli contro Ulf Schmidt), viene a mancare il punto del doppio, con la sconfitta di Pietrangeli-Maioli da Lundquist-Schmidt. Dopo la sconfitta di Tacchini da Schmidt, l\u2019ultimo incontro, Pietrangeli-Lundquist non viene disputato. Pietrangeli si ripresenta dopo molti anni agli Internazionali degli Stati Uniti (testa di serie n. 7) ed \u00e8 sconfitto al secondo turno dal britannico Mike Sangster. Torna a rivincere il titolo nazionale, nel singolare, battendo in finale Sergio Tacchini. Convinto l\u2019anziano Sirola a scendere in campo, si aggiudica per la decima volta il titolo italiano anche nella specialit\u00e0 del doppio.\n1965.\nPietrangeli perde in finale il Campionato Partenopeo di Napoli contro Martin Mulligan, in tre set, dopo aver eliminato, in semifinale, il trentottenne Beppe Merlo. Agli Internazionali d\u2019Italia, elimina al primo turno un tradizionale avversario di Coppa Davis, l\u2019australiano Neale Fraser; sconfigge ai quarti di finale l\u2019olandese Tom Okker e si arrende soltanto al quinto set, in semifinale, a Manuel Santana. Al Roland Garros \u00e8 testa di serie n. 3 ma perde al quarto turno dall\u2019australiano Tony Roche. Si ferma al quarto turno anche sull\u2019erba di Wimbledon, di fronte allo statunitense Allen Fox. In Coppa Davis, l'anno inizia tra le polemiche. A Pietrangeli non va gi\u00f9 la nomina di Fausto Gardini a capitano non giocatore. Le sue dichiarazioni alla stampa convincono il milanese a dimettersi senza essersi seduto nemmeno una volta in panchina. Lo sostituisce il Presidente della Commissione tecnica federale Vasco Valerio. Non c\u2019\u00e8 storia al primo turno, contro il Portogallo, sconfitto per 5-0, con in campo, nel doppio, Nicola Pietrangeli-Giordano Maioli. Apparentemente pi\u00f9 contrastata la vittoria in casa con il Brasile (3-2), ma gi\u00e0 conclusa dopo il secondo giorno con la vittoria di Pietrangeli-Maioli nel doppio. In precedenza, Pietrangeli aveva battuto Roland Barnes e, a risultato acquisito, cede a Thomaz Koch. Nei quarti di finale, l\u2019Italia \u00e8 eliminata dalla Cecoslovacchia per 3-2. Pietrangeli conquista entrambi i punti del singolare, contro Jaworski e Hole\u010dek ma cede nel doppio, in coppia con Sergio Tacchini. Strepitoso \u00e8 il mese di agosto per il n. 1 d\u2019Italia, con la vittoria di quattro tornei e una finale persa, in meno di quattro settimane: vittoria della Coppa Lambertenghi, a Lesa, sul Lago Maggiore, contro Martin Mulligan (6-2, 6-3); identico risultato, anche nel punteggio, sempre con Mulligan, al Torneo di Novara; sconfitta dall\u2019irriducibile Beppe Merlo, in finale a Riccione (6-2, 6-4); vittoria al Torneo Viareggio, battendo in semifinale il brasiliano Thomaz Koch e, in finale, quel Fausto Gardini con il quale aveva pi\u00f9 di un conto in sospeso (6-3, 6-3, 12-10); vittoria anche al Torneo di Ortisei, battendo ancora Martin Mulligan per 6-1,6-4. Agli Internazionali degli Stati Uniti batte un giovane Stan Smith al secondo turno ma, poi, \u00e8 costretto a cedere allo statunitense Ronald Holmberg, al terzo. Agli \u201cassoluti\u201d, quest\u2019anno non ce n\u2019\u00e8 per nessuno: vittoria del titolo nel singolare, battendo nettamente in finale l\u2019anziano Beppe Merlo (6-4, 6-2, 6-2); vittoria nel doppio, con la partita d\u2019addio al tennis giocato da parte di Orlando Sirola. Decimo titolo per il pi\u00f9 forte doppio italiano dell\u2019era pre-open (undicesimo per Pietrangeli). Trionfale, per Pietrangeli, il finale di stagione nella stagione sudamericana, che si conclude con tre vittorie su tre tornei disputati. Vittoria agli Internazionali d'Argentina, battendo nei quarti l\u2019idolo locale, il quarantunenne Enrique Morea; in semifinale l\u2019australiano Martin Mulligan e, in finale, il sudafricano Cliff Drysdale, in cinque set. Vittoria anche al Torneo di Porto Alegre, contro il tennista di casa Thomaz Koch e vittoria negli Internazionali di Rio de Janeiro, battendo ancora in finale Thomaz Koch.\n1966.\nIl 1966 inizia molto bene, con le vittorie al Torneo di Sassari, due set a uno su Sergio Tacchini; la vittoria al Torneo Parioli, il circolo romano dove Nicola \u00e8 cresciuto, sul cecoslovacco Milan Hole\u010dek, in quattro set e, la finale al Torneo di Monte Carlo, dove, per\u00f2, cede a Manuel Santana. 8-6 4-6 6-4 6-1 il risultato in favore dello spagnolo. Pietrangeli, per\u00f2, conquista per la quarta volta il Campionato Partenopeo, dove supera in finale l\u2019australiano Tony Roche (8-6 2-6 6-2 6-1), dopo aver eliminato, nei quarti di finale, il forte statunitense Clark Graebner. Si presenta cos\u00ec al Foro Italico, in ottima forma. Ai quarti di finale batte il n. 1 USA Dennis Ralston con un netto 6-4, 6-1, 6-2. In semifinale gioca uno dei suoi match pi\u00f9 avvincenti, battendo davanti al suo pubblico il n. 1 del mondo Roy Emerson in cinque set per 3-6, 6-1, 3-6, 12-10, 6-3. Si appresta quindi a disputare la sua quarta finale degli Internazionali d\u2019Italia, contro Tony Roche, da lui appena battuto a Napoli. I trentatr\u00e9 anni e le scorie dell\u2019incontro di semifinale si fanno sentire: dopo un combattutissimo primo set, perso per 9-11, cede nettamente 2-6, 1-6. Cinque giorni dopo, vince un mini-torneo a Villa d\u2019Este, sul lago di Como, battendo l\u2019australiano Bill Bowrey. Rifiuta nuovamente l'offerta di passare al professionismo. Si presenta al Roland Garros, dove \u00e8 ammesso con la testa di serie n. 4, ma si ferma al terzo turno, eliminato dall\u2019altro australiano Ken Fletcher. A Wimbledon perde dal sudafricano Terry Ryan e non va oltre il primo turno. Vince il Torneo di Gottsaker, battendo in finale lo svedese Lundquist. Perde la finale del torneo di Ortisei, battuto dal brasiliano Mandarino e quella degli Internazionali di Jugoslavia, dal tennista di casa Nikki Pilic. In Coppa Davis, contro l\u2019Unione Sovietica, Pietrangeli \u00e8 schierato solo in singolare, aggiudicandosi entrambi gli incontri, contro Lejus e Likachev. 4-1 per l\u2019Italia il risultato finale. La semifinale contro il Sudafrica, al primo giorno, si mette bene: al Foro Italico, Tacchini batte il n. 1 avversario Cliff Drysdale e Pietrangeli si aggiudica il punto del 2-0. Nel doppio, l\u2019Italia schiera la giovane coppia Maioli-Di Maso, che vengono sconfitti. Il terzo giorno \u00e8 una disfatta, Pietrangeli perde in cinque set da Drysdale e Tacchini in tre da Diepramm, per l\u2019ennesima clamorosa eliminazione. Giordano Maioli si rif\u00e0 agli \u201cassoluti\u201d battendo inaspettatamente, in finale, proprio Nicola Pietrangeli. Per quest\u2019ultimo \u00e8 deludente anche la tourn\u00e9e sudamericana, solitamente conclusiva della stagione.\n1967.\nLa stagione inizia con risultati abbastanza soddisfacenti. Pietrangeli contende a Mulligan, in finale, il Torneo minore di Napoli e poi lo batte in cinque set nel Torneo Parioli, aggiudicandoselo per la seconda volta consecutiva. Soprattutto, Nicola conquista per la seconda volta in carriera il Torneo di Montecarlo, distruggendo in semifinale la giovane promessa cecoslovacca Jan Kode\u0161 (6-2, 6-4) e battendo, in finale, Martin Mulligan per 6-3, 3-6, 6-3, 6-1. Il risultato \u00e8 notevole perch\u00e9 Mulligan sta attraversando un periodo di ottima forma, tanto che si rif\u00e0 presto su Nicola, battendolo in finale prima a Catania (dove Pietrangeli elimina in semifinale il sovietico Metreveli) e poi al Campionato Partenopeo, dove Nicola supera prima l\u2019australiano Bowrey e poi lo jugoslavo Jovanovi\u0107. Pietrangeli disputa degli ottimi Internazionali d\u2019Italia, eliminando Ramanathan Krishnan negli ottavi di finale e Jovanovi\u0107 nei quarti; \u00e8 costretto, per\u00f2, ad arrendersi nuovamente, in semifinale, a Tony Roche in tre set. Quest\u2019ultimo, per\u00f2, nulla potr\u00e0, in finale, contro Mulligan, che si aggiuda per la terza volta il torneo del Foro Italico. Facile il primo turno di Coppa Davis, contro l\u2019Austria, che si conclude con un perentorio 5-0. Pietrangeli vince entrambi i singolari mentre si preferisce evitargli il doppio, sperimentando la coppia Maioli-Crotta. Stesso risultato, nei quarti di finale, contro il Lussemburgo (5-0), con Nicola che porta a casa i due punti del singolare. Al Roland Garros, Nicola (testa di serie n. 4) \u00e8 eliminato al terzo turno dal polacco Gasiorek. L\u2019Italia \u00e8 eliminata in semifinale, a Napoli, dal Brasile, per 1-3. Pietrangeli perde subito il primo incontro da Edison Mandarino, in quattro set. Nulla da fare n\u00e9 per Maioli, in singolare, contro Koch, n\u00e9 per il doppio Maioli-Crotta. A risultato acquisito per il Brasile, Pietrangeli conquista il punto della bandiera, battendo Koch. A Wimbledon, batte in cinque set, al primo turno, il tennista di casa Mark Cox ma \u00e8 eliminato, subito dopo dal neozelandese Dick Crealy, in tre set. I quasi 34 anni si fanno sentire e le sue capacit\u00e0 di recupero non sono pi\u00f9 quelle di una volta. In agosto, a Senigallia, perde in finale dal rumeno Ion \u021airiac e, al Torneo di Viareggio, dall\u2019ostico Boro Jovanovi\u0107, dopo aver eliminato, in semifinale, l\u2019altro rumeno Ilie N\u0103stase. I Giochi del Mediterraneo, allestiti nella sua citt\u00e0 natale, Tunisi, vedono il campione uscente Pietrangeli eliminato nei quarti da Jos\u00e9 Luis Arilla. In campo nazionale, per\u00f2, il predominio del vecchio campione \u00e8 indiscusso, tanto da aggiudicarsi, per la prima volta, tutti i titoli assoluti in palio: batte in finale, nel torneo del singolare Giordano Maioli in cinque set; vince il doppio, in coppia con Sergio Tacchini (dimostrando cos\u00ec che in Coppa Davis \u2013 forse \u2013 la coppia rodata avrebbe potuto dare qualcosa di pi\u00f9 dei giovani schierati al suo posto) e, per la prima volta, il doppio misto, in coppia con Lea Pericoli. A fine stagione, preferisce evitare la consueta tourn\u00e9e sudamericana.\n1968.\nNicola parte forte anche nella primavera 1968. Vince il torneo minore di Napoli, battendo, in finale, l'inglese John Barrett e si aggiudica per la terza volta il Torneo di Monte Carlo, contro il sovietico Alexander Metreveli, in tre set. Perde soltanto in finale da Martin Mulligan al Torneo Partenopeo e disputa degli onorevoli Internazionali d'Italia, giungendo sino ai quarti di finale, dove cede al sudafricano Bob Hewitt, in tre set. L'era \"open\" lo prende in contropiede. Non vede di buon occhio l'apertura dei tornei Slam ai suoi vecchi avversari passati al professionismo. Al Roland Garros, pur ammesso con la testa n. 11, d\u00e0 forfait. A Wimbledon si presenta per onor di firma ed \u00e8 eliminato dal mediocre britannico Geoff Bluett, al primo turno. In Coppa Davis, ancora riservata ai soli \"dilettanti\", invece, sembrano aprirsi scenari pi\u00f9 promettenti. Martin Mulligan, che ha sposato un'italiana, pu\u00f2 essere tesserato e giocare in Davis con i colori azzurri. Pietrangeli si offre di giocare con lui anche in doppio, per formare un team pi\u00f9 competitivo. I risultati si riveleranno insoddisfacenti, in quanto Mulligan si trova in fase calante e Pietrangeli, per la sua et\u00e0, non sembra pi\u00f9 in grado di giocare ad alto livello tre incontri in tre giorni. Il primo turno, contro l\u2019Ungheria, \u00e8 una cavalcata trionfale: 5-0. Pietrangeli non vuole concedere il punto della bandiera nemmeno a risultato acquisito, all'anziano avversario Istv\u00e1n Guly\u00e1s, che batte in cinque set. Stesso risultato con il modesto Principato di Monaco, con Pietrangeli che gioca solo il primo singolare. Decisamente pi\u00f9 combattuta \u00e8 la semifinale contro l'Unione Sovietica, a Reggio Emilia. Dopo il primo punto, conquistato da Pietrangeli contro Thomas Lejus, Mulligan si fa battere nettamente da Alexander Metreveli. Diventa cruciale aggiudicarsi il doppio e Pietrangeli non si tira indietro; con Mulligan, batte la coppia sovietica in quattro set. La fatica, per il trentacinquenne italo-tunisino, si rivela irrecuperabile e, nella giornata conclusiva, \u00e8 schiantato da Metreveli per 6-0, 6-0, 6-1. Fortunatamente, Mulligan, all\u2019ultimo incontro con Lejus, riesce a conquistare il punto della vittoria (3-2 per l\u2019Italia). La finale europea si gioca a Barcellona, contro la Spagna. Dopo la sconfitta di Mulligan contro Gisbert, Pietrangeli non ce la fa contro Manuel Santana e cede in cinque combattutissimi set. Con la vittoria del doppio Pietrangeli-Mulligan su Manuel Orantes e Jos\u00e9 Luis Arilla, l\u2019Italia torna a sperare ma, anche in questo caso, le scorie accumulate nei precedenti incontri impediscono a Pietrangeli di ben figurare nell\u2019ultima giornata. \u00c8 battuto in tre set da Juan Gisbert. Al secondo turno del singolare degli \"assoluti\" incontra una giovane promessa diciottenne, che batte facilmente 6-4, 6-3, 6-1. Nello spogliatoio, il ragazzo gli dice: \u201cLa saluta pap\u00e0\u201d. \u00c8 Adriano Panatta, il figlio del custode del Circolo Parioli e che Pietrangeli ha praticamente visto nascere. Nicola si aggiudica nuovamente il titolo del singolare, battendo Eugenio Castigliano e bissa nel doppio in coppia con Sergio Tacchini. Partecipa al Torneo dimostrativo di tennis alle Olimpiadi di Citt\u00e0 del Messico e conquista la medaglia di bronzo, perdendo in semifinale dall'anziano idolo di casa Rafael Osuna.\n1969.\nPer continuare a giocare la Coppa Davis, Pietrangeli resta \"dilettante\" anche nel 1969 e in gran parte degli anni successivi. Ma la stampa e l\u2019opinione pubblica impongono la giubilazione di Mulligan, ritenuto responsabile del fallimento dell'anno prima. Il capitano non giocatore Vasco Valerio che era stato il maggior sostenitore di tale soluzione, rassegna le sue dimissioni. \u00c8 nominato capitano non giocatore Orlando Sirola. Apparentemente ci\u00f2 non potrebbe che far piacere a Pietrangeli. Ma Sirola punta sui giovani, soprattutto per quanto riguarda la composizione del doppio. Pietrangeli non osa opporsi al suo amico di sempre. A Genova, contro il Belgio, si aggiudica entrambi i singolari. Altri due punti vengono dal singolarista n. 2 Castigliano ma, per il doppio Crotta-Marzano, non c'\u00e8 nulla da fare. 4-1, comunque, il risultato a favore dell'Italia. Nei quarti di finale, gli azzurri rifilano un altro \"cappotto\" all'Austria (5-0), con Pietrangeli in campo in entrambi i singolari. La semifinale con l'Unione Sovietica, a Mosca, purtroppo, si rivela un disastro. L'Italia perde 5-0 e Pietrangeli guadagna un solo set contro Lejus, perdendo nuovamente in modo netto contro Metreveli. Al Foro Italico, Nicola \u00e8 eliminato al secondo turno dal cecoslovacco Jan Kode\u0161; al Roland Garros, al primo turno dal rumeno Marmureanu e a Wimbledon \u2013 sempre al primo turno - dall\u2019immenso Rod Laver, avviato a conquistare il suo secondo Grande Slam in carriera. Unica nota positiva dell\u2019annata: il settimo titolo assoluto nel singolare, ai danni di Ezio Di Matteo, in tre soli set.\n1970.\nNel 1970, per la prima volta dal 1954, Pietrangeli non \u00e8 convocato per giocare in Coppa Davis. Sirola, infatti, prosegue nella sua scelta di far fare esperienza ai giovani Adriano Panatta e Massimo Di Domenico, lasciando a casa il suo ex compagno di doppio. L\u2019Italia priva di Pietrangeli, per\u00f2, \u00e8 eliminata al primo turno dalla Cecoslovacchia. In primavera, Nicola vince gli Internazionali del Libano, battendo in finale Barry Phillips-Moore. Al Foro Italico, \u00e8 eliminato al secondo turno da Bill Bowrey. Al Roland Garros, giunge sino al terzo turno, cedendo allo statunitense Arthur Ashe, in tre set. \u00c8 iscritto a Wimbledon ma la sua richiesta di posticipare di un giorno, per motivi personali, l'incontro con Dennis Ralston non \u00e8 accettata ed \u00e8 dichiarato sconfitto a tavolino. Agli \"assoluti\", incontra in finale l'astro nascente Adriano Panatta. L'incontro \u00e8, probabilmente, il pi\u00f9 emozionante della storia dei campionati italiani di tennis. Pietrangeli non vuole farsi detronizzare dal ventenne romano. Arriva a condurre 4-1 al quinto set ma, poi, le forze gli mancano. Prevale Panatta per 6-1, 3-6, 3-6, 10-8, 6-4.\n1971.\nNel 1971, al Foro Italico, Pietrangeli batte al primo turno il diciottenne Corrado Barazzutti in tre set e poi si ritira al secondo di fronte allo spagnolo Andr\u00e9s Gimeno, dopo aver perso il primo set 7-5. Convince Sirola a farlo giocare nel singolare in Coppa Davis, ai quarti di finale, contro la Jugoslavia ma \u00e8 completamente fuori allenamento. Il n. 1 avversario, \u017deljko Franulovi\u0107, lo distrugge in tre set. A risultato acquisito per la Jugoslavia, il vecchio campione riesce a prevalere sul suo antico compagno di doppio Boro Jovanovi\u0107. \u00c8 l'ultimo singolare che Pietrangeli gioca in Davis. Poi sar\u00e0 in campo soltanto in pochissimi match di doppio. Al Roland Garros batte al primo turno lo statunitense Charlie Pasarell e raggiunge ancora una volta il terzo turno dove \u00e8 costretto a cedere al francese Georges Goven. Non partecipa a Wimbledon. Al Torneo di Bolzano, elimina al secondo turno un quarantaquattrenne Beppe Merlo, ancora sui campi di gioco dopo tanti anni. Nicola raggiunge la finale dove perde da Barry Phillips-Moore. Si prepara particolarmente per gli \u201cassoluti\u201d, ritenendo che solo la mancanza di condizione fisica, l'anno prima, avesse permesso a Panatta di batterlo. Ne esce un altro avvincente incontro, in finale, ma con lo stesso risultato: vince nuovamente Panatta al quinto set per 6-4, 2-6, 6-1, 7-9, 6-4. In dicembre, Pietrangeli, insieme a Panatta, si aggiudica per la prima volta la Coppa del Re di Svezia, una manifestazione a squadre riservata alle squadre europee che n\u00e9 lui n\u00e9 l\u2019Italia erano riusciti a vincere prima di allora. \n1972-1977.\nNel 1972, il nuovo capitano non giocatore della Nazionale di Coppa Davis, Giordano Maioli allestisce il doppio Pietrangeli-Panatta che fa esordire, vittoriosamente, contro l\u2019Austria. Stesso risultato nei quarti di finale, contro i Paesi Bassi. Non va oltre al primo turno agli Internazionali d\u2019Italia, eliminato dal francese Pierre Barthes. Raggiunge gli ottavi di finale al Roland Garros e il terzo turno a Wimbledon, dove \u00e8 eliminato dallo stesso avversario, lo spagnolo Manuel Orantes. A Wimbledon, il doppio Pietrangeli-Panatta \u00e8 eliminato al primo turno da Goven-Chanfreau in cinque set. Pietrangeli appare nell\u2019inedita veste di capitano-giocatore, nella burrascosa semifinale europea contro la Romania, per indisponibilit\u00e0 di Maioli ma il doppio Pietrangeli-Panatta non pu\u00f2 nulla contro Nastase-\u021airiac. \u00c8 l'ultima apparizione di Nicola Pietrangeli in Coppa Davis, sulla cui panchina sieder\u00e0 Fausto Gardini come capitano non giocatore.\nAgli \"assoluti\" del 1972, Pietrangeli \u00e8 eliminato in semifinale dal diciannovenne Corrado Barazzutti ma, con Panatta, vince il suo quattordicesimo titolo nel doppio (ventidue complessivi, di cui sette nel singolare e uno nel misto). Nel 1973 fa le sue ultime apparizioni in singolare al Foro Italico (sconfitta dall'ungherese P\u00e9ter Sz\u0151ke al primo turno) e sia al Roland Garros che a Wimbledon; in entrambi i casi eliminato al primo turno. \nPietrangeli si \u00e8 ritirato, come singolarista, nel 1974. A quarant'anni, era ancora classificato al 271\u00ba posto nella classifica ATP del singolare. Ha, per\u00f2, proseguito a partecipare ad alcuni tornei di doppio, in coppia con Panatta, sino agli US Open del 1977, dove \u00e8 sconfitto al secondo turno, a quarantaquattro anni d'et\u00e0, dai cileni Prajoux e Gildemeister.\nLa conquista della Coppa Davis come capitano non giocatore.\nNel marzo del 1976 Pietrangeli succede a Fausto Gardini come capitano non giocatore della squadra italiana di Coppa Davis, ferma restando la conferma della direzione del settore tecnico in capo a Mario Belardinelli. Trova un ambiente reduce dalla sconfitta subita per mano della Francia (2-3), nell'unica apparizione del 1975. Riesce nell'impresa di amalgamare i dissidi e le caratteristiche della coppia dei due doppisti (la \"stella\" Panatta e Paolo Bertolucci) con gli altri due singolaristi Barazzutti e Zugarelli.\nIn agosto compie la scelta di schierare Zugarelli nella finale europea contro la Gran Bretagna, ritenendolo pi\u00f9 idoneo a giocare sull'erba di Wimbledon, rispetto al \"titolare\" Barazzutti. La scelta si rivela felice\u02d0 il romano vince entrambi i singolari e l'Italia supera il difficile turno. Il direttore tecnico Belardinelli, tuttavia, si adombra, sostenendo che l'intuizione sia stata la sua e che il capitano non giocatore se la sia impropriamente attribuita. Nascono i dissidi tra i due. In settembre l'Italia ospita, nella semifinale interzone, lo squadrone australiano che per ben due volte ha impedito a Pietrangeli di innalzare il trofeo, da giocatore. Stavolta il risultato \u00e8 differente\u02d0 la squadra italiana batte l'Australia 4-1, grazie alle vittorie di Panatta e Barazzutti contro Newcombe e del doppio Panatta-Bertolucci contro i \"mitici\" Newcombe e Roche. L'Italia giunge per la terza volta nella sua storia nella finalissima di Coppa Davis ma, a questo punto, sorgono i problemi \"politici\".\nL'avversario, infatti, \u00e8 il Cile, governato dal dittatore Augusto Pinochet e l'incontro dovr\u00e0 essere disputato a Santiago. Sorge una vasta platea, nell'opinione pubblica soprattutto di sinistra, contraria alla partecipazione italiana alla finale, vista come un riconoscimento virtuale al regime dittatoriale cileno. Pietrangeli partecipa a un dibattito televisivo con l'esponente comunista Ignazio Pirastu, dove sostiene l'imprescindibilit\u00e0 della trasferta e della partecipazione alla competizione. \u00c9 minacciato di morte per telefono ma non cede di un millimetro. Alla fine la spunta lui.\nFinalmente l'Italia, il 19 dicembre 1976, riesce a conquistare la Coppa Davis battendo il Cile 4-1 con il quartetto formato da Adriano Panatta, Corrado Barazzutti, Paolo Bertolucci e Tonino Zugarelli. \u00c8 tuttora l'unica vittoria dell'Italia in questa manifestazione ma sarebbe mancata senza la decisa volont\u00e0 del capitano non giocatore di giocare ad ogni costo, contrariamente al parere della maggior parte dei politici che intendevano boicottare l'evento. A Santiago, per\u00f2, scoppia un nuovo diverbio con Belardinelli sulla \"paternit\u00e0\" della vittoria.\nL'anno successivo, Pietrangeli ottiene un contratto da capitano non giocatore sino al 1980. Belardinelli, in aprile, d\u00e0 le dimissioni. In luglio si gioca il primo incontro della stagione, a B\u00e5stad, contro la Svezia. A risultato acquisito, Pietrangeli chiede a Zugarelli di scendere il campo. Il giocatore lo fa controvoglia e perde malamente. Il mese dopo, nella finale europea contro la Spagna, Panatta \u00e8 protagonista di una clamorosa scazzottatura con uno spettatore che lo aveva colpito con un cuscino. Nonostante ci\u00f2 l'Italia si aggiudica il match con un incontro di anticipo. Pietrangeli vuole tutelare Panatta da ulteriori diverbi con il pubblico spagnolo e, all'ultimo minuto, chiede a Zugarelli di disputare ancora l'ultimo ininfluente incontro. Zugarelli si rifiuta. Alla fine Panatta \u00e8 costretto a scendere in campo e perde 6-1, 6-0 contro un comprimario, tra i fischi. Pietrangeli \u00e8 fortemente criticato dalla stampa e se la prende con i giocatori\u02d0 \u00abNon sono la loro balia\u01c3\u00bb dichiara.\nLa squadra capitanata da Pietrangeli disputa comunque nuovamente la finale fuori casa contro l'Australia, ma perde la seconda Coppa consecutiva per 3-1. In due anni da capitano non giocatore, Pietrangeli ha guadagnato una vittoria e una finale di Davis, cio\u00e8 pi\u00f9 di quanto ottenuto dalla squadra italiana in tutte le precedenti partecipazioni (due sconfitte in finale, peraltro, con Pietrangeli in campo). All'indomani della sua sconfitta con l'Australia, per\u00f2, il capitano non giocatore \u00e8 messo sotto processo. Gli si contesta addirittura la sponsorizzazione per la squadra da lui ottenuta dalla Martini &amp; Rossi per incompatibilit\u00e0 con la sua contemporanea carica di consulente dell'azienda. Alla fine il Consiglio Federale lo conferma subordinatamente al parere dei giocatori. La squadra richiede il ritorno di Belardinelli e la sponsorizzazione anche per Zugarelli, escluso da Pietrangeli che lo ritiene ormai inaffidabile. Pietrangeli accetta Belardinelli ma non cede su Zugarelli. Tale rifiuto determina il suo esonero anticipato, per motivazioni oggettivamente extra-sportive.\nPer la cronaca, nel 1978, la squadra italiana di Davis non pi\u00f9 capitanata da Pietrangeli perse nuovamente al primo turno dalla modesta Ungheria, per 4-1.\nCaratteristiche tecniche.\n\u00c8 stato un grande curatore dello stile, giocatore da fondocampo ma abile anche a rete, potente nei passanti, forte nel rovescio, un po' meno nel dritto, con una notevole smorzata e dotato di un istinto eccezionale. Aveva una facilit\u00e0 sconcertante nel variare con un colpo di polso gli effetti e le traiettorie tanto che il giornalista specializzato Gianni Clerici definiva \"indecifrabile\" il suo passante di rovescio. Secondo lo scrittore inglese Paul Bailey, Pietrangeli, insieme a Rafael Osuna, Ramanathan e Ramesh Krishnan, \u00e8 stato uno degli esponenti di rilievo dello stile tennistico basato sull'eleganza.\nVita extrasportiva.\nNicola Pietrangeli \u00e8 stato sposato con Susanna Artero, dalla quale ha avuto tre figli: Marco, Giorgio e Filippo. Dopo la separazione ha avuto una relazione con la conduttrice televisiva Licia Col\u00f2. \u00c8 residente a Monte Carlo.\nDopo il ritiro, ha curato per alcuni anni le relazioni esterne della Lancia e della Intersomer, una societ\u00e0 di Mediobanca. Nel 1976-77 ha condotto \"la Domenica Sportiva\" con Adriano De Zan. Nel 1981 ha vinto il Telegatto per il programma radiofonico \"Carta Bianca\", con Gianni Rivera e Lea Pericoli.\nHa recitato come attore nel film \"La donna giusta\" (1982), di Paul Williams, con Virna Lisi, Clio Goldsmith e Dalila Di Lazzaro e in \"C\u2019era un castello con 40 cani\" (1990), di Duccio Tessari, con Peter Ustinov. Ha anche recitato nella parte di s\u00e9 stesso nell'episodio \"Occhio per occhio\" della serie televisiva \"Distretto di polizia 5\" (2005).\nHa partecipato come concorrente nella 7\u00aa edizione di \"T\u00fa s\u00ed que vales\" il 14 novembre 2020."}
{"id": "730906", "revid": "1156024", "url": "https://it.wikipedia.org/wiki?curid=730906", "title": "Mfset", "text": "L'MFSet (Merge-Find Set), altrimenti conosciuto come struttura dati union-find, \u00e8 una struttura dati derivante dal concetto di partizione, per cui dato un insieme finito di elementi a volte risulta utile partizionarli in insiemi disgiunti. \nL'algoritmo di Merge-Find \u00e8 quindi utile per le due operazioni possibili su questa struttura dati:\nL'altra operazione su MFSet \u00e8 codice_3, tramite la quale \u00e8 possibile dato un insieme crearne la partizione formata solo da singoletti. \nCon l'utilizzo di questi tre operatori \u00e8 possibile risolvere molti problemi pratici.\nOperazioni.\nSemantica.\nformula_5 \u00e8 quindi una famiglia di formula_7 = |formula_4| componenti formula_9...,formula_10 ciascuno dei quali contiene un solo elemento di formula_4 tale che formula_12= formula_4.\nse formula_15 appartiene ad una componente di formula_5 allora formula_17 \u00e8 l'identificatore della componente cui formula_15 appartiene.\nse TROVA(formula_20 \u00e8 diverso da formula_21 quindi formula_15 ed formula_23 appartengono a componenti distinte di formula_5 allora formula_25 \u00e8 formato da tutte le componenti di formula_5 che non contengono formula_15 o formula_28, e da una nuova componente data dall'unione delle due componenti contenenti formula_15 ed formula_28."}
{"id": "730911", "revid": "1610933", "url": "https://it.wikipedia.org/wiki?curid=730911", "title": "Inseparabile di Fischer", "text": ""}
{"id": "730914", "revid": "29727", "url": "https://it.wikipedia.org/wiki?curid=730914", "title": "Inseparabile", "text": ""}
{"id": "730917", "revid": "61051", "url": "https://it.wikipedia.org/wiki?curid=730917", "title": "William Swainson", "text": "Swainson nacque a Londra, come figlio maggiore di John Timothy Swainson. Era cugino del botanico Isaac Swainson. "}
{"id": "730922", "revid": "108107079", "url": "https://it.wikipedia.org/wiki?curid=730922", "title": "Coenraad Jacob Temminck", "text": "Biografia.\nFu il primo direttore del National Natural History Museum di Leida, dal 1820 fino alla sua morte. Si laure\u00f2 in Scienze biologiche nel 1802 all'Universit\u00e0 di Jena-Germania, specializzandosi in zoologia e ornitologia.\nIl suo \"Manuel d'ornithologie, ou Tableau systematique des oiseaux qui se trouvent en Europe\" (1815) \u00e8 stato considerato il testo di riferimento per gli uccelli europei per molti anni. Eredit\u00f2 un'ampia collezione di specie di uccelli dal padre che per primo lo port\u00f2 a interessarsi all'argomento. Tra le altre cose fu anche tesoriere della Compagnia Olandese delle Indie Orientali\nTemminck fu anche l'autore di \"Histoire naturelle g\u00e9n\u00e9rale des Pigeons et des Gallinac\u00e9es\" (1813-1817), \"Nouveau Recueil de Planches colori\u00e9es d'Oiseaux\" (1820-1839) e contribu\u00ec alla sezione sui mammiferi del trattato di Philipp Franz von Siebold \"Fauna Japonica\" (1844-1855).\nTra le specie da lui scoperte, figura lo \"Pteruthius flaviscapis\", e, tra quelle a lui dedicate, la \"Macrochelys temminckii\"."}
{"id": "730925", "revid": "1522738", "url": "https://it.wikipedia.org/wiki?curid=730925", "title": "Grigioni italiano", "text": "Il Grigioni italiano (lombardofono: \"Grisgiun taglian\"; tedesco: \"Italienischb\u00fcnden\"; romancio: \"Grischun talian\"), \u00e8 la parte del canton Grigioni (Svizzera) dove gli autoctoni parlano l'italiano e il lombardo nella variante alpina.\nCaratteristiche.\nSituato nella parte pi\u00f9 meridionale del cantone, comprende i distretti di Moesa (a ovest) e Bernina (a est), il comune di Bregaglia nel distretto di Maloggia e, fino al 2005, il comune di Bivio nel distretto di Albula. Ha una popolazione di circa 15.000 abitanti, di cui oltre l'85% parla italiano, e spesso assieme ai locali dialetti lombardi alpini (mesolcino, calanchese, bregagliotto, poschiavino), influenzati variabilmente dal romancio.\nLe tre regioni che costituiscono il Grigioni italiano sono separate dal resto dei Grigioni dalle Alpi Lepontine e dalle Alpi Retiche che raggiungono la massima elevazione con Piz Pal\u00fc (3905\u00a0m) nel massiccio del Bernina; i monti isolano le valli dal resto del cantone ma anche tra loro. A causa del loro isolamento e della mancanza di opportunit\u00e0 economiche l'emigrazione \u00e8 sempre stata un problema serio, e ancora oggi oltre la met\u00e0 della popolazione grigionitaliana vive e lavora al di fuori della propria regione natale.\nL'importanza della lingua italiana nel cantone \u00e8 andata diminuendo negli ultimi anni, soprattutto a Bregaglia e nella regione del Bernina, le due zone pi\u00f9 lontane dal Ticino, mentre si ipotizza che la Moesa, confinando con il cantone italofono, possa aderirvi. Si crede che la causa di questo sia l'immigrazione di germanofoni in aree tradizionalmente di lingua italiana, la diffusione dei mass media in lingua tedesca e la mancanza di scuole secondarie di lingua italiana nei Grigioni.\nLa Pro Grigioni Italiano, un'organizzazione creata nel 1918 per promuovere la lingua e la cultura italiana nel Grigioni, \u00e8 ufficialmente riconosciuta dal governo cantonale e dal governo federale come rappresentante della minoranza autoctona di lingua italiana nel cantone.\nComuni del Grigioni italiano.\nQuesti sono i comuni del Grigioni italiano divisi per valle. Viene indicato anche l'ex comune di Bivio, storicamente di lingua italiana, dal 2005 di lingua tedesca.\nComuni del Grigioni con una forte presenza italofona.\nDi seguito sono indicati i comuni del Cantone dei Grigioni con una minoranza rilevante parlante la lingua italiana."}
{"id": "730928", "revid": "15431", "url": "https://it.wikipedia.org/wiki?curid=730928", "title": "Mesolcina", "text": ""}
{"id": "730929", "revid": "339392", "url": "https://it.wikipedia.org/wiki?curid=730929", "title": "Sciacchetr\u00e0", "text": ""}
{"id": "730931", "revid": "6923", "url": "https://it.wikipedia.org/wiki?curid=730931", "title": "Bages (comarca)", "text": "Il Bages \u00e8 una delle 41 comarche della Catalogna, con una popolazione di 169.114 abitanti; suo capoluogo \u00e8 Manresa.\nAmministrativamente fa parte della provincia di Barcellona, che comprende 11 comarche.\nTuristicamente ed artisticamente \u00e8 rilevante la presenza del Monastero di Montserrat."}
{"id": "730936", "revid": "767487", "url": "https://it.wikipedia.org/wiki?curid=730936", "title": "Bat Carioca", "text": ""}
{"id": "730938", "revid": "61051", "url": "https://it.wikipedia.org/wiki?curid=730938", "title": "Anton Reichenow", "text": "Lavor\u00f2 all'Humboldt Museum dal 1874 al 1921. Prima come assistente e poi, dal 1888 come responsabile della divisione ornitologica. Fu un esperto della avifauna africana, con spedizioni in Africa occidentale, specialmente in Costa d'Avorio, Gabon e in Camerun tra il 1872 e 1873, scrisse a proposito \"Die Vogel Africas\" (1900-05). Fu editore del \"Journal f\u00fcr Ornithologie\" dal 1894 al 1921."}
{"id": "730941", "revid": "161374", "url": "https://it.wikipedia.org/wiki?curid=730941", "title": "Al Ahly", "text": ""}
{"id": "730943", "revid": "287204", "url": "https://it.wikipedia.org/wiki?curid=730943", "title": "Mescciua", "text": ""}
{"id": "730959", "revid": "54765", "url": "https://it.wikipedia.org/wiki?curid=730959", "title": "Earth &amp; Fire", "text": ""}
{"id": "730967", "revid": "599013", "url": "https://it.wikipedia.org/wiki?curid=730967", "title": "Unione Democratica Croata", "text": "L'Unione Democratica Croata (o la Comunit\u00e0 Democratica Croata, in croato: \"Hrvatska demokratska zajednica\", HDZ) \u00e8 un partito politico croato.\nStoria.\nDalle origini al 2000.\nHDZ \u00e8 stato fondato nel 1989 da alcuni nazionalisti dissidenti, guidati da Franjo Tu\u0111man. Alle elezioni politiche del 1990, le prime democratiche dopo la fine del sistema comunista, HDZ ottenne il 41,9% dei voti ed elesse ben 55 deputati su 80. Stjepan Mesi\u0107 di HDZ venne nominato primo ministro. Il sistema elettorale era stato congegnato dall'ex partito comunista, il Lega dei Comunisti di Croazia-Partito dei Cambiamenti Democratici (poi Partito Socialdemocratico di Croazia, SDP), in modo da premiare il primo partito (sistema maggioritario con ballottaggio in collegi uninominali). Gli ex-comunisti erano convinti che le posizioni estremiste dell'HDZ li avrebbero favoriti. Invece, lo scontro con la Serbia di Milo\u0161evi\u0107 accentu\u00f2 nella campagna elettorale gli elementi nazionalisti che, uniti al desiderio di superare la stagione comunista, favor\u00ec l'HDZ.\nAlle elezioni presidenziali del 1992, Tu\u0111man ottenne il 56,7% dei voti, risultando eletto al primo turno, seguito a molta distanza dal candidato del Partito Social-Liberale Croato (HSLS; 21,7%). Alle elezioni politiche del 1992, HDZ conferm\u00f2 il proprio primato nella politica croata. I nazionalisti salirono, infatti, al 43,2% dei voti ed ottennero 85 seggi su 138. Il risultato risult\u00f2 ancora pi\u00f9 rilevante, perch\u00e9 l'HDZ aveva sub\u00ecto una scissione ad opera degli Indipendenti Democratici Croati (HND, 6,7%), guidati dall'ex premier Mesi\u0107, che si era opposto al coinvolgimento croato nella guerra in Bosnia ed Erzegovina. Alle politiche del 1995, HDZ increment\u00f2 ancora i propri consensi, salendo al 45,2% dei voti, ottenendo 75 seggi su 120. Dal 1990 al 2000 i nazionalisti hanno governato ininterrottamente il paese.\nDal 2000 ad oggi.\nAlle elezioni politiche del 2000, dopo la morte di Tu\u0111man, l'HDZ croll\u00f2 al 24,5%, eleggendo 46 deputati su 151 e passando all'opposizione. Vincente risult\u00f2 la lista composta da Socialdemocratici (SDP) e Liberali-sociali (HSLS), che elesse primo ministro Ivica Ra\u010dan dell'SDP. Alle presidenziali dello stesso anno il candidato dell'HDZ Mate Grani\u0107 non raggiunse il ballottaggio, che venne vinto da Stjepan Mesi\u0107, sostenuto dal blocco centrista composto da: Partito Popolare Croato - Liberal Democratici (HNS), Partito Rurale Croato (HSS), Dieta Democratica Istriana (IDS) e Partito Liberale (LS, confluito poi nell'HSLS). Al vertice dell'HDZ venne, allora, designato Ivo Sanader, che cerc\u00f2 di trasformare l'HDZ in un partito conservatore di centro-destra, abbandonando le posizioni pi\u00f9 radicali e nazionaliste.\nPresentandosi come un'alternativa moderata ai Socialdemocratici, l'HDZ, alle elezioni legislative del 2003, ha ottenuto il 33% dei voti ed ha conquistato 66 seggi. Sanader \u00e8, divenuto, cos\u00ec, Primo ministro di un governo conservatore, sostenuto anche dal Partito Social-Liberale Croato (HSLS).\nAlle elezioni del 2007, il partito, pur di fronte ad una decisa avanzata dei concorrenti dell'SDP, \u00e8 comunque riuscito ad incrementare il numero dei suoi seggi, per il declino contemporaneo dell'Partito Croato dei Diritti (HSP) di estrema destra e a formare un secondo governo Sanader con l'appoggio dell'alleanza HSLS-HSS e delle minoranze nazionali.\nNel luglio 2009 il premier croato Ivo Sanader, a due anni dalla scadenza del mandato, annuncia le sue dimissioni, poco tempo dopo fugge in Austria, dato il suo coinvolgimento in malversazioni ai danni dello stato e a episodi di corruzione con la banca Alpe Adria. Nel 2011 \u00e8 stato estradato in Croazia e incarcerato per direttissima. Anche alcuni ministri e buona parte della dirigenza di HDZ si sono trovati coinvolti, mentre il partito perde vertiginosamente consensi. A prendere il posto di Sanader, sia come premier, sia come presidente del partito \u00e8 Jadranka Kosor, espressione della corrente nazional-conservatrice di destra di HDZ.\nAlle elezioni del 2011, HDZ guidata dalla premier Jadranka Kosor, subisce la pi\u00f9 grande sconfitta elettorale della sua storia, perdendo pi\u00f9 del 13% e attestandosi al 23,5% con 44 seggi. Si piazza quindi all'opposizione del nuovo governo formato dalla Coalizione Kukuriku di centro-sinistra e guidato da Zoran Milanovi\u0107.\nIl 20 maggio 2012 al congresso del partito Tomislav Karamarko venne eletto presidente di HDZ, succedendo a Jadranka Kosor.\nAl congresso straordinario del 17 luglio 2016 Andrej Plenkovi\u0107, esponente della corrente moderata (cristiano-democratica e popolare) \u00e8 eletto presidente del partito.\nAlle elezioni europee del 2019 \u00e8 riuscito ad ottenere 244.076 voti, pari al 22,73% ottenendo cos\u00ec 4 seggi al Parlamento Europeo."}
{"id": "730969", "revid": "320578", "url": "https://it.wikipedia.org/wiki?curid=730969", "title": "Trota marmorata", "text": ""}
{"id": "730970", "revid": "339392", "url": "https://it.wikipedia.org/wiki?curid=730970", "title": "Cinque Terre Sciachetr\u00e0", "text": ""}
{"id": "730971", "revid": "486946", "url": "https://it.wikipedia.org/wiki?curid=730971", "title": "Orome", "text": ""}
{"id": "730973", "revid": "767487", "url": "https://it.wikipedia.org/wiki?curid=730973", "title": "Rossana Casale (album)", "text": "Rossana casale (con \"casale\" scritto minuscolo) \u00e8 il primo album della cantante jazz italiana Rossana Casale, prodotto dalla Premiata Forneria Marconi nel 1984.\nL'album, che evidenzia gi\u00e0 una certa tendenza al jazz melodico, spiccatamente commerciale, serve all'artista come traino verso il grande pubblico, vendendo circa 50.000 copie."}
{"id": "730974", "revid": "767487", "url": "https://it.wikipedia.org/wiki?curid=730974", "title": "Fabrizio Fontana (compositore)", "text": "Biografia.\nOrdinato sacerdote, fu iscritto nel 1650 come organista tra i soci della Congregazione di Santa Cecilia a Roma. Prest\u00f2 servizio in Santa Maria in Vallicella fino al 1657, quando fu chiamato a sostituire Alessandro Costantini all'organo di San Pietro. Nel 1692 divenne organista di Santa Maria dell'Anima.\nPubblic\u00f2 una raccolta di \"12 ricercari\" (1677) ispirati allo stile \"antico e grave\" delle Fantasie di Girolamo Frescobaldi."}
{"id": "730975", "revid": "283141", "url": "https://it.wikipedia.org/wiki?curid=730975", "title": "Ricercario", "text": ""}
{"id": "730976", "revid": "111006695", "url": "https://it.wikipedia.org/wiki?curid=730976", "title": "Marco Antonio Cavazzoni", "text": "Biografia.\nNulla si conosce della sua formazione. Fino al 1512 fu alla corte di Urbino, quindi si stabil\u00ec a Venezia come contraltista presso la cappella di S. Marco, incarico che mantenne fino alla morte, e presso Francesco Cornaro. Nel 1520 si rec\u00f2 a Roma come clavicembalista al servizio di papa Leone X, ma rientr\u00f2 a Venezia l'anno successivo. Fu anche attivo a Chioggia come organista (1536-1537).\nLa sua produzione consiste pressoch\u00e9 esclusivamente in un volume pubblicato a Venezia nel 1523 (\"Recerchari Motetti Canzoni composti per Marcantonio di Bologna Libro Primo\"), contenente quattro canzoni (trascrizioni di chanson vocali) e due ricercari, seguiti ognuno da un mottetto (\"Salve Virgo\", \"Stella maris\").\nIn particolare i ricercari rivestono una grande importanza storica, trattandosi delle prime composizioni pubblicate in Italia direttamente destinate all'organo in quanto forme strumentali autonome, non adattamenti di musiche vocali.\nAnche suo figlio Girolamo Cavazzoni \u00e8 stato un importante compositore."}
{"id": "730978", "revid": "1610933", "url": "https://it.wikipedia.org/wiki?curid=730978", "title": "Ritina di Steller", "text": ""}
{"id": "730985", "revid": "113507322", "url": "https://it.wikipedia.org/wiki?curid=730985", "title": "Po\u010dajivska Lavra", "text": "Il Lavra di Po\u010dajiv dedicato all'Assunzione della Vergine (, ) \u00e8 stato per secoli il monastero pi\u00f9 importante dell'Ucraina occidentale. Sito su una collina alta sessanta metri presso la citt\u00e0 di Po\u010dajiv, nell'Oblast di Ternopil, \u00e8 posto a sud-ovest di Kremenets e a nord di Ternopil.\nStoria.\nOrigini.\nLa prima testimonianza scritta della presenza di questo monastero data al 1527, anche se la tradizione locale lo ritiene fondato almeno tre secoli prima, durante l'invasione mongola della Russia, da alcuni monaci fuggiti dal Monastero delle Grotte di Kiev. Una leggenda racconta che la Theot\u00f3kos apparve ai monaci in quel luogo contornata da una colonna di fiamme, lasciando l'impronta del suo piede sulla roccia ove era sostata. Tale impronta divenne oggetto di culto per la popolazione locale, che ritiene ancor oggi curative le acque della fonte che sgorga nei pressi di tale roccia.\nNel XVI secolo l'abbazia raggiunse una discreta importanza, tanto che nella stessa fu costruita una cattedrale in pietra. Si narra che nel 1597 una nobildonna locale, Anna Hojska, don\u00f2 al monastero tutti i propri possedimenti terrieri e un'icona miracolosa della Vergine, ritenuta tale persino dalla Chiesa cattolica. Quest'immagine, tradizionalmente nota come Nostra Signora di Po\u010dajiv, fu donata ad Anna da un vescovo bulgaro di passaggio in Ucraina e aiut\u00f2, secondo la leggenda, il fratello di quest'ultima a guarire dalla cecit\u00e0.\nSan Giobbe di Po\u010dajiv.\nNel 1604 si un\u00ec alla comunit\u00e0 monastica Ivan Zalizo, un noto monaco teologo difensore dell'ortodossia e feroce critico della cosiddetta Unione di Brest, accordo che aveva riavvicinato la Chiesa ortodossa russa alla Chiesa Cattolica romana e aveva fatto nascere la Chiesa Uniata. Zalizo install\u00f2 a Po\u010dajiv una pressa da stampa nel 1630 che permise di diffondere i testi teologici del medesimo per tutta la Galizia e la Volinia. La pressa fu in funzione all'interno delle mura monasteriali fino al 1924 quando venne trasportata la monastero di San Giobbe di Po\u010dajiv sito a Jordanville, New York.\nOrdinato alcuni anni prima del suo arrivo a Po\u010dajiv monaco con il nome di Giobbe, Zalizo, una volta divenuto egumeno del monastero, impose una severa disciplina e numerose riforme alla vita monastica. Durante il suo ufficio monastico, il Lavra sub\u00ec incessanti attacchi legali da parte dell'erede di Anna Hojska, il nipote Andrzej Firlej, castellano di Belz, il quale cit\u00f2 pi\u00f9 volte in giudizio il monastero per poter rientrare in possesso dei beni della propria ava. Nel 1623, Firlej razzi\u00f2 il monastero rubando l'icona miracolosa e tenendo questa presso di s\u00e9 fino al 1641, quando la decisione di una corte giudiziaria restitu\u00ec l'icona ai monaci. Giobbe di Po\u010dajiv mor\u00ec il 25 ottobre 1651 e fu canonizzato santo poco dopo.\nL'unione con Roma.\nDurante la guerra contro i Turchi, il monastero fu assediato per un certo periodo dagli Ottomani che tradizione popolare vuole essere stati messi in fuga dall'apparizione nei cieli sopra il monastero dell'immagine della Vergine accompagnata da alcuni angeli e da San Giobbe. Una cappella del monastero testimonia con un affresco questo evento miracoloso.\nSecondo alcune fonti, Feofan Prokopovich, un ucraino riformatore della Chiesa ortodossa russa, prese i voti monastici a Po\u010dajiv. Successivamente visit\u00f2 il monastero accompagnato dal suo sovrano, Pietro il Grande, nel 1712.\nDopo il 1720, quando il monastero fu diretto dall'ordine degli Uniati di San Basilio Magno, la sua prosperit\u00e0 declin\u00f2 improvvisamente. Il processo di decadenza si arrest\u00f2 a causa di un singolare avvenimento. Nel 1759, una carrozza del Conte polacco Miko\u0142aj Bazyli Potocki si capovolse vicino alle mura del monastero. In un moto di rabbia, Potocki spar\u00f2 al conducente per tre volte senza tuttavia ferirlo. Attribuendo questo accadimento all'intercessione divina, Potocki si trasfer\u00ec a Po\u010dajiv e inizi\u00f2 ad elargire doni al monastero.\nNel 1773, Potocki (che era un cristiano di rito cattolico), chiese al Papa di riconoscere l'icona di Po\u010dajiv come miracolosa e San Giobbe come santo cattolico. Solo la prima richiesta fu esaudita. Alla sua morte, avvenuta nel 1782, fu seppellito nella Cattedrale dell'Assunzione la cui costruzione era stata da lui stesso finanziata.\nTra Polonia e Russia.\nIn seguito della divisione della tripartizione della Polonia avvenuta nel 1795 la Volinia divenne parte dell'Impero Russo. Anche se si registr\u00f2 un sensibile aumento della conversioni dal cattolicesimo all'ortodossia, le autorit\u00e0 russe non confiscarono immediatamente i terreni di coloro che non volevano convertirsi, anzi nelle tipografie e nelle scuole religiose si continu\u00f2 ad usare il Latino e il linguaggio pi\u00f9 utilizzato rimase il Polacco. Tuttavia si potevano presagire i primi mutamenti in senso russofono della regione. Nel 1823, il Vescovo ortodosso della Volinia scrisse allo Zar Alessandro I chiedendo che il monastero di Po\u010dajiv tornasse sotto l'egida della Chiesa ortodossa russa ma tale richiesta fu ignorata. Fu solo nel 1831, dopo l'appoggio degli Uniati alla Rivolta di Novembre, che Nicola I di Russia ordin\u00f2 che il chiostro tornasse sotto il controllo ortodosso. Il 10 ottobre 1831 l'intero territorio del monastero fu riconsacrato alla religione Cristiana ortodossa ponendo fine a 110 anni di monachesimo cattolico unionate. Nessun monaco si oppose a tale cambiamento e quasi tutti accettarono di buon grado la conversione.\nDue anni pi\u00f9 tardi, nel 1833, il monastero fu elevato al rango di Lavra e divenne la residenza estiva dei vescovi e uno dei centri focali di pellegrinaggio, per i fedeli ortodossi russi e balcanici. La sua immagine simbolica di avamposto ortodosso dell'occidente (distante solo pochi chilometri dal confine con il cattolico Impero asburgico) fu largamente utilizzata dalla propaganda pan-slava.\nDurante la prima guerra mondiale molti ucraini abitanti in Galizia si misero in pellegrinaggio verso il Lavra, alcuni convertendosi persino al cristianesimo ortodosso. Nel 1915 Po\u010dajiv insieme a tutta la Volinia divent\u00f2 territorio di battaglia tra Russia e Austria, e gli scontri per la supremazia territoriale si protrassero fino alla rivoluzione d'ottobre. Dopo la Pace di Riga del 1921 la Volinia fu annessa alla Polonia e il Lavra con essa. A partire da quella data il monastero si trov\u00f2 a fronteggiare una profonda crisi dovuta in parte alla guerra appena conclusa, che aveva lasciato prostrata economicamente l'intera regione, in parte a causa dei vincoli ecclesiastici ai quali i monaci ortodossi furono costretti a sottomettersi. Come la maggior parte delle comunit\u00e0 Russo-ortodosse trovatesi al di fuori dai confini dell'Unione sovietica e come tali aliene da qualsiasi controllo ecclesiastico della perseguitata Chiesa ortodossa russa, il Lavra dovette cercare altrove la propria guida organizzativa sottomettendosi al Patriarcato ecumenico di Costantinopoli e aderendo nel 1923 alla Chiesa Ortodossa Polacca.\nFino alla fine degli anni venti del XX secolo il Lavra fu un luogo pacifico e i monaci erano intenti a riportare l'edificio agli antichi splendori. Fu il primo monastero ad essere dotato di una linea elettrica. Nel 1929 una persecuzione cattolica colp\u00ec la maggioranza ortodossa della Volinia. Nonostante numerosi soprusi posti in essere dallo stato polacco il Lavra sopravvisse fino a diventare il principale centro ortodosso della repubblica.\nStoria moderna e contemporanea.\nNel 1939, cos\u00ec come stabilito dal Patto Molotov-Ribbentrop la Volinia fu annessa all'Unione Sovietica, suscitando inizialmente l'entusiasmo della parte ortodossa della popolazione, che avvertiva al pari di un giogo l'annessione alla Polonia cattolica. Tuttavia la politica anti-religiosa delle autorit\u00e0 sovietiche continu\u00f2, seppur stemperandosi rispetto agli eccessi degli anni venti, quando molti religiosi furono torturati, perseguitati o uccisi. Il Lavra fu trasferito sotto il patriarcato moscovita: durante questo periodo migliaia di pellegrini ortodossi da tutta l'Unione Sovietica, sfidando il potere politico, giunsero a Po\u010dajiv per venerare la sacra icona. Il Lavra fu comunque duramente attaccato dalle autorit\u00e0, che arrivarono a confiscarne gran parte dei terreni e a chiuderne le scuole religiose, pur esimendosi dallo smantellare il monastero stesso a causa del gran numero di pellegrini che lo visitavano giornalmente.\nQuando la Germania nazista invase l'Ucraina, il 22 gennaio 1941, le autorit\u00e0 tedesche non chiusero il Lavra, limitandosi a confiscare e depredare il poco che era stato lasciato da quelle sovietiche. Durante questo periodo si form\u00f2 l'autocefala Chiesa ortodossa ucraina, supportata dai tedeschi. Tuttavia il Po\u010dajivska Lavra rifiut\u00f2 di aderirvi, vedendo in essa null'altro che uno scisma dalla chiesa russa. Durante la guerra la politica delle autorit\u00e0 sovietiche riguardo alla religione mut\u00f2 radicalmente: appoggiando il ristabilirsi della Chiesa ortodossa russa nelle lande ucraine intendeva in tal modo aumentare la resistenza patriottica contro l'invasore. Il Lavra venne cos\u00ec a recitare un ruolo attivo nelle vicende politiche del tempo, appoggiando segretamente la resistenza anti-nazista e dando rifugio ai perseguitati politici. Nell'agosto 1944 l'Armata Rossa liber\u00f2 la Volinia e si racconta che i soldati si inchinarono davanti alle mura del monastero.\nDopo la guerra il lavra si trov\u00f2 situato su di un territorio contenente la pi\u00f9 grande concentrazione di parrocchie ortodosse in Unione sovietica. La sua posizione di avamposto occidentale dell'ortodossia fu ulteriormente rinforzata dal Sinodo di Lvov, organizzato dallo Stato, che dispose la conversione forzata dei cristiani di rito cattolico della Galizia. Tuttavia la nuova tendenza tollerante nei confronti della religione in Unione Sovietica termin\u00f2 alla fine degli anni cinquanta con la nuova politica del disgelo. In questo periodo il Lavra fu oggetto di un'intensa pressione del governo sovietico, che si concretizzava in un controllo costante delle attivit\u00e0 del monastero e l'imposizione a questo di proprie direttive tanto che, nel 1959, in un edificio prima utilizzato come chiesa, fu aperto dalle autorit\u00e0 statali un museo dell'ateismo. Nonostante le continue pressioni e umiliazioni il monastero sopravvisse tanto che alla fine degli anni settanta, rappresent\u00f2 il pi\u00f9 importante centro teologico nell'Esarcato ucraino della Chiesa ortodossa russa.\nAlla fine degli anni ottanta, quando il potere statale sovietico allent\u00f2 le proprie restrizioni concernenti la religione, il museo dell'ateismo fu chiuso e fu trasformato dapprima in una scuola teologica e nel 1991 in un seminario. allo stesso tempo il govern\u00f2 permise la ricostituzione di una Chiesa cattolica ucraina e di una Chiesa ortodossa ucraina autocefala. Le nuove realt\u00e0 entrarono in conflitto con il monastero per i metodi violenti con cui, aiutati da forze paramilitari nazionaliste ucraine, attaccavano le parrocchie della chiesa ortodossa russa, costringendo la stessa a interrompere ogni attivit\u00e0 in diverse parti della Volinia. Un reggimento cosacco fu armato dal monastero al fine di tutelare l'esistenza delle parrocchie di rito russo-ortodosso rimanenti e del monastero stesso, fin dal 1992 reclamato dalla Chiesa ortodossa ucraina.\nFin dall'indipendenza ucraina il Lavra ha posto in essere continui sforzi per diventare il secondo centro ortodosso in ucraina dopo il monastero delle Grotte di Kiev. I primi alunni della scuola seminarile hanno ora raggiunto il rango di vescovi e la letteratura e le icone ivi prodotte possono essere facilmente trovate in ogni parte dell'Ucraina, oltre che nelle vicine Russia e Bielorussia. Migliaia di pellegrini ortodossi giungono ogni anno a visitare il monastero da tutti i territori dell'ex Unione Sovietica, dai Balcani e dai pi\u00f9 lontani territori ortodossi.\nSant'Amphilochios di Po\u010dajiv.\nIl 12 maggio 2002 la Chiesa ortodossa ucraina canonizz\u00f2 a santo il monaco, Amphilochios (Amfilohiy) di Po\u010dajiv, al secolo Yakiv Holovatyuk (1894 - 1971). Amphilochios nacque il 27 novembre 1894 nel villaggio di Mala Ilovytsya, sito nella provincia di Ternopil nell'Ucraina occidentale. Nel 1925 fu ordinato monaco ed entr\u00f2 nel Po\u010dajivska Lavra. Nel 1936 Amphilochios acquist\u00f2 il rango di hieromonaco (sacerdote-monaco). La sua vita legata ai precetti delle sacre scritture attrasse presto folle di pellegrini che gi\u00e0 in vita lo veneravano come santo e che lo venivano giornalmente a visitare nella sua cella, sita poco distante dal cimitero del Lavra. Il 12 maggio 2002 fu canonizzato dalla chiesa ortodossa ucraina dopo che una commissione ne ebbe analizzato la sua vita trovando inoltre le sue reliquie in perfetto stato di conservazione. Oltre ortodossi arrivarono da ogni parte dell'Ucraina per prendere parte alla canonizzazione Amphilochios le cui reliquie, secondo una credenza popolare, avrebbero poteri curativi.\nCostruzioni del Lavra.\nIl Lavra \u00e8 dominato dalla struttura della Cattedrale dell'Assunzione, commissionata dal Conte Nicholas Potocki per essere la pi\u00f9 grande Chiesa Uniate Cattolica dell'est europeo e costruita tra il 1771 e il 1783 dai disegni dell'architetto tedesco Gottfried Hoffmann. La parte esteriore della cattedrale, con le sue torri affiancate alla facciata, \u00e8 stata realizzata in uno stile di transizione tra il barocco e il neo-classicismo. Molte strutture, tra le quali la cappella d'inverno del 1862 e il refettorio del 1888, sono state aggiunte alla struttura solo successivamente.\nDopo la conversione al cristianesimo ortodosso dei monaci di Po\u010dajiv, il ricco e rifinito interno della cattedrale fu completamente rinnovato per meglio aderire agli standard della Chiesa ortodossa. Dopo un incendio che l'ha parzialmente danneggiata nel 1874 le pitture e le sculture furono restaurate o sostituite. La cattedrale contiene, oltre alla tomba di Nicholas Potocki, le due pi\u00f9 grandi attrattive di Po\u010dajiv: l'impronta della Vergine e l'icona miracolosa.\nA sud-est della cattedrale si trova una torre campanaria che, con i suoi 65 metri, \u00e8 una delle pi\u00f9 alte in Ucraina. Eretta in sei livelli tra il 1861 e il 1869, contiene diverse campane di cui la pi\u00f9 grande, realizzata nel 1886, pesa 11,5 tonnellate.\nPoco distante sorge la cattedrale della Trinit\u00e0, costruita tra il 1906 e il 1912 secondo il progetto di Aleksej \u0160\u010dusev. L'aspetto austero di tale costruzione \u00e8 basato sulla ripresa dell'architettura medioevale del Nord della Russia mentre il portico contiene mosaici simbolisti e dipinti di Nicholas Roerich.\nLe chiese delle grotte di San Giobbe e dei Santi Antonio e Teodosio sono situate per la maggior parte della loro estensione sotto terra. La loro costruzione inizi\u00f2 nel 1774 ed ebbe vari stadi di edificazione, di cui l'ultimo nel 1860. La Chiesa di san Giobbe contiene un famoso regalo della Contessa Orlova, un reliquario di argento che oggi contiene le reliquie del santo.\nCostruzioni pi\u00f9 recenti sono le due cappelle, una eretta per celebrare il 400 anniversario della donazione dell'icona miracolosa della Vergine da parte di Anna Hoiskaja, la seconda in onore del secondo millennio dalla venuta di cristo, furono terminate e inaugurate rispettivamente nel 1997 e nel 2000."}
{"id": "730987", "revid": "36426", "url": "https://it.wikipedia.org/wiki?curid=730987", "title": "San Miniato al Tedesco", "text": ""}
{"id": "730988", "revid": "2039709", "url": "https://it.wikipedia.org/wiki?curid=730988", "title": "Piazza", "text": "Una piazza, in urbanistica, \u00e8 uno spazio pubblico racchiuso all'interno di un centro abitato, pi\u00f9 largo delle strade che vi convergono, in maniera che si crei uno spazio di raccolta.\nStoria.\nNel mondo antico le citt\u00e0 svolgevano un ruolo primario nel territorio in quanto rappresentavano il potere e la politica che spesso erano caratteristiche esercitate dal popolo e quindi una prerogativa della cittadinanza, inoltre erano anche il luogo del commercio e degli scambi e lo spazio all'interno di esse che rappresentava questi aspetti era appunto la piazza. Infatti possiamo vedere che nell'antica Grecia la piazza, che si chiamava \"Agor\u00e0\", era oltre il 'centro' del potere religioso e commerciale della citt\u00e0 soprattutto il luogo simbolo della democrazia del paese, tant'\u00e8 che vi si riuniva l'assemblea della polis per parlare di politica.\nL'urbanistica e l'edificazione delle citt\u00e0 nell'antica Roma erano molto importanti per i motivi sopra citati, ma in pi\u00f9 dovevano svolgere anche il ruolo di monumento della civilt\u00e0 romana cos\u00ec che fosse anche nei luoghi remoti dell'impero forte la presenza della cultura latina. Nasce cos\u00ec il concetto di citt\u00e0 ideale (che ben ci riferisce Vitruvio) che doveva rispettare l'\"imago urbis\" di Roma e quindi doveva aver sempre nelle sue costruzioni le strutture tipiche del mondo romano: terme, anfiteatro, teatro, basilica, tempio e foro, che cos\u00ec codificato era pi\u00f9 facilmente esportabile. Questo modello della cultura romana la quale molto prende da quella ellenica, la piazza centrale rappresentava come nell\"'Agor\u00e0\" il fulcro della vita della comunit\u00e0, ma anche il suo simbolo e quindi doveva essere maestosa e pulita quindi assumeva dimensioni elevate, doveva essere costruita con un porticato e connessa al tempio assumendo cos\u00ec anche il ruolo di vero centro geometrico della citt\u00e0 storica, veniva chiamata \"Foro\".\nCaratteristiche.\nLa piazza ricopre svariate funzionalit\u00e0: pu\u00f2 fungere da parcheggio per la sosta dei veicoli, da mercato per ospitare i venditori ambulanti; la piazza centrale il pi\u00f9 delle volte coincide con il luogo dove si affacciano gli edifici principali sede del governo della citt\u00e0 o quelli religiosi; le casistiche sono innumerevoli. Tuttavia gli aspetti fondamentali di una piazza possono essere indicati in uno spazio aperto, prerogativo della citt\u00e0, circondato da edifici in genere di valenza pubblica, fornisce ritrovo fra le persone di una collettivit\u00e0 urbana, in essa si svolgono funzioni che interessano le persone che vivono in quel momento la citt\u00e0 ed in base alla sua importanza sar\u00e0 pi\u00f9 o meno frequentata."}
{"id": "730991", "revid": "648716", "url": "https://it.wikipedia.org/wiki?curid=730991", "title": "Locomotiva FS 910", "text": "Le locomotive del gruppo 910 erano delle locomotive a vapore progettate dalla Rete Sicula, dove erano immatricolate come gruppo 400, poi incorporate nelle Ferrovie dello Stato dopo il 1905.\nStoria.\nCon le convenzioni del 1885 la Rete Sicula, subentrata alla disciolta S.F.C.S. (Societ\u00e0 per le Strade Ferrate Calabro-Sicule, dovette affrontare il problema di costruzione di nuove linee e mezzi di trazione moderni. L'ultimo e pi\u00f9 importante progetto, opera dell'ingegner Guglielmo Cappa, fu proprio quello delle locomotive a vapore del gruppo 400, poco dopo reimmatricolate nel parco delle neo-costituite FS a partire dal 1905. La locomotiva nacque in risposta alla necessit\u00e0 di disporre per le linee acclivi, come la Messina-Palermo con il suo valico dei Monti Peloritani e la sua lunga galleria. La locomotiva doveva inoltre essere, universale, cio\u00e8 atta anche ai servizi minori di tipo locale o pendolare ed avere la caratteristica di bidirezionalit\u00e0, per guadagnare tempo nelle stazioni terminali evitandone la giratura in piattaforma. \nLa scelta si orient\u00f2 quindi verso un progetto di una locotender a rodiggio simmetrico, 1' C 1' che permetteva la stessa velocit\u00e0 in entrambe le direzioni di marcia. Il progetto venne realizzato dalla Ansaldo di Sampierdarena e le consegne avvennero proprio a ridosso del passaggio delle Rete Sicula alle FS. Nel 1906 un esemplare venne esposto all'Esposizione di Milano.\nLa prima consegna fu di 6 locomotive immatricolate dalla \"Sicula\" come RS 401-406. Gi\u00e0 dalla consegna successiva le altre presero gi\u00e0 la numerazione 91xx.\nL'intero gruppo venne per\u00f2 concentrato a Milano per i servizi suburbani, trasferendovi quelle che ancora si trovavano in Sicilia. Nel corso degli anni subirono delle piccole modifiche continuando a svolgere un buon servizio sempre nei depositi locomotive di Milano Centrale e di Pavia per il servizio sulle linee da Milano verso Bergamo, Como, Lecco e Voghera. \nNel 1929 la 910.042 fu oggetto di un esperimento di conversione in locomotiva diesel-Zarlatti, che comport\u00f2 lo smontaggio della caldaia e l'installazione di un motore diesel a due tempi usato per azionare un compressore di aria con cui vennero azionati i cilindri motori. Le prove si svolsero sulla Ferrovia Roma-Lido dal 6 aprile al 25 aprile del 1929 effettuando 16 coppie di corse di andata e ritorno. La velocit\u00e0 massima raggiunta con un carico trainato di 101 t fu di 74 km/h. L'esperimento riusc\u00ec, ma evidenzi\u00f2 anche i suoi limiti, infatti si ebbero alcuni inconvenienti: il 17 aprile si ruppe lo stantuffo della pompa di circolazione dell'acqua motore e il 23 aprile si sfil\u00f2 un tubo del compressore Westinghouse. L'esperimento, per questi motivi, non ebbe seguito pratico.\nDurante la guerra un certo numero venne utilizzato per operazioni in Jugoslavia e sette di esse vi rimasero definitivamente alla fine del conflitto incorporate dalle ferrovie iugoslave (JZ).\nCaratteristiche tecniche.\nLe locomotive erano del tipo locotender a vapore saturo e a doppia espansione, con una disposizione disimmetrica dei cilindri, con quello pi\u00f9 grande, a bassa pressione, sulla destra della locomotiva e distributore a cassetto e quello ad alta pressione, pi\u00f9 piccolo, sul lato sinistro e con distribuzione a stantuffo. La trasmissione era esterna con distribuzione tipo Walschaerts.\nIl telaio della locomotiva supportava i tre assi accoppiati e due carrelli a un asse, di tipo Adams, alle due estremit\u00e0 che rendevano la macchina stabile anche a velocit\u00e0 elevate sia a marcia avanti che a marcia indietro. La caldaia aveva il forno di tipo cilindrico e 222 tubi bollitori, aumentati a 226 nella seconda serie di ordinazione. Nonostante fosse una locotender, la particolare conformazione della macchina, con i cassoni d'acqua che la circondavano tutta, permetteva una notevole autonomia con 3\u00a0000\u00a0kg di carbone e 8\u00a0000\u00a0kg di acqua a bordo. \nUna modifica attuata dalla seconda serie in poi fu l'elevazione del diametro delle ruote portanti da 830 a 960\u00a0mm e la sostituzione del sistema di lubrificazione Nathan con quello a pompa di lubrificazione Friedmann. \nLa locomotiva era dotata di freno ad aria compressa e freno moderabile. Era inoltre in grado di alimentare la condotta per il riscaldamento a vapore del treno.\nDepositi di Assegnazione.\nLa locomotiva 910.001 \u00e8 stata restaurata ed inserita nel parco rotabili storici del Museo nazionale ferroviario di Pietrarsa. \nLa locomotiva 910.045 ha prestato servizio temporaneamente fino al giugno 1925 sulla Ferrovia Roma-Lido."}
{"id": "730995", "revid": "399", "url": "https://it.wikipedia.org/wiki?curid=730995", "title": "Sagne", "text": "Per sagne si intende un formato di pasta tipico della cucina di una vasta area della Lazio sud-orientale (in particolare della Valle Latina e di altre zone montane della regione), dell'Abruzzo, del Molise, nonch\u00e9 del Salento leccese. Le tre regioni hanno riconosciuto questa pasta come prodotto agroalimentare tradizionale. In particolare l'Abruzzo fa riferimento alla ricetta tradizionale delle sagne a pezze e cicerchie.\n\u00c8 caratterizzata dall'impasto a base di soli acqua, farina e sale, che ne denotano l'origine povera (era infatti la pasta \"di tutti i giorni\", in contrapposizione della pasta all'uovo, propria dei giorni festivi). Oggi per\u00f2 non \u00e8 inusuale che all'impasto siano aggiunte uova.\nIl formato tipico delle sagne \u00e8 rettangolare; in base alla destinazione d'uso o alla zona si presentano con varie forme e grandezze: piccole listarelle \"sagne o tajarelle\", rombi pi\u00f9 ampi \"pettele o pettelozze\" o piccoli quadrati \"taccunelle\".\nQuesto formato di pasta viene solitamente destinato alla preparazione del piatto \"sagne e fagioli\", alle volte declinato nella variante che prevede l'aggiunta di cotiche di maiale. \u00c8 molto comune anche l'uso dei ceci; in tal caso si distingue per l'aspetto simile a una minestra, dovuto all'estrema fluidit\u00e0 del sugo di pomodoro che accompagna la pasta.\nNel Salento si chiamano \"sagne, o anche, sagne 'ncannulate\", cio\u00e8 \"attorcigliate\", o \"sagne torte\" ovvero ritorte (come se fossero attorcigliate attorno ad un supporto cilindrico) e sono lunghe lagane arrotolate su se stesse che vengono servite con sugo di pomodori freschi, basilico e cacio-ricotta (qualcuno aggiunge un po\u2019 di pangrattato per asciugare eventuali residui di acqua di scolatura), altri usano la ricotta-scante (una crema di ricotta piccante, da \"uscante\", cio\u00e8 che brucia), oppure con sugo di carne (maiale o agnello) con aggiunta di peperoncino, a piacere."}
{"id": "730996", "revid": "767487", "url": "https://it.wikipedia.org/wiki?curid=730996", "title": "Principio di imparzialit\u00e0", "text": "Il principio di imparzialit\u00e0, in diritto, \u00e8 un principio giuridico che orienta l'attivit\u00e0 della pubblica amministrazione, volta alla realizzazione dell'interesse pubblico, debba essere svolta con imparzialit\u00e0.\nCaratteri.\nLa Costituzione italiana accoglie tale principio con il secondo comma dell'articolo 97 dove stabilisce che:\nL'imparzialit\u00e0 deve intendersi sia come divieto di una qualsiasi forma di favoritismo nei confronti di alcuni soggetti, sia come ugual diritto di tutti i cittadini ad accedere ai servizi erogati dalla pubblica amministrazione. In particolare, l'art. 97 impone alla P.A. di svolgere la propria attivit\u00e0 nel pieno rispetto della giustizia.Tale profilo \u00e8 stato ulteriormente ribadito dalla gi\u00e0 citata inclusione \u2013 ad opera della l. 69/2009 \u2013 tra i criteri dell'attivit\u00e0 amministrativa anche di quello dell'imparzialit\u00e0.\nNel rapporto dei funzionari con l'appartenenza politica.\nL'art. 98 comma 3\u00b0 della Costituzione affida al legislatore la facolt\u00e0 di limitare il diritto di concorrere democraticamente all'esercizio della sovranit\u00e0 popolare, all'interno di una propria scelta di natura politica, \u00abin capo a certe categorie di dipendenti pubblici \"sensibili\", cos\u00ec com'\u00e8 avvenuto, per esempio, per i magistrati a cui \u00e8 stato posto il divieto di iscriversi ai partiti\u00bb.\nAl di fuori di queste leggi esplicitamente autorizzate ad imporre il divieto \"per i magistrati, i militari di carriera in servizio attivo, i funzionari ed agenti di polizia, i rappresentanti diplomatici e consolari all\u2019estero\", non esiste un divieto generalizzato dei dipendenti pubblici italiani di iscriversi ad un partito politico. Per i militari, in base a norme secondarie, si ritiene piuttosto esistere \"un divieto di immistione in ambito politico: diversamente optando, il militare, anche se non iscritto a partiti, finirebbe per non poter partecipare anche a riunioni e manifestazioni (...) Segnatamente, per\u00f2, la mera iscrizione ad un partito politico non costituisce partecipazione ad una competizione politica\"."}
{"id": "730998", "revid": "767487", "url": "https://it.wikipedia.org/wiki?curid=730998", "title": "Earth and Fire (album)", "text": "Earth and Fire \u00e8 il primo album in studio degli Earth and Fire, pubblicato nel 1970.\nSebbene non si possa ancora parlare di rock progressivo, il gruppo aveva indubbiamente delle analogie con i lavori coevi dei Genesis e degli Yes (da notare che anche i due gruppi britannici non iniziarono la loro carriera con lavori propriamente progressivi). Il primo singolo fu \"Season\", scritta da George Kooymans, chitarrista e cantante dei Golden Earring. La copertina \u00e8 di Roger Dean."}
{"id": "730999", "revid": "536103", "url": "https://it.wikipedia.org/wiki?curid=730999", "title": "Calotta artica", "text": "La calotta glaciale artica \u00e8 la calotta glaciale che copre la regione artica intorno al Polo Nord, composta dalla calotta glaciale della Groenlandia e dalla banchisa artica, una crosta di ghiaccio derivante dal congelamento dell'acqua marina al di sopra della zona del Mare Glaciale Artico.\nDescrizione.\nMentre la calotta glaciale della Groenlandia risulta abbastanza stabile con spessori di ghiaccio continentale che localmente superano anche i 3000 m, estensione e spessore della banchisa artica variano invece localmente da pochi centimetri ad alcuni metri, nella parte compresa fra il polo e la costa settentrionale della Groenlandia. \nAnnualmente, la banchisa artica attraversa un ciclo termico stagionale con una estensione minima a settembre di 5.500.000 km\u00b2 ed una massima a marzo di 15.000.000 km\u00b2 (dati medi del decennio 2000-2010); la variazione di superficie fra le due \u00e8 di oltre il 50%. Non esiste un confine netto fra banchisa e mare aperto, ma c'\u00e8 una zona intermedia costituita da lastroni di ghiaccio e altri frammenti alla deriva, che si estende o si ritira secondo le tempeste e le stagioni. \nLe prime misure attendibili dell'estensione della calotta artica risalgono agli anni '50, anche se dati veramente precisi sono stati disponibili solo dal 1978 in poi con i satelliti Seasat: da allora \u00e8 stata misurata una diminuzione costante della sua estensione media del 3% per decennio, che ha per\u00f2 subito un'accelerazione improvvisa nella decade 2000-2010, in cui ha subito un declino di quasi il 10%.\nSolo nel 1926 l'uomo conquista il Polo Nord, nella famosa impresa ispirata da Roald Amundsen, attraverso una stupefacente trasvolata della calotta artica con il dirigibile Norge.\nEffetti sul clima.\nLa calotta polare artica \u00e8 un elemento fondamentale del sistema climatico del nostro pianeta. La sua funzione pi\u00f9 importante \u00e8 quella di isolare l'acqua dell'oceano artico, relativamente calda, dall'aria polare soprastante che \u00e8 invece molto pi\u00f9 fredda. Nello stesso tempo, la calotta impedisce l'assorbimento dei raggi solari: l'albedo dei ghiacci polari \u00e8 0,6, che sale a 0,8 se sono coperti di neve, mentre l'acqua di mare ha un'albedo di solo 0,15. L'effetto complessivo quindi \u00e8 quello di mantenere freddo il polo nord, bloccando nello stesso tempo il trasferimento del calore dall'oceano all'atmosfera. \nOltre a questi, la calotta polare artica ha altri due effetti molto importanti.\nBlocco del metano.\nIl ghiaccio marino contribuisce a intrappolare il metano contenuto nel permafrost e nei clatrati sui fondali marini; una improvvisa sparizione del ghiaccio della calotta artica potrebbe innescare un evento di Riscaldamento globale simile al Massimo termico del Paleocene-Eocene di 55 milioni di anni fa, o peggio all'Estinzione di massa del Permiano-Triassico di 251 milioni di anni fa.\nEffetti idrologici.\nQuando l'acqua di mare congela, perde gran parte del suo contenuto di sale che viene assorbito dall'acqua circostante, che diventa pi\u00f9 densa e quindi pi\u00f9 pesante; perci\u00f2 durante i mesi autunnali l'artico genera delle correnti dovute all'inabissarsi di acqua marina fredda e salata. Questo \u00e8 uno dei motori della Circolazione termoalina, un sistema di grandi correnti oceaniche profonde che abbraccia l'intero pianeta. Questo meccanismo \u00e8 particolarmente forte al largo della costa est della Groenlandia, a latitudini comprese fra 72\u00b0 e 74\u00b0N, dove la corrente di Jan Mayen porta allo scoperto acqua marina molto fredda. Il ghiaccio che si forma viene spinto a sud dai venti, permettendo ad altra acqua di ghiacciare e incrementando l'efficienza del processo."}
{"id": "731000", "revid": "1573940", "url": "https://it.wikipedia.org/wiki?curid=731000", "title": "Corydoras aeneus", "text": "Corydoras aeneus (), conosciuto comunemente come Corydoras bronzeo \u00e8 un pesce tropicale d'acqua dolce, appartenente alla famiglia Callichthyidae.\nDistribuzione e habitat.\nQuesta specie ha un areale ampio, che si estende dalla Colombia al nord dell'Argentina. Vive in zone con fondali molli, sabbiosi o fangosi, ed \u00e8 comune in zone dalla corrente non troppo intensa, in particolare nel bacino del R\u00edo de la Plata. \u00c8 molto diffuso nel Pantanal.\nDescrizione.\nPresenta un corpo compresso sull'addome e sui lati, che raggiunge una lunghezza massima di 7,5 cm.\nLa testa ha il profilo abbastanza arrotondato, la bocca, provvista di barbigli, \u00e8 rivolta verso il fondo. La pinna caudale \u00e8 giallastra e biforcuta, e, come le altre pinne e il corpo, non presenta n\u00e9 macchie ne striature scure. La colorazione \u00e8 rosata, spesso con sfumature gialle e rossastre, tendente al marrone scuro su una fascia che attraversa il dorso e su parte della testa.\nBiologia.\nComportamento.\n\u00c8 una specie prevalentemente notturna che vive in gruppi, spesso anche abbastanza ampi, e trascorre la maggior parte del suo tempo sul fondale in cerca di cibo. Ogni tanto risale in superficie, dove \u00e8 capace di assorbire ossigeno dall'intestino.\nAlimentazione.\nCome gli altri \"Corydoras\" \u00e8 una specie onnivora, che trova il cibo sul fondale. La sua dieta comprende sia piante che invertebrati come insetti, crostacei e vermi, in particolare anellidi.\nRiproduzione.\nLa riproduzione avviene durante la stagione delle piogge; in questo momento le femmine sono facilmente distinguibili dai maschi perch\u00e9 hanno il ventre decisamente pi\u00f9 ingrossato. Le uova (fino a 200), fecondate mentre si trovano tra le pinne ventrali della femmina, vengono deposte su rocce o sulla vegetazione acquatica, talvolta su legno, e impiegano fino a 5 giorni per schiudersi.\nAcquariofilia.\n\u00c8 la specie di \"Corydoras\" pi\u00f9 conosciuta e diffusa negli acquari di tutto il mondo; ne sono state selezionate molte variet\u00e0, sia albine che con le pinne allungate. Va allevato in gruppi e si riproduce facilmente in cattivit\u00e0."}
{"id": "731001", "revid": "834", "url": "https://it.wikipedia.org/wiki?curid=731001", "title": "Test act", "text": ""}
{"id": "731003", "revid": "287204", "url": "https://it.wikipedia.org/wiki?curid=731003", "title": "Rebbachisaurus garasbae", "text": "Il rebbachisauro (Rebbachisaurus garasbae) era un dinosauro erbivoro dotato di collo e coda lunghi, vissuto nella parte finale del Cretaceo inferiore (Albiano, circa 105 milioni di anni fa) in Marocco.\nCaratteristiche.\nDescritto per la prima volta da Ren\u00e9 Lavocat nel 1954, questo dinosauro \u00e8 imperfettamente conosciuto: i resti comprendono, tra l'altro, grandi vertebre con processi neurali particolarmente alti, tali da far supporre la presenza di una sorta di \"vela\" di pelle sostenuta da queste strutture. L'ampliamento della superficie corporea da essa derivato potrebbe essere stato funzionale al controllo del calore corporeo. La presunta vela potrebbe essere stata simile a quella di altri dinosauri vissuti negli stessi luoghi pi\u00f9 o meno nello stesso periodo, come \"Spinosaurus\" e \"Ouranosaurus\".\nL'aspetto del rebbachisauro doveva essere quello di un grande quadrupede dotato di collo e coda molto lunghi, con una testa piccola e la suddetta \"vela\" sul dorso. Si pensa che le dimensioni di questo animale siano di 18-20 metri per 20 tonnellate di peso.\nClassificazione.\nPer molti anni dopo la sua scoperta, \"Rebbachisaurus\" \u00e8 stato confuso con i brachiosauridi e con i camarasauridi, anche a causa di altri resti ascritti a un'altra specie, \"R. tamesnensis\" del Niger, e ora ritenuti appartenere a un sauropode simile a \"Jobaria\" e sinonimo del \"Nigersaurus taqueti\". Ora si ritiene che \"Rebbachisaurus\" fosse un parente primitivo dei famosissimi \"Apatosaurus\" (=\"Brontosaurus\") e \"Diplodocus\"."}
{"id": "731004", "revid": "22356", "url": "https://it.wikipedia.org/wiki?curid=731004", "title": "Rebbachisaurus", "text": ""}
{"id": "731006", "revid": "163662", "url": "https://it.wikipedia.org/wiki?curid=731006", "title": "Licenza poetica", "text": "Con la locuzione licenza poetica si intende un errore voluto da parte del poeta, funzionale a rendere il suo componimento pi\u00f9 incisivo. L'errore pu\u00f2 essere fattuale, grammaticale oppure metrico.\nIn senso traslato, la locuzione viene usata quando una persona compie un'azione formalmente non corretta, ma accettabile date le circostanze.\nLicenza poetica fattuale.\nUn esempio noto per il primo tipo di licenza poetica \u00e8 quello di Giosu\u00e8 Carducci, il quale, nella sua \"Canzone di Legnano\", termina cos\u00ec il componimento:\nL'immagine serve a conferire solennit\u00e0 alla chiusa del componimento: la licenza sta nel fatto che, dal punto dove lo si descrive, il monte Resegone \u00e8 situato verso Nord, di fianco alle Grigne. Rispetto a Milano il sole tramonta dietro al Monte Rosa.\nLicenza poetica grammaticale.\nUn esempio di licenza poetica grammaticale si pu\u00f2 trovare ne \"Il sabato del villaggio\" di Giacomo Leopardi:\nIn italiano, infatti, si dice \"lo zappatore\", che per\u00f2 non avrebbe pi\u00f9 reso il verso un settenario; ecco dunque la scelta della licenza poetica.\nLicenza poetica metrica.\nUn tipo di licenza metrica speciale possono essere considerate le \"rime culturali\" (cio\u00e8 versi che non sono propriamente in rima, ma che lo sarebbero nel sistema vocalico di un'altra lingua): la rima siciliana, la rima francese, la rima aretina (o guittoniana) e la rima bolognese. Questo tipo di rime era molto comune nella poesia italiana delle origini.\nSi veda questo esempio di rima siciliana:\nIn questo caso abbiamo una rima di \"o\" chiusa con \"u\", tipica della poesia siciliana: la lingua siciliana non dispone infatti della \"o\" chiusa e tende a usare sempre la \"u\".\nIn questo caso (unico nella \"Divina Commedia\") di rima guittoniana notiamo una sorta di ibridazione della rima toscana (il dialetto toscano ammette la rima di \"e\" aperta ed \"e\" chiusa oppure \"o\" aperta con \"o\" chiusa) con quella siciliana:\nIn questo caso abbiamo la rima di \"u\" con \"o\" aperta."}
{"id": "731008", "revid": "2175", "url": "https://it.wikipedia.org/wiki?curid=731008", "title": "Licenze poetiche", "text": ""}
{"id": "731009", "revid": "453768", "url": "https://it.wikipedia.org/wiki?curid=731009", "title": "Yorkshire terrier", "text": "Lo yorkshire terrier \u00e8 un cane di piccola taglia da compagnia che prende il nome dall'omonima contea inglese dove nacquero i primi allevamenti di questa razza.\nCaratteristiche fisiche.\nCane a pelo lungo; il pelo ricade perfettamente diritto lungo i lati del corpo e in modo uguale da ciascuna parte, diviso da una scriminatura che va dal tartufo alla punta della coda. Molto compatto, dalle linee nette, con un portamento eretto che gli d\u00e0 un'aria importante. Nel suo insieme d\u00e0 l'impressione di un corpo vigoroso e ben proporzionato.\nCarattere.\n\u00c8 un terrier da compagnia attivo e intelligente,dotato di grande vitalit\u00e0, con un temperamento brioso, vispo e allegro. Molto giocherellone, \u00e8 di buona compagnia. Tende ad abbaiare in presenza di sconosciuti. Ama i divani e le comodit\u00e0, le coccole e la compagnia. Non tollera la solitudine e pu\u00f2 sviluppare una vera e propria ansia da separazione. \u00c8 un cane sicuramente docile e si abitua alla vita in famiglia, per questo ama ogni membro di essa, ma nello stesso tempo pu\u00f2 essere leggermente aggressivo con gli estranei. \u00c8 una razza di cane che va d'accordo anche con altre specie domestiche (es. gatti).\nQuesta razza \u00e8 anche conosciuta per essere quella preferita dagli anziani.\nOrigine.\nNella seconda met\u00e0 dell'800 la contea dello Yorkshire era divenuta un centro importante per l'industria tessile. Gli operai portavano i loro piccoli terrier a pelo lungo al lavoro, affinch\u00e9 cacciassero i topi che arrecavano molti danni alle balle di lana. Nello stesso periodo, i minatori dello Yorkshire si comportavano allo stesso modo utilizzando questi cani per scacciare i topi all'interno delle miniere di carbone.\nGrazie alle loro piccole dimensioni e alla loro agilit\u00e0 potevano facilmente entrare nelle gallerie pi\u00f9 strette e cercare nelle evenienze e in caso di pericolo, minatori in difficolt\u00e0. Oggi chiaramente non si richiede pi\u00f9 allo Yorkshire di cacciare i topi, ma sicuramente l'attitudine a questa attivit\u00e0, propria di questa razza, non \u00e8 cambiata. Il Huddersfield Ben \u00e8 considerato il progenitore di questa razza nato nel 1865 ma la razza Yorkshire Terrier nacque in seguito a vari incroci.\nRazze simili e derivate.\nLo Yorkshire Terrier discende da simili razze di Terrier scozzese, come lo Skye terrier e l'estinto Paisley terrier. Altre razze simili sono il Norwich terrier, il Norfolk terrier e il Maltese, completamente bianco. Dallo Yorkshire terrier derivano a loro volta attraverso incroci e selezioni alcune sottorazze:\nInoltre vi sono alcuni meticci di Yorkshire (non riconosciuti come razze) derivanti da accoppiamenti programmati:\nMorkie.\nIl risultato dell'accoppiamento di uno Yorkshire Terrier e di un Maltese \u00e8 detto Morkie (o yorktese).\nFourche Terrier.\nL'accoppiamento di uno Yorkshire Terrier e di un West Highland white terrier \u00e8 detto Fourche"}
{"id": "731010", "revid": "81103", "url": "https://it.wikipedia.org/wiki?curid=731010", "title": "Nomenclatura L-number", "text": "Le difficolt\u00e0 inerenti al riconoscimento e la differenziazione delle specie e sottospecie ha spinto il commercio dei pesci tropicali a sviluppare un proprio sistema di classificazione, conosciuto Nomenclatura L-number per i Loricariidae (i tradizionali \"pesci pulitori\"), una piccola ma studiata famiglia che mostra in apparenza notevoli differenze.&lt;br&gt;\nQuesto sistema usa la lettera L per identificare individui con livree e colori che non sono riconosciuti dai biologi. Talora capita che, nel momento in cui una specie viene classificata, abbia gi\u00e0 un suo L-number associato\nLista di nomeclatura L-number.\nLa lista \u00e8 ordinata in ordine numerico crescente. "}
{"id": "731020", "revid": "767487", "url": "https://it.wikipedia.org/wiki?curid=731020", "title": "Elsa Merlini", "text": "Biografia.\nNata nella Trieste ancora sotto l'Impero austro-ungarico, si trasfer\u00ec a Firenze e dovette studiare a lungo dizione per poter portare alla norma del toscano il suo scorretto vocalismo, derivato dal dialetto triestino; mut\u00f2 il suo cognome anagrafico (tedesco e di difficile pronuncia: Tscheliesnig) in Merlini, debuttando sul palcoscenico teatrale a diciassette anni con Annibale Ninchi.\nNel 1930 entr\u00f2 nella Compagnia Niccodemi e negli anni successivi si afferm\u00f2 come attrice dal repertorio brillante e comico lavorando al fianco di Sergio Tofano e Luigi Cimara con cui costituir\u00e0 la ditta Merlini-Tofano-Cimara che sar\u00e0 attiva sino al 1933.\nNel 1934 costitu\u00ec con Renato Cialente - che fu anche suo compagno nella vita - una nuova compagnia (la Merlini-Cialente) con la quale pot\u00e9 cimentarsi nel teatro drammatico, grazie ai lavori pi\u00f9 impegnati di Pirandello, Rosso di San Secondo e \u010cechov, oltre a quello moderno con una memorabile edizione di \"Piccola citt\u00e0\" di Thornton Wilder.\nIn questo periodo inizia anche la sua attivit\u00e0 di cantante, incidendo molti 78 giri e duettando anche con Vittorio De Sica (ad esempio in \"Non ti conosco pi\u00f9\", canzone tratta dal film omonimo).\nAl termine del secondo conflitto, superato il trauma della tragica morte di Cialente, torna attivamente al teatro recitando a fianco di Cesco Baseggio, Renzo Ricci ed Eva Magni, Alberto Lupo (in un'indimenticabile edizione de \"Il mago della pioggia\" del 1957), Paolo Carlini, Sandro Ruffini, Armando Migliari e Ivo Garrani.\nIl cinema.\nLavor\u00f2 anche al cinema, protagonista di molti film del cosiddetto filone del cinema dei telefoni bianchi e che la vide recitare in titoli come \"La segretaria privata\" (1931) di Goffredo Alessandrini e \"La dama bianca\" (1938) di Mario Mattoli.\nAttrice versatile e prolifica, lavor\u00f2 nel teatro di rivista con De Sica, passando poi al repertorio goldoniano fino a tornare, soprattutto negli anni cinquanta alla sua verve comica che l'aveva accompagnata negli anni del debutto.\nFrequenti le partecipazioni alla prosa radiofonica EIAR e Rai.\nSul finire degli anni cinquanta approd\u00f2 in televisione, in sceneggiati come \"Orgoglio e pregiudizio\" (1957), \"Le anime morte\" (1963), \"Il mulino del Po\" (1963) e \"I promessi sposi\" (1967), mentre nel 1968 lavor\u00f2 in radio nella rubrica \"La maga Merlini\".\nTra le sue ultime interpretazioni va ricordata \"Mela\" di Dacia Maraini, tre anni prima della morte avvenuta a Roma a 79 anni."}
{"id": "731021", "revid": "287204", "url": "https://it.wikipedia.org/wiki?curid=731021", "title": "Villaggio potemkin", "text": ""}
{"id": "731022", "revid": "1543377", "url": "https://it.wikipedia.org/wiki?curid=731022", "title": "Deaf", "text": "Deaf \u00e8 un album in studio di Foetus, qui accreditato come You've Got Foetus On Your Breath, progetto del musicista australiano James George Thirlwell, pubblicato nel 1981 dalla Self Immolation.\nVenne ristampato in formato CD nel 1997 dalla Thirsty Ear Records per il mercato statunitense. Entrambe le edizioni furono in stampa limitata: duemila copie del LP e quattromila copie del CD.\nTracce.\nTutti i brani sono di James George Thirlwell."}
{"id": "731027", "revid": "110933683", "url": "https://it.wikipedia.org/wiki?curid=731027", "title": "Principi dell'attivit\u00e0 amministrativa (ordinamento italiano)", "text": "I principi dell'attivit\u00e0 amministrativa, nell'ordinamento giuridico italiano, sono dei principi giuridici a cui deve conformarsi l'attivit\u00e0 della pubblica amministrazione italiana.\nFondamento normativo.\nI principi a cui si deve conformare l'attivit\u00e0 amministrativa, sono innanzitutto quelli stabiliti dalla Costituzione italiana, e poi quelli stabiliti dalle leggi ordinarie dello stato.\nPrincipi costituzionali.\nAlcuni principi giuridici principi presenti nella costituzione che interessano l'attivit\u00e0 amministrativa della pubblica amministrazione italiana sono:\nArticolo 5 della Costituzione.\nche recita:\n\u00abLa Repubblica, una e indivisibile, riconosce e promuove le autonomie locali; attua nei servizi che dipendono dallo Stato il pi\u00f9 ampio decentramento amministrativo (118); adegua i principi ed i metodi della sua legislazione alle esigenze dell'autonomia e del decentramento (114 e segg., IX)\u00bb\nArticolo 97 della Costituzione.\nLa Costituzione stabilisce diversi principi a cui l'attivit\u00e0 amministrativa della pubblica amministrazione si deve conformare, ma quelli che la dottrina ritiene come i pi\u00f9 caratterizzanti sono i principi costituzionali definiti dal secondo comma dell'art 97, che recita:\nIl comma fissa tre principi, che rappresentano la chiave di volta, del sistema dei principi per l'attivit\u00e0 amministrativa pubblica, che sono:\nArticolo 118 della Costituzione.\nL'articolo 118 ha introdotto nel nostro ordinamento ulteriori e pregnanti principi; recita il primo comma dell'articolo:\nDopo aver introdotto i principi di sussidiariet\u00e0, adeguatezza e di differenziazione, il quarto comma dello stesso articolo introduce l'ulteriore principio di sussidiariet\u00e0 orizzontale quando stabilisce che: \nCon quest'ultimo principio il legislatore stabilisce che \u00e8 comunque preferibile (dove possibile) soddisfare i bisogni pubblici tramite l'attivit\u00e0 dei privati piuttosto che con quella della pubblica amministrazione.\nLeggi ordinarie.\nLegge 241/1990.\nLa legge n. 241/1990 che ha definito il procedimento amministrativo, ha definito il principio della trasparenza e il principio del diritto all'accesso del procedimento amministrativo. Questi, che potrebbero definirsi come corollari del principio dell'imparzialit\u00e0 dell'attivit\u00e0 amministrativa, stabiliscono che il procedimento e le relative informazioni devono essere facilmente accessibili da parte di chi ve ne abbia legittimo interesse.\nDall'applicazione di questi due principi ne deriva che:"}
{"id": "731029", "revid": "767487", "url": "https://it.wikipedia.org/wiki?curid=731029", "title": "San Flavito", "text": "Il suo culto \u00e8 diffuso particolarmente a Marcilly-le-Hayer e a Villemaur-sur-Vanne, dove \u00e8 conosciuto anche con il nome di \"Saint-Flavy\".\nAgiografia.\nSi narra che un uomo di nome Flavito, vissuto tra il 500 e il 600 d.C., fosse un prigioniero italiano venduto come schiavo in Francia a un franco di nome Montanio, nella citt\u00e0 di Troyes.\nQui si occup\u00f2 degli affari finanziari del padrone e venne insidiato dalla moglie di quest'ultimo, alla quale tuttavia Flavito resistette.\nDopo aver reso preziosi servigi al padrone venne liberato e si fece prete dopo aver ricevuto la tonsura.\nDa quel momento visse da eremita.\nDurante la sua vita Flavito avrebbe compiuto un miracolo: egli avrebbe resuscitato il figlio di Clotario II, re merovingio dei franchi, figlio di Chilperico I e di Fredegonda.\nAlcune fonti affermano che mor\u00ec il 18 dicembre, giorno appunto della sua venerazione, di un anno imprecisato intorno alla prima met\u00e0 del VII secolo.\nCulto.\nLa Chiesa cattolica ne celebra la memoria il 18 dicembre.\nFlavito \u00e8 particolarmente venerato nella citt\u00e0 di Marcilly-le-Hayer, centro del suo culto, dove sono presenti due grandi fontane, di cui una, la \"fontaine d'Abondance\", che si dice sia sgorgata per mezzo di un miracolo del santo.\nVi \u00e8 inoltre un villaggio dedicatogli, che si chiama appunto Saint-Flavy, e un'abbazia sita nelle vicinanze ospita alcune sue reliquie."}
{"id": "731030", "revid": "124025812", "url": "https://it.wikipedia.org/wiki?curid=731030", "title": "Pliocene", "text": "Nella scala dei tempi geologici, il Pliocene \u00e8 la seconda delle due epoche geologiche che compongono il Neogene, il secondo periodo dell'Era cenozoica. Il Pliocene \u00e8 compreso tra il Miocene e il Pleistocene, ebbe inizio circa 5,332 milioni di anni fa e termin\u00f2 circa 2,588 milioni di anni fa.\nEtimologia.\nIl termine Pliocene deriva dal greco antico \u03c0\u03bb\u03b5\u1fd6\u03bf\u03bd (\"pleion\", \"pi\u00f9\") e \u03ba\u03b1\u03b9\u03bd\u03cc\u03c2 (\"kainos\", \"nuovo\") a indicare una fauna pi\u00f9 nuova tra i molluschi marini. Fu proposto nel 1847 dal geologo scozzese Charles Lyell.\nDefinizioni stratigrafiche e GSSP.\nCome limite inferiore del Pliocene, nonch\u00e9 base del piano Zancleano, \u00e8 stato preso il vertice della cronozona di polarit\u00e0 magnetica C3r (circa anni prima della sub-cronozona polare C3n.4n). Il limite \u00e8 inoltre definito dall'orizzonte di estinzione del nanoplancton \"Triquetrorhabdulus rugosus\" (= Base della zona CN10b) e la comparsa del nanoplancton \"Ceratolithus acutus\".\nIl limite superiore \u00e8 definito dalla cronozona C2n e dall'estinzione del nannoplancton \"Discoaster brouweri\" (base della zona CN13).\nGSSP.\nIl GSSP, cio\u00e8 lo strato ufficiale di riferimento della Commissione Internazionale di Stratigrafia per l'inizio del Pliocene, nonch\u00e9 confine di separazione tra Zancleano e Messiniano, si trova nei pressi dell'antica cittadina di Eraclea Minoa in Sicilia.\nSuddivisioni.\nLa Commissione Internazionale di Stratigrafia riconosce per il Pliocene la suddivisione in due piani stratigrafici, secondo il seguente schema, ordinato dal pi\u00f9 recente al pi\u00f9 antico:\nIn passato un terzo piano, il Gelasiano, era stato assegnato al Pliocene, ma ora \u00e8 invece attribuito alla successiva epoca del Pleistocene.\nPer quanto riguarda l'America Settentrionale, si utilizza un sistema differente (NALMA) con fasi differenti: \nEsistono altre classificazioni per California, Australia, Giappone e Nuova Zelanda.\nClima.\nDurante il Pliocene, la temperatura media sul pianeta inizi\u00f2 a scendere gradualmente, producendo un clima pi\u00f9 secco e con una stagionalit\u00e0 simile a quella attuale, dando inizio al processo di raffreddamento che sarebbe culminato con le glaciazioni nell'era Quaternaria. Fino alla met\u00e0 del periodo tuttavia le temperature erano in media ancora 2-3\u00a0\u00b0C pi\u00f9 alte di quelle attuali, e anche il livello dei mari era pi\u00f9 alto di 25 m.\nNell'emisfero settentrionale le glaciazioni alle latitudini intermedie erano occasionali, finch\u00e9 non si arriv\u00f2 alla permanente copertura con coltre ghiacciata della Groenlandia, avvenuta circa tre milioni di anni fa. La formazione della calotta di ghiaccio artica \u00e8 segnalata dalla brusca variazione del rapporto tra gli isotopi O18 / O16 dell'ossigeno nei sedimenti delle acque marine ed evidenziata anche dai ciottoli trasportati dal ghiaccio nell'Atlantico e Pacifico settentrionale.\nIl continente Antartide fu ricoperto permanentemente di ghiaccio verso l'inizio del Pliocene.\nPaleogeografia.\nI continenti continuarono il loro movimento di deriva, portandosi dall'iniziale distanza di 250\u00a0km fino a soli 70\u00a0km dalle posizioni attuali. \nIl Sud America si congiunse al Nord America attraverso l'istmo di Panama, che permise lo scambio di fauna tra i due emisferi e pose fine alla separazione delle specie faunistiche sudamericane. La formazione dell'istmo ebbe conseguenze nella temperatura globale, dato che le correnti calde equatoriali furono interrotte ed inizi\u00f2 cos\u00ec il raffreddamento dell'Atlantico, con le acque fredde dell'Artico e dell'Antartide che abbassarono le temperature alle due estreme latitudini dell'oceano.\nLa collisione dell'Africa con l'Europa port\u00f2 alla formazione dell'attuale Mar Mediterraneo, chiudendo definitivamente quello che restava dell'antico Oceano Tetide. La transizione tra Miocene e Pliocene \u00e8 anche marcata dalla crisi di salinit\u00e0 del Messiniano.\nL'abbassamento del livello del mare port\u00f2 alla formazione del ponte di terra della Beringia, che permise il collegamento tra l'Alaska e l'estremit\u00e0 orientale dell'Asia.\nLe rocce marine del Pliocene sono ben esposte nel Mediterraneo, in India e in Cina. In altre aree sono ben esposte vicino alle coste.\nFlora.\nIl cambiamento del clima verso una situazione pi\u00f9 fredda, pi\u00f9 secca e con stagionalit\u00e0 simile all'attuale, ebbe un notevole impatto sulla vegetazione del Pliocene, riducendo le ampie foreste tropicali a livello globale.\nSi espansero i boschi di caducifoglie, di conifere e la tundra, meglio in grado di adattarsi alla riduzione delle temperature e delle precipitazioni delle latitudini pi\u00f9 alte. I pascoli e la savana si estesero in tutti i continenti eccetto che in Antartide.\nLe grandi foreste tropicali si limitarono ad una stretta fascia attorno all'equatore, mentre nella zona tropicale dell'Africa e dell'Asia fecero la loro comparsa i deserti.\nL'abbassamento della temperatura ebbe influenza anche sulla vegetazione europea, con la scomparsa delle palme.\nIl Pliocene fu comunque un'era ricca di vegetazione prevalentemente di tipo tropicale, in quanto il clima, specie nel basso Pliocene, risulta essere stato caldo. Tale clima favor\u00ec quindi lo sviluppo di ampie foreste all'interno delle quali i mammiferi furono in grado di adattarsi; sia flora che fauna assunsero gi\u00e0 aspetti quasi del tutto moderni.\nUn esempio di ecosistema botanico \u00e8 la Foresta fossile di Dunarobba, in Umbria.\nFauna.\nNel Pliocene si svilupparono una buona percentuale delle famiglie di mammiferi odierne. Comparvero tra l'altro gli ippopotamidi, i proboscidati (i primi elefantidi del genere \"Stegodon\", discendenti dei mastodonti), gli sdentati (gliptodonti e \"Megatherium\"), gli ungulati (i primi veri cavalli del genere \"Pliohippus\", i camelidi ed i bovidi), le scimmie antropomorfe (\"Australopithecus\") e gli ominidi (\"Homo habilis\").\nMammiferi.\nNel Nord America i roditori, i grandi mastodonti e l'opossum continuarono la loro espansione, mentre diminuirono gli ungulati come cammello, cervo e cavallo. Si estinsero il rinoceronte e i protoceratidi. I carnivori come la donnola, il cane e l'orso proliferarono. Attraverso l'istmo di Panama migrarono il bradipo, l'armadillo e il gigantesco gliptodonte.\nIn Eurasia i roditori continuarono la loro espansione mentre i primati andarono declinando. L'elefante e lo stegodonte si svilupparono in Asia e le procavie migrarono dall'Africa verso le regioni settentrionali. Fecero la loro comparsa la iena e la tigre dai denti a sciabola che si unirono ad altri predatori quali canidi, orsi e mustelidi.\nIn Africa erano dominanti gli ungulati e i primati continuavano la loro espansione che verso la fine del Pliocene vide la comparsa dei primi australopitechi, che successivamente si diversificarono negli ominidi. Le antilopi e i bovini continuarono a proliferare, mentre facevano la loro comparsa le giraffe, i cammelli, i cavalli e i moderni rinoceronti. Orsi, canidi e mustelidi si unirono come predatori ai preesistenti felini e alle iene, relegando queste ultime al ruolo di animali spazzini.\nLa formazione dell'istmo di Panama permise lo scambio di fauna tra i due sub-continenti precedentemente isolati e pose fine alla separazione faunistica che aveva prodotto una peculiarit\u00e0 di specie al Sud. Il Sud America vide l'immigrazione delle specie dal Nord, con i roditori che si mescolarono alle precedenti forme native. Altre specie non ressero alla nuova concorrenza, come i notoungulati che furono pressoch\u00e9 spazzati via ad eccezione dei toxodonta che riuscirono a sopravvivere.\nIn Australia i marsupiali rimasero come mammiferi dominanti, con specie erbivore come il wombat, il canguro e il grande diprotodonte, accanto a specie carnivore come dasyuridae, thylacinidae (come la tigre della tasmania) e \"Thylacoleo\". Fecero la loro comparsa il platypus, l'ornitorinco e i primi roditori.\nRettili.\nL'alligatore e il coccodrillo scomparvero dall'Europa in seguito al progressivo raffreddarsi del clima. I serpenti (compresi quelli velenosi come il serpente a sonagli) continuarono l'espansione in funzione della proliferazione dei roditori ed uccelli, loro tipiche prede. In Australia sopravvivevano ancora i primitivi serpenti del genere Madtsoiidae. Le tartarughe giganti erano ben diffuse nel Nord America.\nNella cultura di massa.\nIl ciclo di romanzi fantastici \"Esilio nel Pliocene\" della scrittrice Julian May \u00e8 ambientato nel Pliocene."}
{"id": "731031", "revid": "2519", "url": "https://it.wikipedia.org/wiki?curid=731031", "title": "Granvin", "text": "Granvin \u00e8 una localit\u00e0 ed ex comune norvegese della contea di Vestland. Dal 1\u00ba gennaio 2020 fa parte del comune di Voss."}
{"id": "731032", "revid": "1543377", "url": "https://it.wikipedia.org/wiki?curid=731032", "title": "Ache", "text": "Ache \u00e8 un album discografico di Foetus, qui accreditato come You've Got Foetus On Your Breath, progetto del musicista australiano James George Thirlwell, pubblicato nel 1982 dalla Self Immolation.\nLa Thirsty Ear Reacords ristamp\u00f2 l'album in formato CD nel 1997 per il mercato statunitense.\nEntrambe le edizioni ebbero stampe limitata: millecinquecento copie del LP e quattromila del CD.\nTracce.\nTutti i brani sono di James George Thirlwell."}
{"id": "731034", "revid": "198277", "url": "https://it.wikipedia.org/wiki?curid=731034", "title": "Enrico Canfari", "text": "Insieme al fratello Eugenio fu tra i fondatori e maggiori artefici dei primi tre lustri d'attivit\u00e0 dello Sport-Club Juventus, societ\u00e0 calcistica che diverr\u00e0 la pi\u00f9 titolata d'Italia nonch\u00e9 una delle pi\u00f9 vittoriose al mondo.\nBiografia.\nCanfari era il proprietario, insieme al fratello Eugenio, di un'officina meccanica a Torino, in Corso Re Umberto 42, e frequentava nel tempo libero un gruppo di studenti del vicino Liceo Classico Massimo D'Azeglio quando, nel 1897, insieme al fratello e a quel gruppo di studenti fond\u00f2 la . Era soprannominato \"Papaloto\" dai soci perch\u00e9, essendo il pi\u00f9 anziano del gruppo, veniva visto da tutti come un fratello maggiore.\nSi ciment\u00f2 anche come giocatore, sempre nella squadra torinese, nei campionati del 1900 e del 1901, prima di divenire a tutti gli effetti il secondo presidente del club, succedendo al fratello Eugenio il quale aveva occupato il ruolo a partire dalla fondazione della \"Vecchia Signora\".\nNonostante i suoi trascorsi bianconeri, nel 1903 si trasfer\u00ec in Lombardia dove fu tesserato dal , squadra con la quale fu eliminato nella semifinale del campionato del 1904 proprio dalla Juventus.\nIn seguito fu arbitro, guardalinee e, fino al 1915, presidente dell'Associazione Italiana Arbitri.\nCapitano del 112\u00ba Reggimento fanteria \"Piacenza\", mor\u00ec nel 1915 durante la terza battaglia dell'Isonzo, presso Monte San Michele, nel corso della prima guerra mondiale. Dopo la morte, a lui e alle sue testimonianze, pubblicate inizialmente nel periodico istituzionale bianconero e poi raccolte in un libro, si attinger\u00e0 in gran parte per la ricostruzione del primo quindicennio di storia juventina.\nStessa sorte sarebbe toccata a un altro dei fondatori del club torinese, Luigi Forlano, capitano del XLVII battaglione bersaglieri, vincitore del campionato 1905, che nel corso di un'azione all'attacco delle posizioni nemiche fra Nova Vas e quota 208 sud risult\u00f2 tra i dispersi il 14 settembre 1916."}
{"id": "731035", "revid": "41316", "url": "https://it.wikipedia.org/wiki?curid=731035", "title": "Maresme", "text": "Il Maresme \u00e8 una delle 41 comarche della Catalogna, con una popolazione di 398.502 abitanti; suo capoluogo \u00e8 Matar\u00f3.\nAmministrativamente fa parte della provincia di Barcellona, che comprende 11 comarche."}
{"id": "731038", "revid": "287204", "url": "https://it.wikipedia.org/wiki?curid=731038", "title": "Juan de Flandes", "text": "Si fa appartenere alla scuola di Giusto di Gand e dopo aver girovagato per l'Italia giunge nella penisola iberica dove sar\u00e0 al servizio di Isabella la Cattolica estimatrice dell'arte fiamminga. \nInfatti come aspetto caratterizzante della pittura di de Flandes abbiamo la minuziosa cura dei particolari con studio sulla luminosit\u00e0 ed i colori che creavano immagini molto delicate, oltrech\u00e9 un'ottima padronanza disegnativa e prospettica.\nAlla corte della regina di Castiglia esegue un retablo con scene della vita di Cristo ed un polittico composto di quarantasei tavole, ma di cui oggi ne rimangono solamente ventisette (quindici di queste sono conservate nel Palazzo reale di Madrid). Le dimensioni di queste tavole sono molto ridotte circa 20 X 15 cm, quindi questo fatto lo lega molto alle produzioni fiamminghe le quali comunque stupiscono sempre per la loro tecnica miniaturistica.\nAlla morte della regina si trasferisce a Palencia dove rimarr\u00e0 fino alla sua morte, anche se trascorrer\u00e0 un breve soggiorno nella citt\u00e0 di Salamanca dove realizza l'\"Altare di San Michele\" nella cattedrale vecchia e l'altare maggiore nella cappella universitaria.&lt;br&gt; Dal momento che nella Spagna di quel periodo erano permessi dipingere solo immagini sacre e ritratti possiamo comunque vedere da alcune opere di de Flandes i paesaggi castigliani dell'epoca."}
{"id": "731040", "revid": "1970339", "url": "https://it.wikipedia.org/wiki?curid=731040", "title": "OM Tigrotto", "text": "L'OM Tigrotto \u00e8 un autocarro medio-leggero che fu prodotto dalla Officine Meccaniche (OM) dal 1957 al 1972.\nFu immesso nel mercato per colmare il vuoto esistente nella gamma di casa OM tra il leggero e riuscitissimo Leoncino e il medio denominato Tigre.\nStoria.\nLa OM decise nel 1957 di ampliare la sua gamma di autocarri dotati di nomi \"zoologici\" con il Tigrotto. Il Tigrotto era molto simile al Leoncino, ma era pi\u00f9 lungo e pi\u00f9 robusto, concepito per compiti pi\u00f9 gravosi. Questo fu prodotto in 4 serie, anche come autopompa, camper e chassis.\nNella serie dei modelli OM richiamanti la zoologia ci sono autocarri con massa a pieno carico che spaziano dalle 3 alle 8 tonnellate. Il Tigrotto si piazzava quindi in cima, con un PTT tra 7,5 e 10 t e una portata utile compresa tra 5 e 6,5 t. Fu sostituito dagli OM 80 - 90 - 100."}
{"id": "731041", "revid": "767487", "url": "https://it.wikipedia.org/wiki?curid=731041", "title": "Hole (Scraping Foetus Off the Wheel)", "text": "Hole \u00e8 un album discografico di Foetus, qui accreditato come Scraping Foetus Off the Wheel, progetto del musicista australiano James George Thirlwell, pubblicato nel settembre del 1984 dalla Self Immolation attraverso la Some Bizzare Records.\nNel 1995, venne ristampato nei soli Stati Uniti dalla Thirsty Ear Records.\nIl disco.\n\"Lust for Death\" \u00e8 una parodia del brano \"Lust for Life\" del cantante statunitense Iggy Pop.\nA met\u00e0 circa del brano \"I'll Meet You in Poland, Baby!\" \u00e8 inserita la registrazione di un discorso propagandistico del gerarca nazista Rudolf Hess, che recita: \"Dank Ihrer F\u00fchrung, wird Deutschland sein Ziel erreichen, Heimat zu sein; Heimat zu sein f\u00fcr alle Deutschen der Welt. Heil Hitler! Sieg Heil! Sieg Heil! Sieg Heil!\" (Grazie al suo F\u00fchrer, la Germania raggiunger\u00e0 il suo scopo, per essere una grande patria; una grande patria per tutti i Tedeschi del mondo. Viva Hitler! Trionfo e Vittoria!).\nIl finale di \"Sick-Man\" cita la sigla originale della serie televisiva degli anni sessanta \"Batman\".\n\"Satan Place\" \u00e8 una parodia del genere surf, che si riferisce direttamente al brano \"Surfin' Bird\" del gruppo musicale statunitense Trashmen.\nTracce.\nTutti i brani sono di James George Thirlwell.\nAd alcune copie del LP originale era allegato un secondo disco contenente le seguenti tracce:"}
{"id": "731050", "revid": "606919", "url": "https://it.wikipedia.org/wiki?curid=731050", "title": "Saudi Aramco", "text": "Saudi Aramco () \u00e8 la compagnia nazionale saudita di idrocarburi (il nome deriva dalla contrazione di Arabian American Oil Company). Con una produzione di pi\u00f9 di 10 milioni di barili al giorno, Saudi Aramco \u00e8 tra le pi\u00f9 grandi compagnie petrolifere al mondo e il pi\u00f9 importante finanziatore del governo saudita, essendo da quest'ultimo. Al 2020 ha registrato ricavi per circa 230 miliardi di dollari, diventando la 14\u00ba compagnia al mondo per fatturato, secondo l'elenco Fortune Global 500 dello stesso anno.\nDal 2020 \u00e8 global partner del Campionato mondiale di Formula 1.\nStoria.\nLa storia di Saudi Aramco comincia il 29 maggio 1933, quando il governo saudita firma un accordo di concessione con la Standard Oil of California (Socal) che gli permette di fare delle prospezioni petrolifere in Arabia Saudita. Standard Oil of California trasmette questa concessione a una delle sue filiali chiamata California-Arabian Standard Oil.\nNel 1936, non avendo ottenuto alcun successo, la Texas Oil Company acquista il 50 % della concessione. Dopo quattro lunghi anni di ricerca infruttuosa, la compagnia scopre il primo giacimento a Dhahran nel 1938, il pozzo \u00e8 chiamato \u00ab Dammam number 7 \u00bb. Il nome della compagnia cambia nel 1944 e diventa Arabian American Oil Company (o Aramco).\n Nel 1988, la compagnia cambia il suo nome da Arabian American Oil Company in Saudi Arabian Oil Company (o Saudi Aramco).\nNell'aprile 2018 il principe ereditario Mohammad bin Salman Al Sa'ud nomina nel board della compagnia una manager di grande esperienza, l'americana Lynn Laverty Elsenhans, vent'anni alla Royal Dutch Shell e quindi alla guida delle raffinerie Sunoco, salvandole dal fallimento. \u00c8 la prima donna in assoluto a sedere nel board di undici persone di Aramaco. \u00c8 affiancata da altri due americani: Peter Cella, ex CEO della Chevron Philips Chemicals, e Andrew Liveris, presidente di DowDuPont.\nL'obiettivo \u00e8 di portare il colosso petrolifero verso gli standard di mercato occidentali in vista della quotazione, annunciata dal principe ancora nel 2016, ma con pochi progressi.\nUno studio pubblicato nel 2019 ha mostrato che la Saudi Aramco nel periodo 1965-2017 \u00e8 stata la societ\u00e0 con le emissioni pi\u00f9 elevate al mondo con 59,26 miliardi di tonnellate di CO\u2082 equivalente.\nDiffusione dati finanziari.\nA partire dalla sua nazionalizzazione nel 1976, Saudi Aramco non ha mai pubblicato informazioni relative alle sue prestazioni finanziarie. Tuttavia, nell'Aprile del 2018 l'agenzia di stampa Bloomberg News \u00e8 venuta in possesso di alcuni dati sulle performance economiche della societ\u00e0 saudita, i quali la indicherebbero come la societ\u00e0 pi\u00f9 profittevole al mondo con 33,8 miliardi di dollari di utile netto registrati nei primi sei mesi del 2017. Come termini di paragone Apple, seconda societ\u00e0 pi\u00f9 profittevole al mondo, ha registrato nello stesso periodo utili per 28,9 miliardi, mentre ExxonMobil e Royal Dutch Shell, diretti concorrenti di Saudi Aramco, per 7,4 miliardi. A seguito della diffusione di questi dati, la compagnia ha comunicato che essi non sono attendibili e che non intende commentare la sua situazione finanziaria e fiscale.\nSecondo Forbes al 2020 l'attivo dello stato patrimoniale della compagnia \u00e8 di oltre 510 miliardi di dollari e una capitalizzazione azionaria di 1,9 bilioni di dollari."}
{"id": "731051", "revid": "123941814", "url": "https://it.wikipedia.org/wiki?curid=731051", "title": "Terminologia numismatica", "text": "Questa voce \u00e8 un insieme di brevi definizioni di termini propri dalla numismatica.\nLa numismatica (antico greco: ) \u00e8 lo studio scientifico del denaro e della sua storia in tutte le sue varie forma. In genere i numismatici studiano prevalentemente le monete, tuttavia la disciplina include anche lo studio delle banconote, certificati azionari, medaglie e, pi\u00f9 in generale, di tutti i mezzi di pagamento e degli oggetti monetiformi.\nMonete.\nI termini seguenti si riferiscono prevalentemente alle monete o ad altre forme di denaro metallico."}
{"id": "731053", "revid": "30274", "url": "https://it.wikipedia.org/wiki?curid=731053", "title": "Paris-Tours 2006", "text": ""}
{"id": "731054", "revid": "1543377", "url": "https://it.wikipedia.org/wiki?curid=731054", "title": "Nail (album)", "text": "Nail \u00e8 un album discografico di Foetus, qui accreditato come Scraping Foetus Off the Wheel, progetto del musicista australiano James George Thirlwell, pubblicato nel 1985 dalla Self Immolation attraverso la Some Bizzare Records.\nNel 1995 \"Nail\" venne ristampato per il mercato statunitense dalla Thirsty Ear Records.\nIl disco.\n\"The Throne of Agony\" cita il tema della colonna sonora della serie televisiva degli anni sessanta e settanta \"Missione Impossibile\". Inoltre, il verso presente nello stesso brano \"Alas, poor Yorick, i knew me well\" (Ahim\u00e8, povero Yorick, mi conoscevo bene) \u00e8 una citazione dell'opera teatrale \"Amleto\" di William Shakespeare (\"Alas, poor Yorick. I knew him, Horatio\", atto V, scena I). Il verso successivo \"I'm the one who gave the sandwich to Mama Cass\" (Sono colui che diede il sandwich a Mama Cass) \u00e8 un riferimento alla cantante dei The Mamas &amp; the Papas, conosciuta appunto come Mama Cass, che, secondo alcune ipotesi, mor\u00ec soffocandosi con un panino al prosciutto.\n\"Pigswill\" \u00e8 un gioco di parole, che pu\u00f2 significare sia \"pig swill\" (\"la sporcizia dei maiali\"), sia \"pig's will\" (\"la volont\u00e0 dei maiali\"), a richiamo del romanzo \"Fattoria degli Animali\" di George Orwell.\n\"Enter the Exterminator\" cita il tema musicale della scena \"Nell'antro del Re della Montagna\" tratta dall'opera \"Peer Gynt\" scritta dal drammaturgo norvegese Henrik Ibsen e musicata dal compositore Edvard Grieg.\nIl verso \"Turn on, tune in, drop out\" (\"Accenditi, sintonizzati, sganciati\") nel brano \"DI-1-9026\", \u00e8 uno slogan coniato dallo scrittore e psicologo americano Timothy Leary.\nIl verso \"Fee Fi Fo Fum\" nel brano \"Anything (Viva!)\", \u00e8 tratto dalla celebre fiaba popolare inglese \"Giacomino e la pianta di fagioli\", e corrisponde all'italiano \"Ucci ucci (sento odor di cristianucci)\".\nTracce.\nTutti i brani sono di James George Thirlwell."}
{"id": "731057", "revid": "287204", "url": "https://it.wikipedia.org/wiki?curid=731057", "title": "ROK", "text": ""}
{"id": "731058", "revid": "30274", "url": "https://it.wikipedia.org/wiki?curid=731058", "title": "Paris-Tours 2005", "text": ""}
{"id": "731059", "revid": "78273", "url": "https://it.wikipedia.org/wiki?curid=731059", "title": "Grigori Alexandrovich Potemkin", "text": ""}
{"id": "731060", "revid": "287204", "url": "https://it.wikipedia.org/wiki?curid=731060", "title": "Jondal", "text": "Jondal \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di Ullensvang."}
{"id": "731061", "revid": "298229", "url": "https://it.wikipedia.org/wiki?curid=731061", "title": "Mark Inglis", "text": "\u00c8 divenuto noto per essere stato il primo uomo al mondo dotato di protesi artificiali agli arti inferiori a scalare e raggiungere la vetta dell'Everest.\nBiografia.\nIniziata l'attivit\u00e0 sportiva fin da giovane et\u00e0, nel 1982 Inglis, durante un tentativo di ascensione al Mount Cook (3.754 metri), la pi\u00f9 alta vetta della Nuova Zelanda, ebbe un incidente dovuto ad una tempesta di neve e rest\u00f2 bloccato in una caverna di ghiaccio per 13 giorni.\nI congelamenti subiti agli arti inferiori furono talmente gravi da costringere i medici ad amputargli entrambi gli arti all'altezza del ginocchio. Da quell'evento, Inglis ha messo a disposizione il proprio corpo alla ricerca biomedica sulle protesi artificiali, continuando ed ampliando la propria attivit\u00e0 sportiva e dedicandosi particolarmente al ciclismo, fino a vincere una medaglia d'argento ai Giochi paralimpici di .\nTuttavia \u00e8 rimasto l'alpinismo l'attivit\u00e0 principalmente svolta: nel 2002 \u00e8 tornato sul Mount Cook riuscendo a raggiungerne la vetta; nel 2004 ha salito il Cho Oyu (8.201 metri), la sesta vetta pi\u00f9 alta della Terra, divenendo il primo uomo con protesi artificiali a raggiungere la vetta di un 8.000.\nNel 2006, infine, l'ascensione alla vetta dell'Everest, a 8.848 metri, con due protesi artificiali in titanio e fibra di carbonio. Con questa spedizione Inglis ha voluto sostenete il Cambodia Trust, un centro di ricerca sugli arti artificiali in Cambogia, che offre servizi di riabilitazione alle vittime di mine antiuomo, della polio e ad altre persone disabili.\nNel 2003 ha ricevuto l'onorificenza dell'Ordine al Merito della Nuova Zelanda per la sua attivit\u00e0 a favore delle persone disabili."}
{"id": "731062", "revid": "6923", "url": "https://it.wikipedia.org/wiki?curid=731062", "title": "Volkswagen 1500", "text": ""}
{"id": "731063", "revid": "6923", "url": "https://it.wikipedia.org/wiki?curid=731063", "title": "Volkswagen 1600", "text": ""}
{"id": "731064", "revid": "339392", "url": "https://it.wikipedia.org/wiki?curid=731064", "title": "Rinforzato", "text": ""}
{"id": "731066", "revid": "112412983", "url": "https://it.wikipedia.org/wiki?curid=731066", "title": "Universit\u00e0 autonoma di Barcellona", "text": "L'Universit\u00e0 autonoma di Barcellona (in catalano Universitat Aut\u00f2noma de Barcelona, abbreviata UAB) \u00e8 un'universit\u00e0 pubblica spagnola fondata nel 1968.\nStoria.\nL'origine del suo nome risale alla Seconda repubblica spagnola, quando l'Universit\u00e0 di Barcellona, in virt\u00f9 della legge di autonomia universitaria, volle cambiare il proprio nome con l'attuale, anche per simboleggiare lo spirito di libert\u00e0 e democrazia che si respirava a Barcellona prima dello scoppio della guerra civile, ma a causa dello scoppio della guerra e della repressione franchista non si realizz\u00f2 nulla in concreto.\nLa UAB fu fondata ufficialmente per decreto legislativo il 6 giugno 1968, e il 27 luglio fu aggiunto al decreto la disposizione di creare le facolt\u00e0 di lettere, medicina, scienze naturali e scienze economiche: il 6 di ottobre dello stesso anno iniziavano i corsi di lettere presso il monastero di San Cugat, e pochi giorni pi\u00f9 tardi anche i corsi di medicina presso l'hospital San Pau a Barcellona\nNel 1969 venne acquistato l'enorme estensione terriera sulla quale sorge oggi il campus, e si misero in moto le altre facolt\u00e0, cui si aggiunsero negli anni tutte le facolt\u00e0 e le scuole professionali di cui \u00e8 dotata oggi la UAB, con investimenti notevolissimi.\nCon il crollo della dittatura di Franco nel 1975, l'Universit\u00e0 autonoma introdusse un piano per la creazione di un modello di ateneo democratico e libero conosciuto come il \"Manifesto di Bellaterra\" e due anni pi\u00f9 tardi, con l'approvazione dello Statuto d'autonomia della Catalogna, la UAB pass\u00f2 sotto il controllo della Generalitat de Catalunya.\nNel periodo tra il 1985 e il 1992 l'Ateneo fu sottoposto a un incessante processo di riforma e si costruirono numerosissimi altri edifici: il complesso abitativo costruito per gli atleti delle Olimpiadi del '92 fu messo a disposizione degli studenti della UAB e costituisce oggi la residenza universitaria detta Villa Universitaria.\nUbicazione.\nLa maggior parte dei servizi e delle infrastrutture sono dislocate nel campus di Bellaterra nel municipio di Cerdanyola del Vall\u00e8s e vi sono sedi a Sabadell, a Manresa e nella citt\u00e0 di Barcellona.\nIl campus, nucleo della UAB, dista circa 30\u00a0km dalla citt\u00e0 di Barcellona.\nInfrastrutture.\nSecondo dati del 2005 \u00e8 costituita da 50 dipartimenti che abbracciano molti settori di ricerca, raggruppati in 11 facolt\u00e0 che danno vita a oltre 70 indirizzi di studio e 90 corsi di specializzazione.\nAccoglie 16 tra facolt\u00e0 e scuole professionali, 33 istituti e centri di ricerca. Dispone di un complesso residenziale, \"Vila Universit\u00e0ria\"."}
{"id": "731071", "revid": "120989760", "url": "https://it.wikipedia.org/wiki?curid=731071", "title": "Sri Aurobindo", "text": "Poeta, scrittore e maestro di yoga, si distinse anche per il suo impegno politico in favore dell'indipendenza dell'India.\nLa vita e le opere.\nInfanzia.\nAravinda Ghose nacque a Calcutta il 15 agosto 1872, dal dottor Krishnadan Ghose (medico condotto) e da Swarmalata Bose (figlia del famoso letterato Rajnarayan Bose). I primi anni li trascorse a Rangpur, nel Bengala orientale; nel 1877 studia presso la Loretto School a Darjeeling.\nStudi in Inghilterra.\nNel 1879 il padre, per sottrarlo all'influenza della cultura indiana, lo invia in Inghilterra insieme a due dei suoi fratelli. Pur vivendo in grande povert\u00e0 a Manchester, ospite della famiglia Drewett, compie studi classici e nel 1884, viene ammesso alla St. Paul's School di Londra. Comincia a comporre i suoi primi poemi, alcuni dei quali vengono pubblicati su una rivista della scuola. Venuti meno i magri sussidi del padre, sopravvive con le borse di studio che riesce ad ottenere soprattutto per la straordinaria abilit\u00e0 nella versificazione greca e latina, riuscendo a mantenere anche i fratelli. Nel 1890 si trasferisce a Cambridge, dove viene ammesso nel prestigioso King's College e all'Indian Civil Service, la scuola di formazione degli amministratori indiani. Qui si unisce a un'associazione studentesca denominata \"Indian Majlis\". Per via dei discorsi rivoluzionari il suo nome viene iscritto nella lista nera della polizia politica britannica.\nDurante il soggiorno in Inghilterra, Sri Aurobindo acquisisce una vasta conoscenza della cultura europea antica, medioevale e moderna. Oltre ad essere un profondo conoscitore del greco e del latino, impara il francese, l'italiano, il tedesco e lo spagnolo, tanto da poter leggere in originale Dante, Goethe e Cervantes. Nell'agosto del 1892 supera il primo esame dell'Indian Civil Service. In ottobre torna a Londra e si iscrive a una societ\u00e0 segreta chiamata 'Lotus and Dagger', nata con l'intento di favorire la liberazione dell'India dal giogo britannico. A novembre dello stesso anno, dopo aver superato tutti gli esami, non viene ammesso all'Indian Civil Service per essersi rifiutato di sostenere la prova di equitazione. In questo periodo conosce il maharaja di Baroda Sayaji Rao Gaekwad III, che si trovava a Londra. Ottiene un incarico presso il maharaja da svolgersi a Baroda e torna cos\u00ec in India, dove arriva nel febbraio del 1893.\nRitorno nell'India britannica, opere letterarie e attivismo politico contro i britannici.\nIl suo primo incarico \u00e8 quello di segretario particolare del maharaja dello Stato di Baroda, poi ministro dell'Educazione e quindi docente di lingue presso l'Universit\u00e0 di Stato, dove diventa presto vice-rettore. Comincia a interessarsi e a studiare la condizione economica e sociale dell'India per valutare le possibilit\u00e0 di una rivolta contro i britannici. Per questo scopo si incontra segretamente con i maggiori capi nazionalisti dell'epoca. Fin dal 1893 scrive alcuni articoli sul quotidiano \"Indu Prakash\", denunciando la \"politica di accattonaggio\" del Partito del Congresso. Il giornale viene minacciato di chiusura ed \u00e8 costretto a rinunciare alla sua collaborazione.\nIntanto va approfondendo le letterature e le lingue indiane, apprende il sanscrito e il bengali, continuando a dedicarsi alla poesia. La sua prima raccolta di versi, \"Songs to Myrtilla\", viene pubblicata nel 1895. L'anno successivo pubblica il poemetto \"Urvasi\". Nel 1899 scrive il poema \"Love and Death\", considerata la pi\u00f9 importante delle sue composizioni liriche giovanili. Nel 1901 sposa Mrinalini Bose. Nei primi anni del secolo XX scrive la commedia \"The Viziers of Bassora\". Nel 1905 viene nominato Rettore dell'Universit\u00e0 di Baroda. Si dimette dalla carica in seguito alla spartizione del Bengala in due Stati operata dai britannici e si trasferisce a Calcutta, deciso a lanciarsi apertamente nella lotta rivoluzionaria.\nPartecipa attivamente alla lotta politica in Bengala dal 1906 al 1910, elaborando un programma rivoluzionario basato su quattro punti che lui stesso cos\u00ec riassunse: 1) risvegliare l'India all'idea dell'indipendenza; 2) suscitare nei connazionali uno stato permanente di rivolta; 3) trasformare le imbelli rivendicazioni del Partito del Congresso in un movimento che si proponga l'indipendenza completa del Paese dal Regno Unito; 4) preparare l'insurrezione armata.\nNell'agosto del 1906 fonda il quotidiano politico \"Bande Mataram\", di cui sar\u00e0 il pi\u00f9 importante editorialista e redattore. Lo stesso mese viene aperta la prima Universit\u00e0 nazionalista, di cui Sri Aurobindo diventa il Rettore. Tra l'ottobre e il dicembre dello stesso anno assume la leadership del Partito nazionalista del Bengala. Il 7 luglio 1907 viene denunciato per diffamazione e arrestato. Il Vicer\u00e9 dell'India dichiara di considerarlo \u00abl'uomo pi\u00f9 pericoloso con il quale abbiamo a che fare\u00bb. E tuttavia i suoi articoli sono redatti in modo da apparire inattaccabili anche dalla censura britannica e il governo di Sua Maest\u00e0 \u00e8 costretto a rilasciarlo, in quanto \u00abi fatti non sussistono\u00bb.\nSvolta spirituale e fuga nell'India francese.\nSri Aurobindo \u00e8 ormai considerato il leader indiscusso del movimento rivoluzionario indiano. Svolge una mole di lavoro impressionante, dalla direzione dei maggiori convegni nazionalisti al giornalismo di alto livello, dalla fondazione di scuole nazionaliste all'insegnamento e a una fitta attivit\u00e0 clandestina che consiste nell'organizzazione di numerosi centri di guerriglia. Senza mai trascurare la sua attivit\u00e0 preferita: la poesia. In questi anni scrive, tra l'altro, il dramma \"Perseus the Deliverer\". Nel gennaio del 1908 si ritira per tre giorni sotto la guida di uno yogi e raggiunge rapidamente una delle massime realizzazioni yogiche, il Nirvana. Ma non rinuncia per questo all'attivit\u00e0 politica: il 2 maggio dello stesso anno viene arrestato dalla polizia britannica e rinchiuso nel carcere di Alipore, dove rester\u00e0 un intero anno in attesa di processo, dal quale uscir\u00e0 scagionato da ogni accusa. Durante l'anno in cella di isolamento Sri Aurobindo va approfondendo le sue esperienze interiori che lo condurranno rapidamente a quello che egli definisce \"il segreto dell'azione\".\nUscito di prigione nel maggio 1909, ritrova una situazione politica fortemente compromessa dalle esecuzioni e dalle deportazioni di massa compiute dal governo britannico. Si rimette subito al lavoro, fonda due nuovi quotidiani, uno in lingua inglese (\"Karmayogin\") e uno in bengali (\"Dharma\"), nei quali rilancia l'ideale dell'indipendenza totale e della non-cooperazione con i britannici, riuscendo a riaggregare i pochi uomini ancora disposti alla lotta contro il dominio coloniale britannico. Nel febbraio del 1910 viene avvertito che le autorit\u00e0 britanniche stanno per arrestarlo con un'altra falsa accusa. Obbedendo a un \"ordine interiore\" si imbarca segretamente per Chandernagore, che lascer\u00e0 il 31 marzo per raggiungere il 4 aprile dello stesso anno Pondich\u00e9ry, allora un'enclave dell'India francese, dove rimarr\u00e0 per il resto della sua esistenza.\nA Pondicherry andr\u00e0 prendendo forma quello che Sri Aurobindo stesso definisce il suo \"vero lavoro\", che verr\u00e0 portato a compimento grazie all'aiuto della sua compagna spirituale, Mirra Alfassa, che verr\u00e0 chiamata semplicemente M\u00e8re, la Madre. Tuttavia, ancora per molti anni, Sri Aurobindo non trascura la sua attivit\u00e0 poetica, letteraria e filosofica, compilando da solo per sei anni (dal 1914 al 1920) la rivista \"Arya\", nella quale andr\u00e0 elaborando le sue maggiori opere in prosa: \"La vita divina,\" \"La sintesi degli Yoga\", \"Il ciclo umano\", \"L'ideale dell'unit\u00e0 umana\", i \"Saggi sulla G\u00eft\u00e3,\" \"Il segreto dei Veda\", oltre a studi di linguistica comparata e a numerosi altri saggi di filosofia, di critica poetica e letteraria: circa cinquemila pagine in sei anni.\nIn queste opere Sri Aurobindo illustra la propria visione del mondo e dell'evoluzione, creando quella che Romain Rolland definiva \u00abla pi\u00f9 vasta sintesi mai realizzata tra il genio dell'Asia e il genio dell'Europa\u00bb. Mentre Aldous Huxley parler\u00e0 di Sri Aurobindo come del \u00abPlatone delle generazioni future\u00bb. E tuttavia Sri Aurobindo diceva \"in confidenza\" ad alcuni suoi discepoli: \u00abmai e poi mai sono stato un filosofo, bench\u00e9 abbia scritto di filosofia: ma questa \u00e8 un'altra storia. Prima di praticare lo yoga... sapevo pochissimo di filosofia; ero poeta e mi occupavo di politica, non certo di filosofia. Nel 1914 un intellettuale francese mi aveva proposto di collaborare a una rivista filosofica, e dato che la mia teoria era che uno yogi deve riuscire a fare qualsiasi cosa, non avevo argomenti per rifiutare; poi lui fu richiamato in guerra e mi lasci\u00f2 con 64 pagine di filosofia da riempire ogni mese, tutte da solo! L'ho potuto fare perch\u00e9 mi bastava trasporre in termini intellettuali ci\u00f2 che avevo osservato e appreso un giorno dopo l'altro nella pratica dello yoga: ed ecco che la filosofia nasceva automaticamente. Ma questo non vuol dire essere filosofo!\u00bb.\nSri Aurobindo scriveva in un modo davvero particolare: non un libro alla volta, ma quattro e anche sei libri contemporaneamente, sui temi pi\u00f9 svariati: e non doveva fare nessuno sforzo cerebrale, come egli stesso ha cercato di spiegare in alcune lettere. \u00abVorrei sottolineare che non pensavo quando scrivevo per la rivista \"Arya\", come non penso mai quando scrivo queste lettere e queste risposte... Scrivo nel silenzio mentale cose che arrivano gi\u00e0 formate... Il migliore sollievo per il cervello \u00e8 quando il pensiero si forma fuori del corpo e al di sopra del capo. In ogni caso per me \u00e8 avvenuto cos\u00ec\u00bb.\nIl \"vero lavoro\" di Sri Aurobindo.\nIl 24 novembre 1926 Sri Aurobindo si ritira nella propria stanza, dalla quale non uscir\u00e0 mai pi\u00f9 fino alla morte, il 5 dicembre del 1950. Il ritiro era necessario per potersi concentrare pi\u00f9 intensamente in quello che considerava il suo vero lavoro: \u00abNon \u00e8 contro il governo britannico che ora devo battermi, questo chiunque pu\u00f2 farlo, ma contro l'intera Natura universale!\u00bb. Da quel momento si circonda di quella riservatezza che doveva caratterizzare l'intera esistenza trascorsa a Pondicherry. \u00abLa mia vita non si \u00e8 svolta in superficie, affinch\u00e9 gli uomini la possano vedere\u00bb. Continu\u00f2 comunque ad intrattenere un fitto epistolario con decine e decine di corrispondenti, tanto che questo assumer\u00e0 una mole considerevole (solo una parte delle lettere sono state raccolte in sei volumi, col titolo di \"Lettere sullo Yoga\"), affrontando gli argomenti pi\u00f9 disparati: arte, letteratura, yoga, filosofia, politica. Durante la seconda guerra mondiale egli si schier\u00f2 pubblicamente a favore degli Alleati, cercando invano di far capire ai capi politici dell'epoca, tra cui Gandhi, l'importanza di contrastare con ogni mezzo le pericolosissime mire espansionistiche di Hitler e del nazismo.\nDopo aver percorso le strade spirituali del passato, aver sperimentato le pi\u00f9 svariate esperienze di comunione divina e di realizzazione interiore, Sri Aurobindo si lancia alla ricerca di una pi\u00f9 completa esperienza, capace di unire i due poli dell'esistenza, la Materia e lo Spirito. Mentre la maggior parte dei percorsi mistici del passato portavano ad un aldil\u00e0 che sboccava ineluttabilmente al di fuori della vita terrestre, l'ascesa spirituale compiuta da Sri Aurobindo costituisce il preludio di una discesa della luce e del potere dello Spirito nella Materia, allo scopo di trasformarla. Sri Aurobindo vede (proprio come gli antichi Rishi che composero i Veda) che il mondo manifestato non \u00e8 un errore o un'illusione che l'anima dovrebbe rigettare per far ritorno al cielo o rientrare nel Nirvana: il mondo \u00e8 la grande scena di una evoluzione spirituale, una evoluzione o avventura della Coscienza per mezzo della quale dall'Incoscienza originaria si va sviluppando una manifestazione progressiva, in divenire, della Coscienza Divina, celata fin dall'origine o involuta nella Materia.\nLa mente rappresenta la pi\u00f9 alta vetta finora raggiunta dall'evoluzione, ma non \u00e8 la pi\u00f9 elevata in assoluto. L'uomo stesso, afferma Sri Aurobindo, \u00e8 soltanto \"un essere di transizione\". Al di sopra della mente esiste una Sopramente, una Coscienza-di-Verit\u00e0, una divina Gnosi sopramentale che possiede spontaneamente la luce e il potere della suprema Conoscenza Divina e la cui discesa sulla terra \u00e8 destinata ad apportare un radicale cambiamento nella vita e nella materia. La dimostrazione dell'attualit\u00e0 di questa trasformazione, che \u00e8 in corso e non \u00e8 di l\u00e0 da venire, si pu\u00f2 trovare in quel prezioso documento di evoluzione sperimentale che sono i tredici volumi dell\"'Agenda di M\u00e8re\": essa \u00e8 aperta alla \"comprensione\" di tutti coloro che vogliono conoscerla e sperimentarla."}
{"id": "731074", "revid": "33528", "url": "https://it.wikipedia.org/wiki?curid=731074", "title": "Aramco", "text": ""}
{"id": "731081", "revid": "767487", "url": "https://it.wikipedia.org/wiki?curid=731081", "title": "Acido \u03b1-amminobutirrico", "text": "L'acido \u03b1-amminobutirrico (AABA, nome IUPAC: acido 2-amminobutanoico, C4H9NO2) \u00e8 un isomero dell'acido amminobutirrico.\nFa parte della categoria degli amminoacidi ma non codifica per proteine.\nGli altri isomeri sono l'acido \u03b2-amminobutirrico e l'acido \u03b3-amminobutirrico."}
{"id": "731083", "revid": "17045", "url": "https://it.wikipedia.org/wiki?curid=731083", "title": "Simone di IV Montfort", "text": ""}
{"id": "731086", "revid": "12245", "url": "https://it.wikipedia.org/wiki?curid=731086", "title": "Bernhard von Cles", "text": ""}
{"id": "731087", "revid": "599013", "url": "https://it.wikipedia.org/wiki?curid=731087", "title": "Uab", "text": ""}
{"id": "731089", "revid": "256896", "url": "https://it.wikipedia.org/wiki?curid=731089", "title": "Universitat Autonoma de Barcelona", "text": ""}
{"id": "731090", "revid": "84604", "url": "https://it.wikipedia.org/wiki?curid=731090", "title": "Cacao (seme)", "text": ""}
{"id": "731095", "revid": "125636404", "url": "https://it.wikipedia.org/wiki?curid=731095", "title": "Travis", "text": "I Travis sono un gruppo rock scozzese di Glasgow formatosi nel 1995. Il nome deriva dal protagonista del film Paris, Texas di Wim Wenders. La band ha un sound molto influenzato dalla british invasion, deve molto alle sonorit\u00e0 derivate dai Beatles e dalla scena Britpop degli anni Novanta.\nHanno vinto due volte il premio per il British album of the year ai BRIT Awards Hanno pubblicato sette album, il primo dei quali \u00e8 \"Good Feeling\", del 1997. L'ultimo disco, \"10 songs\", \u00e8 del 2020.\nBiografia.\nGli inizi.\nNel 1995 il cantante frontman Francis \"Fran\" Healy aveva alle spalle un gruppo formato da sette membri dal nome \"Glass Onion\". Gi\u00e0 al tempo erano presenti il chitarrista Andrew Dunlop e il batterista Neil Primrose. Tuttavia, dopo diverse controversie all'interno del gruppo, rimangono solo Francis, Andrew \"Andy\" e Neil, a cui si aggiunge successivamente il migliore amico di Fran, Douglas Payne, come bassista. Interessante \u00e8 il fatto che Douglas non avesse mai suonato uno strumento, impara per\u00f2 velocemente a destreggiarsi con il basso. \u00c8 solo in questo momento che i \"Glass Onion\" diventano gli attuali \"Travis\".\nSuccessivamente i quattro membri della band si trasferiscono da Glasgow a Londra.\nGood Feeling e The Man Who (1996 - 1999).\nNel 1996 esce l'album di debutto \"Good Feeling\". I pezzi pi\u00f9 famosi sono \"U 16 Girls\" e \"All I Want to Do is Rock\".\nNel 1999 i Travis pubblicano il loro secondo album, \"The Man Who\". Il titolo dell'album deriva dal libro di Oliver Sacks \"The Man Who Mistook His Wife for a Hat\" (\"L'uomo che scambi\u00f2 sua moglie per un cappello\"). Il libro parla dei disturbi percettivi nelle persone.\nPoich\u00e9 il primo album era stato definito da molti critici come \"schizofrenico\" e visto che proprio il libro di Sacks tratta di disturbi neurologici, i Travis decisero di dare il nome al secondo album di conseguenza.\nIl singolo \"Why Does It Always Rain on Me\" \u00e8 stato il primo grande successo. Con l'uscita di \"The Man Who\" inizia per i Travis anche il periodo pi\u00f9 intenso di partecipazioni a festival ed esibizioni dal vivo. The Man Who \u00e8 considerato dalla critica uno dei migliori album della band, nonch\u00e9 uno dei pi\u00f9 influenti sulla scena del post britpop degli anni 2000; \u00e8 stato inserito dalla rivista Q nella lista dei migliori album di tutti i tempi, alla posizione 70. Rappresenta il pi\u00f9 grande successo di vendita del gruppo, oltre a essere un importante crocevia per la band, dal momento che con questo lavoro i Travis si spostano verso uno stile diverso da quello che aveva caratterizzato Good Feeling, pi\u00f9 orientato verso il soft rock e lontano dalla matrice musicale che li aveva formati negli anni novanta. Numerose band nate all'inizio degli anni 2000, come Coldplay e Keane, ammetteranno di essere nati dai Travis e, in particolare, da quest'album.\nThe Invisible Band e 12 Memories (2001 - 2003).\nNel 2001 esce il terzo album, \"The Invisible Band\", con i famosi singoli \"Sing\" e \"Side\" e relativi videoclip. L'album si rivela un successo arrivando in testa nella classifica inglese ed europea e superando ben presto il milione di copie. Sing \u00e8 a tutt'oggi il loro brano pi\u00f9 conosciuto, cui ha contribuito il famoso video ironico in cui il gruppo \u00e8 invitato a un pranzo \"elegante\" che finisce a torte (e non solo) in faccia.\nIl 2002 \u00e8 l'anno pi\u00f9 difficile in cui si preannuncia un probabile scioglimento del gruppo dovuto a un incidente del batterista Neil Primrose, che durante una tourn\u00e9e in Francia quasi annega nella piscina dell'hotel tuffandosi di testa nella vasca riempita solo per met\u00e0 riportando diverse fratture alla colonna vertebrale. In seguito Neil si riprender\u00e0 completamente da questo incidente.\nNel 2003 pu\u00f2 cos\u00ec uscire il quarto album dal nome \"12 Memories\". Dopo l'incidente e la convalescenza di Primrose, la band infatti si ritira in un cottage a Crear in Scozia per scrivere e registrare nuove canzoni. \"\u00c8 stato come riscoprirsi innamorati\" ha dichiarato Payne poco prima dell'uscita del disco. L'album \u00e8 prodotto dagli stessi Travis, Tchad Blake e Steve Orchard e si differenzia dai precedenti per le tematiche politiche e sociali affrontate. Da \"12 Memories\" escono tre singoli: \"Re-Offender\", \"The Beautiful Occupation\" e \"Love Will Come Through\".\n\"The Beautiful Occupation\" \u00e8 stata scritta da Healy poco dopo gli attacchi terroristici al World Trade Center a New York dell'11 settembre 2001. Prima di allora Healy si era sempre dichiarato \"apolitico\", ma gli avvenimenti del 2001 hanno cambiato il suo modo di pensare. Attualmente Healy supporta il movimento Make Poverty History e recentemente ha fatto due viaggi in Sudan con l'organizzazione Save the Children.\nSingles e The Boy With No Name (2004 - 2007).\nIl 1\u00ba novembre 2004 esce la raccolta di singoli \"Singles\", contenente anche l'inedito \"Walking in the sun\".\nNel Natale 2004 i Travis, assieme a Radiohead, U2, Sugababes, The Darkness e altri artisti, si sono uniti al gruppo Band Aid 20, cantando una nuova versione di \"Do They Know It's Christmas\". I proventi sono stati devoluti ai bambini del Terzo Mondo.\nA luglio 2005 i Travis partecipano anche ai concerti del Live 8 di Londra ed Edimburgo.\nIl 7 maggio 2007 \u00e8 uscito il loro quinto album \"The Boy With No Name\" prodotto da Nigel Godrich, Mike Hedges e Brian Eno. Il nome dell'album deriva dal figlio di Fran Healy, Clay, per il quale i genitori non erano riusciti a trovare un nome fino ad alcune settimane dopo la sua nascita.\nIl primo singolo estratto dall'album \u00e8 \"Closer\". Altre nuove canzoni caricate su Myspace sono \"Three Times and You Lose\", \"Selfish Jean\", \"My Eyes\", \"Eyes Wide Open\", \"Colder\" e \"Battleships\".\nHealy descrive il periodo di lavoro sul nuovo album come \"uscire da una foresta\", dicendo che ora la band si trova \"in un posto sereno\", in contrasto con le atmosfere cupe di \"12 Memories\".\nRiguardo alle nuove canzoni, Fran ha rivelato che \"My Eyes\" \u00e8 dedicata al figlio, mentre \"Battleships\" parla della sua relazione con Nora, iniziata dopo che Healy aveva scritto nel suo diario \"Bah! Relazioni sentimentali! Sono pi\u00f9 che altro delle battaglie!\" La canzone \"Colder\" \u00e8 invece stata scritta da Dougie Payne, il bassista.\nIl ritorno in studio (2008 - presente).\nIl 18 febbraio 2008 la band torn\u00f2 in studio per registrare il suo sesto album: \"Ode to J. Smith\". Le sessioni di registrazione durarono esattamente due settimane e sono state effettuate presso i Rak Studios di Londra. L'album fu pubblicato il 29 settembre 2008 nel Regno Unito e il 10 ottobre 2008 in Italia.\nL'elenco dei brani era stato gi\u00e0 proposto durante cinque prove generali nel febbraio 2008. Il singolo di lancio \"Something Anything\" usc\u00ec il 15 settembre nel Regno Unito, mentre nel resto d'Europa la scelta del primo singolo cadde invece su \"Song to Self\".\nApparentemente, la scelta del singolo nel Regno Unito deriv\u00f2 direttamente dalla band, mentre la scelta del singolo europeo fu dettata dalle preferenze delle etichette coinvolte nella distribuzione dell'album al di fuori del territorio britannico.\nIl 15 ottobre 2012 la band si \u00e8 riunita a Giske in Norvegia per registrare il settimo album, il cui titolo \u00e8 \"Where You Stand\". L'album \u00e8 uscito in Italia il 20 agosto 2013.\nNel gennaio 2016 esce il nuovo singolo \"3 Miles High\". Nel 2017 la band pubblica una riedizione dell'album \"The Man Who\" in occasione dai 18 anni dalla sua pubblicazione. A ci fa seguito un tour britannico, mentre nel 2019 viene pubblicata un'ulteriore riedizione di \"The Man Who\" per il suo ventennale. Il 10 dicembre 2019 il gruppo pubblica il singolo Kissing in the Wind e il documentario \"Almost Fashionable: A Film About Travis.\" Il 9 ottobre 2020 pubblica l'album \"10 Songs\" in formato fisico.\nDiscografia.\nAlbum in studio.\nEP"}
{"id": "731100", "revid": "1305772", "url": "https://it.wikipedia.org/wiki?curid=731100", "title": "Quebracho (valuta)", "text": "Il quebracho fu una moneta non ufficiale circolante nella provincia argentina del Chaco durante la crisi economica argentina del 2001-2002.\nNello stesso periodo, anche in molte altre province argentine la moneta nazionale fu sostituita da valute locali, buoni o sistemi di baratto.\nIl nome \u00e8 lo stesso di uno dei legni pi\u00f9 resistenti del mondo e deriva dallo spagnolo \"quiebra hacha\", letteralmente: \"che rompe l'ascia\"."}
{"id": "731104", "revid": "288127", "url": "https://it.wikipedia.org/wiki?curid=731104", "title": "Halliburton", "text": "Halliburton \u00e8 un'azienda multinazionale la cui sede si trova a Houston, negli Stati Uniti d'America. Opera in oltre 120 Paesi.\n\u00c8 un gruppo specializzato in lavori pubblici e nello sfruttamento dei giacimenti petroliferi.\nVi ha lavorato Dick Cheney, ex vicepresidente degli Stati Uniti.\nStoria del gruppo aziendale.\nNegli ultimi anni dell'Ottocento l'imprenditore e ingegnere Solomon Dresser fonda la \"Dresser Industries\".\nNel 1900 Morris W. Kellogg fonda la M.W. Kellogg, azienda specializzata nella costruzione di tubature (\"piping\").\nLa \"Halliburton\" fu fondata nel 1919 da Erle Halliburton, con il nome di \"New Method Oil Well Cementing Company\" in Oklahoma. Nello stesso anno i fratelli George e Herman Brown assieme al loro fratellastro Dan Root fondavano la Brown &amp; Root (una compagnia di costruzione ed ingegneria) a Dallas, nel Texas. La \"Brown &amp; Root\" si afferma come compagnia per la costruzione di strade.\nNel 1947 la \"Brown &amp; Root\" costruisce la prima piattaforma petrolifera al mondo di tipo \"offshore\".\nNel 1957 muore il fondatore, Erle Halliburton.\nNel 1962 Halliburton acquisisce la \"Brown &amp; Root\".\nNel 1988 la Dresser acquisisce la M.W. Kellogg\nNel 1998 Halliburton acquisisce la \"Dresser Industries\" (fornitrice di servizi integrati e project management per l'industria petrolifera).\nNel 2002 la Halliburton annuncia la creazione di gruppi: la Halliburton's Energy Services Group (gruppo di ingegneria) e la \"KBR\" (o Kellogg Brown and Root, gruppo di costruzione), in modo da suddividere la gestione della Halliburton.\nNel dicembre 2011 la Halliburton viene accusata da parte di BP di avere intenzionalmente cancellato delle prove chiave relative al disastro della Deepwater Horizon del 2010. L'azienda petrolifera britannica chiese un risarcimento da 20 miliardi di dollari.\nStabilimenti e produzione.\nStabilimenti e produzione della Halliburton:"}
{"id": "731106", "revid": "125300316", "url": "https://it.wikipedia.org/wiki?curid=731106", "title": "Shader", "text": "Shader (dall'inglese to shade = ombreggiare, sfumare) indica un insieme di algoritmi usati soprattutto nella computer grafica 3D che conferiscono al materiale virtuale a cui sono abbinati delle caratteristiche o propriet\u00e0 che ne descrivono o ne influenzano il modo di reagire alla luce e di rendere il passaggio da un punto completamente illuminato a uno in ombra.\nLo \"shader\" \u00e8 in grado di simulare al video l'aspetto del materiale virtuale in modo tale da essere il pi\u00f9 vicino possibile a quello reale. Tecnicamente, invece che inviare poligoni o immagini a una scheda video, un'applicazione pu\u00f2 inviare specifici piccoli \"programmi\", che descrivono come i poligoni e le immagini contigui debbano essere processati fino alla visualizzazione su schermo. I passaggi della pipeline grafica, e in alcuni casi l'intera pipeline, vengono rimpiazzati da questi programmi.\nAspetti teorici.\nGli shader devono riprodurre il comportamento fisico del materiale che compone l'oggetto a cui sono applicati. Si pu\u00f2 quindi creare uno shader per i metalli, uno per la plastica, uno per il vetro e cos\u00ec via, e riutilizzarli pi\u00f9 volte all'interno di una scena. Una volta modellato un oggetto complesso, come pu\u00f2 essere ad esempio una finestra, si assocer\u00e0 al modello della cornice uno shader per il legno, uno per la maniglia, e uno per il vetro. La caratteristica riutilizzabilit\u00e0 di questo strumento \u00e8 preziosa nel lavoro con la computer grafica 3D, sia in termini di tempo che di risultato finale. \nTuttavia non bisogna confondere lo shader con il materiale (in un programma di modellazione come Blender), in quanto il primo regola le propriet\u00e0 ottiche dell'ombreggiatura, il secondo invece ne \u00e8 il contenitore - che permette di impostare anche altri parametri oltre l'ombreggiatura della mesh, come ad esempio il colore di fondo o la trasparenza.\nPer determinare l'aspetto della superficie, uno shader utilizza tecniche gi\u00e0 consolidate come l'applicazione di texture e la gestione delle ombre. Gli shader possono anche essere usati per applicare effetti di postprocessing. Essendo programmi a tutti gli effetti, \u00e8 possibile utilizzarli anche per la replicazione di eventi fisici molto complessi quali collisioni e simulazioni fluidodinamiche. Nell'ambito dell'ottica sono abitualmente usati per simulare: diffusione, riflessione, rifrazione, e dispersione della luce.\nLe moderne Graphics Processing Unit dispongono di diverse pipeline adibite alla trasformazione di una scena 3D in un'immagine raster che possa essere rappresentata sullo schermo. Tali pipeline svolgono una serie di operazioni basate su shader programmabili.\nLe librerie grafiche DirectX e OpenGL utilizzano tre tipologie di shader, che sfruttano le capacit\u00e0 di shading delle Graphics Processing Unit presenti nelle schede video. Con la decima versione delle librerie DirectX, integrate in Microsoft Windows Vista, le tre tipologie sono state riunite nell'Unified shader model, o Shader Model 4.0.\nVertex Shader.\nI \"vertex shader\" sono utilizzati per manipolare i vertici, prendendo la configurazione iniziale del vertice (operando su un solo vertice per volta) e alterandola cambiandone i valori di posizione, normale, o coordinate della texture (tuttavia un vertex shader non pu\u00f2 creare pi\u00f9 vertici di quanti ce ne siano gi\u00e0). Inoltre prepara l'ambiente shader per qualunque ulteriore elaborazione dei vertici per tessellation e geometry shader e per la rasterizzazione ed elaborazione di fragment shader. Un inconveniente \u00e8 rappresentato dalle normali dei vertici, dato che una volta che la geometria cambia, occorre calcolare le nuove normali del modello. Il modo in cui \u00e8 possibile farlo, dipende dal modo in cui la geometria \u00e8 stata definita. Qualunque cosa che richieda il movimento dei vertici, come bandiere sventolanti, vestiti ondeggianti, capelli al vento, particelle d'acqua di fontane, schizzi d'acqua, ecc... pu\u00f2 utilizzare questo meccanismo di programmazione.\nTessellation Shader.\nPremessa: Una tassellatura (in inglese \"tessellation\"), in computer grafica, \u00e8 un processo che divide una superficie di una mesh, rendendola pi\u00f9 levigata e formata da triangoli.\nI \"tessellation shader\" possono opzionalmente seguire i vertex shader nella pipeline. La loro funzione principale \u00e8 espandere un'originale primitiva geometrica in un insieme di primitive, che esprime la geometria con maggiore dettaglio. Introdotti con l'OpenGL 4.0, essi interpolano la geometria per crearne di addizionale, che pu\u00f2:\nTessellation Shader o Geometry Shader?\nSia i geometry shader che i tessellation shader sono capaci di creare nuova geometria da geometria esistente, ed entrambi sono utilizzati per fornire supporto per il livello di dettaglio, quindi potrebbe esserci confusione sul quando usare un tipo o l'altro. Mentre le capacit\u00e0 di ognuno sono in qualche modo simili, ci sono differenze distintive.\nUn tessellation shader crea molta geometria, ma tutta la nuova geometria \u00e8 dello stesso tipo di quella di partenza - si possono ottenere pi\u00f9 segmenti per una linea, pi\u00f9 triangoli per una patch triangolare, o pi\u00f9 isolinee o quadrilateri per una patch quadrata, ma si ottiene sempre la stessa geometria. Il tessellation shader andrebbe usato quando c'\u00e8 bisogno di generare molti nuovi vertici e una delle topologie di tassellatura soddisfa la necessit\u00e0, o quando un richiesto input di una patch coinvolge molti (pi\u00f9 di sei) vertici. Dall'altra parte, un geometry shader fornisce maggiori e differenti opportunit\u00e0. Un geometry shader va usato quando c'\u00e8 bisogno di convertire una topologia a una geometria differente, o se c'\u00e8 bisogno di una qualche elaborazione geometrica dopo il tessellation shader.\nInfine, il fatto che i geometry shader seguono i tessellation shader nella pipeline, crea una limitazione nell'utilizzo di questi ultimi. Un tessellation shader pu\u00f2 solo generare segmenti di linea o triangoli; non pu\u00f2 generare alcuna geometria con adiacenza. Se c'\u00e8 bisogno di creare nuova geometria in un geometry shader e questa geometria richiede adiacenza, il geometry shader non pu\u00f2 seguire il tessellation shader nella pipeline, e cos\u00ec non si pu\u00f2 usare quest'ultimo.\nGeometry Shader.\nIl \"geometry shader\" rappresent\u00f2 una nuova opportunit\u00e0 nell'ambito degli shader, quando fu introdotto nel tardo 2006 con il rilascio dello Shader Model 4 per ottenere vantaggio sulle sempre crescenti capacit\u00e0 delle schede grafiche di fascia alta. Esso allarga le abilit\u00e0 grafiche del programmatore fornendo strumenti per espandere la geometria basica del modello, attraverso l'inclusione di un maggiori numero o diverso tipo di primitive grafiche, oltre a quelle inizialmente definite.\nSe si sta utilizzando un geometry shader, l'applicazione o il vertex shader possono generare tutti i tipi familiari di topologie:\nTutte queste topologie possono essere utilizzate dall'applicazione, ma i geometry shader hanno un numero limitato di topologie che possono accettare. Queste sono punti, linee, linee con adiacenza, triangoli, o triangoli con adiacenza.\nNel caso dei vertex shader, la gestione di un solo vertice per volta rende difficile il calcolo delle normali basato su prodotti vettoriali degli spigoli. Lavorando con i geometry shader, vogliamo ancora usare le normali calcolate dalla geometria originale, poich\u00e9 contengono un'informazione migliore, rispetto alle normali calcolate dai prodotti vettoriali degli spigoli. Comunque, i geometry shader danno accesso a tutte le informazioni di tutti i vertici di un triangolo o triangolo con adiacenza (in input), e questo pu\u00f2 permetterci di calcolare le normali da prodotto vettoriale. Infatti, pu\u00f2 essere sufficiente aggiungere un geometry shader a un'applicazione che usa un vertex o tessellation shader, ma che non supporta normali analitiche, semplicemente per essere in grado di calcolare le normali da prodotto vettoriale, per l'illuminazione.\nFragment Shader.\nL'ultima fase in ambiente shader \u00e8 il fragment processing, eseguita dal \"fragment shader\" o \"pixel shader\". Questo prende le informazioni sviluppate dal vertex processing (vertex shader, tessellation shader, o geometry shader) ed espande le tradizionali operazioni di frammentazione permettendo di operare su ogni frammento individualmente per generare il colore del proprio pixel. Questa \u00e8 un'operazione altamente parallela che pu\u00f2 applicare texture tradizionali o procedurali; colorazione speciale, come le funzioni di trasferimento di pseudocolore; e tipi avanzati di shading, come il Phong o l'anisotropic shading. Il fragment shader ha l'impatto maggiore sull'effetto visivo dell'immagine.\nLa funzione basilare di un fragment shader \u00e8 di prendere le uniform variables e l'output dal rasterizer e calcolare il colore del pixel per ogni frammento. Ovviamente, molte altre propriet\u00e0 built-in dei vertici, nonch\u00e9 il colore e l'intensit\u00e0 luminosa, possono essere interpolate nel fragment processing. Le pi\u00f9 importanti fra queste, sono le coordinate delle texture e la profondit\u00e0 dei pixel. Se si sta texturizzando, poich\u00e9 le coordinate delle texture sono interpolate, si possono usare le coordinate per campionare una texture (o texture multiple), per aiutare a determinare il colore di ogni pixel.\nL'uso dei pixel shader consente di applicare effetti come bump mapping, ombre, esplosioni, effetti di diffrazione, rifrazione e la simulazione dell'effetto fresnel (implementato nel videogioco Half-Life 2) permettendo una migliore simulazione degli effetti dell'illuminazione e un aspetto pi\u00f9 realistico di superfici dalle propriet\u00e0 ottiche particolari (come per esempio, effetti di rifrazione nei liquidi).\nIlluminazione.\nIl modo pi\u00f9 semplice per rendere l'illuminazione \u00e8 farlo attraverso il calcolo per-vertex, che porrebbe la responsabilit\u00e0 per la maggior parte del lavoro sulle spalle del vertex shader. Se l'illuminazione \u00e8 resa in questo modo, il colore viene calcolato basandosi sulle propriet\u00e0 della luce e del materiale - che determinano il colore di ogni vertice - basate sul modello standard di illuminazione \"ambient-diffuse-specular\" (\"ADS\"). Questo calcolo per-vertex pu\u00f2 essere usato sia per il flat shading che per lo smooth shading. Tuttavia, se viene usato un modello di shading pi\u00f9 complesso, come il Phong o l'anisotropic shading, la computazione del colore sar\u00e0 probabilmente rinviata al fragment shader, dove pu\u00f2 essere eseguito il calcolo per-pixel del colore.\nConsideriamo, per semplicit\u00e0, gli shader presenti in Blender.\nDiffuse Shader.\nLe immagini mostrano il diffuse shader con abbinato ogni specular shader (trattato in seguito) implementato nel programma Blender.\nLambert.\nSi tratta dello shader di default. Non \u00e8 dotato di particolari propriet\u00e0 e permette di ottenere una morbida degradazione da punti luce a punti ombra.\nOren-Nayar.\nQuesto shader permette di riprodurre in modo migliore le microscopiche irregolarit\u00e0 presenti sulla superficie di quasi ogni materiale. Legato al modello di riflessione sviluppato nei primi anni '90 da Michael Oren e Shree K. Nayar, \u00e8 una generalizzazione della legge di Lambert oggi ampiamente utilizzata in computer grafica.\nToon.\n\"Toon\" appartiene alla categoria degli shader fisicamente non accurati. Il suo scopo \u00e8 quello di fornire un risultato simile a quello delle illustrazioni bidimensionali colorate a campitura dei fumetti. Le aree di luce saranno pertanto molto omogenee e ben distinte dalle altrettanto omogenee aree di ombra. \nMinnaert.\nQuesto shader consiste sostanzialmente in una reimplementazione dello shader \"Lambert\". Marcel Minnaert (1893-1970), \u00e8 stato un astronomo belga che si \u00e8 interessato degli effetti dell'atmosfera sulla luce e le immagini, che nel 1954 pubblic\u00f2 un libro intitolato \"The Nature of Light and Color in the Open Air\".\nFresnel.\nNel calcolo della diffusione, uno shader \"Fresnel\" non tiene in considerazione soltanto l'angolo che si crea tra il piano del punto di vista e la superficie illuminata dell'oggetto, ma aggiunge ai calcoli anche l'angolo di incidenza della luce sulla superficie dell'oggetto. In particolare, pi\u00f9 parallelamente giungeranno i raggio rispetto alla normale di una superficie, minore sar\u00e0 la diffusione; al contrario, pi\u00f9 perpendicolari saranno i raggi, maggiore sar\u00e0 la diffusione.\nSpecular Shader.\n\u00c8 necessario non farsi ingannare dal termine \"Specular\", il quale non \u00e8 per nulla riferito al fenomeno di riflessione caratteristico degli specchi, bens\u00ec riguarda il noto fenomeno della formazione di un punto di massima luminosit\u00e0 (o alta luce, o punto luce, questo \u00e8 il termine corretto in italiano, in riferimento a \"specular highlight\") su una qualsiasi superficie in grado di riflettere la luce. Spesso questi due fenomeni non sono facilmente distinguibili, tuttavia \u00e8 possibile impiegare il seguente metodo per avere le idee pi\u00f9 chiare: pi\u00f9 la superficie del materiale sar\u00e0 liscia, regolare e priva di imperfezioni, pi\u00f9 sar\u00e0 visibile la riflessione delle alte luci. Per esempio, una palla da biliardo \u00e8 talmente liscia da creare anche un effetto di riflessione speculare; d'altro canto, pi\u00f9 la superficie sar\u00e0 ruvida e irregolare, pi\u00f9 prevarr\u00e0 la riflessione diffusa. \u00c8 possibile creare svariati abbinamenti fra shader Diffuse (dentro le parentesi) e Specular. L'immagine sotto ne propone alcuni e contemporaneamente illustra l'effetto di ogni Specular Shader.\nCookToor.\nIl nome esteso di questo shader \u00e8 \"Cook-Torrance\" e lo si pu\u00f2 considerare una versione evoluta dello shader \"Phong\". Si adatta particolarmente alla resa di superfici organiche o inorganiche piuttosto lisce, come la plastica e il cuoio. Robert L. Cook (LucasFilm) e Kenneth E. Torrance (Cornell University) nel proprio documento del 1982 \"A Reflectance Model for Computer Graphics\", descrissero \"un nuovo modello di riflessione per renderizzare immagini sintetizzate al computer\" e lo applicarono per la simulazione di metalli e plastica.\nPhong.\n\"Phong\" \u00e8 uno dei primi metodi di shading messi a punto nella storia della computer grafica. Si tratta di uno shader estremamente semplice, che si adatta bene alla resa di materiali metallici.\nBlinn.\n\"Blinn\" aggiunge un controllo IOR (Index Of Refraction, indice di rifrazione), permettendo un maggiore realismo. Nel caso di Blinn il punto di riflessione delle alte luci pu\u00f2 avere un diametro molto pi\u00f9 ridotto rispetto a Phong e CookToor. \u00c8 spesso usato con il diffuse shader Oren-Nayar. Il modello \u00e8 stato descritto da Jim Blinn nel 1977.\nToon.\nQuesto shader viene solitamente coordinato con il diffuse Toon. \u00c8 in grado di produrre (in modo simile al diffuse) un punto luminoso estremamente definito.\nWardIso.\nQuest'ultimo shader risulta utile nella creazione di materiali plastici o metallici. Gregory J. Ward svilupp\u00f2 un modello relativamente semplice che obbedisce alle leggi pi\u00f9 basilari della fisica. Nella sua pubblicazione del 1992, \"Meauring and modeling anisotropic reaction\", Ward introdusse una Bidirectional Reflectance Distribution Function (BRDF), da allora utilizzata ampiamente nella computer grafica perch\u00e9 i pochi parametri che considera sono semplici da controllare. Il suo modello pu\u00f2 rappresentare sia le superfici isotropiche (indipendenti dalla direzione della luce), sia le superfici anisotropiche (dipendenti dalla direzione della luce). In Blender lo specular shader \"Ward\" \u00e8 ancora chiamato \"Ward Isotropic\", ma \u00e8 in realt\u00e0 anisotropico."}
{"id": "731116", "revid": "125368348", "url": "https://it.wikipedia.org/wiki?curid=731116", "title": "Carlo Tagliavini", "text": "Biografia.\nProfessore universitario dal 1935, insegn\u00f2 nelle Universit\u00e0 di Bologna, Nimega, Budapest e, dal 1935, Padova, della cui facolt\u00e0 di lettere e filosofia fu preside dal 1947 al 1952.\nMembro di varie accademie culturali, direttore dal 1927 al 1933 della rivista \"Studi Rumeni\" e collaboratore di riviste varie con articoli di divulgazione dei problemi glottologici, fu insignito nel 1963 della medaglia d'oro ai benemeriti della scuola, della cultura e dell'arte.\nCon Bruno Migliorini e Piero Fiorelli \u00e8 uno dei tre autori principali della prima edizione a stampa (1969) del \"Dizionario d'ortografia e di pronunzia\" della Rai.\nIl figlio Luigi Ferdinando \u00e8 stato un celebre organista e musicologo."}
{"id": "731121", "revid": "6923", "url": "https://it.wikipedia.org/wiki?curid=731121", "title": "Uffici postali italiani all'estero", "text": "Per alcuni anni le Regie Poste disposero l'apertura di uffici postali in alcune citt\u00e0 estere.\nPer molti di questi uffici vennero predisposti valori sovrastampati con il nome dell'ufficio, in altri casi vennero usati valori con la sovrastampa \"Estero\", in altri ancora solo gli annulli indicavano l'ufficio."}
{"id": "731123", "revid": "830939", "url": "https://it.wikipedia.org/wiki?curid=731123", "title": "Anthonie Cornelis Oudemans", "text": "Egli scrisse una dissertazione sui Platelminti, e nel 1885, fu nominato direttore del Koninklijke Zo\u00f6logisch-Botanische Tuin (Giardino zoologico-botanico reale, lo zoo) di La Haia. \nOudemans \u00e8 famoso soprattutto per la pubblicazione nel 1892 di un libro intitolato \"The Great Sea Serpent\" relativo all'osservazione di serpenti di mare in tutto il mondo."}
{"id": "731127", "revid": "12040", "url": "https://it.wikipedia.org/wiki?curid=731127", "title": "Cianobatterio", "text": ""}
{"id": "731128", "revid": "54765", "url": "https://it.wikipedia.org/wiki?curid=731128", "title": "Juan Carlos di Borbone", "text": ""}
{"id": "731134", "revid": "124940699", "url": "https://it.wikipedia.org/wiki?curid=731134", "title": "Superpotere", "text": "I superpoteri sono capacit\u00e0 sovrumane fisiche e/o mentali che distinguono nel mondo immaginario dei fumetti (e della letteratura, del cinema e dei videogiochi pi\u00f9 in generale), un supereroe o un supercriminale dalle persone comuni.\nIn genere, i superpoteri di un personaggio contribuiscono in maniera sostanziale alla sua caratterizzazione; ad essi fa riferimento l'alias del supereroe e, spesso, il suo abbigliamento. Per esempio, sia il nome \"Uomo Ragno\" che la tuta decorata con motivi a forma di ragnatele furono scelti da Peter Parker quando si accorse di aver acquisito le capacit\u00e0 proporzionali di un aracnide.\nL'origine dei superpoteri \u00e8 di varia natura. In alcuni casi, si tratta di capacit\u00e0 innate dovute a fisiologie aliene come per il caso di Superman o mutanti nel caso degli X-Men; in altri, i poteri si sviluppano in modo casuale, in genere in seguito a un incidente insolito (Fantastici Quattro oppure l'Uomo Sabbia); alcuni personaggi di questo genere non sono dotati di superpoteri e aumentano la loro efficienza con ritrovati tecnologici, come Batman, Iron Man o il Punitore. Casi pi\u00f9 rari sono quelli in cui i superpoteri hanno origine soprannaturale, come per Ghost Rider o il Dottor Strange.\nI superpoteri sono in genere bilanciati da un punto debole, spesso correlato agli stessi poteri. Per esempio, Superman \u00e8 vulnerabile alle radiazioni della kryptonite, residuo del suo mondo natale innocua per i terrestri, mentre la Torcia Umana, i cui superpoteri sono legati al fuoco, diventa un comune mortale in assenza di ossigeno necessario per la combustione.\nOrigini.\nLe origini pi\u00f9 diffuse dei superpoteri possono essere schematizzate e riassumersi in:"}
{"id": "731135", "revid": "118068668", "url": "https://it.wikipedia.org/wiki?curid=731135", "title": "Tagliola", "text": "La tagliola \u00e8 un dispositivo per catturare topi o selvaggina di diverse dimensioni.\nUtilizzo nella caccia.\n\u00c8 composta generalmente di una morsetta metallica, con orlatura a preferenza a denti di sega per trattenere la preda. Il funzionamento avviene mediante uno scatto di una molla in tensione e causato per lo pi\u00f9 dallo stesso animale che con il suo peso fa abbassare una piastra a cui \u00e8 collegato un arco di percussione azionato da una molla. \nCi sono tantissimi tipi di tagliole per topi ma anche molto pi\u00f9 grandi come quelle per i lupi. Sono facili da costruire soprattutto se si usa il legno ma, se si ha una certa manualit\u00e0, si possono costruire anche in ferro.\nL'attuale legislazione vigente in materia di tutela degli animali omeotermi e prelievo venatorio vieta la detenzione, la vendita e l'uso di trappole per la fauna selvatica, ai sensi della Legge 157/92.\nDurante la Prima guerra mondiale.\nDurante la prima guerra mondiale, i soldati di entrambe le parti si erano impantanati in una guerra di trincea in cui si assaltava la posizione avversaria \"all'arma bianca\", ma le trincee avversarie erano spesso munite di mitragliatrici o mortai, che potevano decimare e, la maggior parte delle volte decimavano, gli attaccanti. Quindi si correva a \"zig-zag\" per schivare le raffiche e le granate di mortaio; ma in questo modo si poteva incappare in tagliole o in bocche di lupo nascoste in dislivelli del terreno o dietro montagnole. Molti soldati, soprattutto della Triplice intesa sono rimasti sfigurati da queste trappole."}
{"id": "731137", "revid": "75142", "url": "https://it.wikipedia.org/wiki?curid=731137", "title": "Karol Wojty\u0142a", "text": ""}
{"id": "731146", "revid": "287204", "url": "https://it.wikipedia.org/wiki?curid=731146", "title": "Abanindranath Tagore", "text": "\u00c8 stato uno dei maggiori esponenti della moderna arte indiana che voleva rinascere sulle tracce delle antiche tradizioni, al di fuori da ogni contaminazione europea sotto il Raj Britannico. \nTagore apparteneva alla distinta famiglia salim, era il nipote di Rabindranath Tagore, il nonno (figlio del principe Dwarkanath Tagore) e il fratello maggiore Gaganendranath Tagore erano cuochi. \nNel 1889 spos\u00f2 Suhasini Devi, figlia di Bhujagendra Bhusan Chatterjee, un discendente di Prasanna Coomar Tagore. Dopo nove anni di studi in lingua sanscrita, s'iscrisse all'universit\u00e0 di Calcutta di St. Xavier. \nNei primi anni 1890 furono pubblicate diverse illustrazioni delle sue opere sulla rivista Sadhana e Chitrangada. Nel 1897 studi\u00f2 sotto la guida italiana del direttore della cucina Conforti e di un altro importante artista inglese Rene i metodi tradizionali europei, con particolare attenzione alle tecniche ad acqua. Nello stesso periodo venne influenzato dal giapponese Yokoyama Taikan dall'arte Mughal e produsse una serie di lavori sulla vita di Krishna. \nDivenne direttore della scuola d'arte e poi professore di belle arti nell'universit\u00e0 di Calcutta, fondando in questa citt\u00e0 con il fratello Gogonendranath (1861 - 1941) la Bengal School of Arts. \nI suoi disegni furono esposti a Londra e a Parigi nel 1913 e ad una mostra internazionale in Giappone nel 1919. \nTra le sue numerose opere pittoriche (oltre 500) si ricordano una serie di illustrazioni eseguite per gli scritti dello zio, conservate alla \"Rabindra Bharati Society'collection\" a Jorasanko, Calcutta."}
{"id": "731148", "revid": "12245", "url": "https://it.wikipedia.org/wiki?curid=731148", "title": "Comunit\u00e0 Democratica Croata", "text": ""}
{"id": "731155", "revid": "196390", "url": "https://it.wikipedia.org/wiki?curid=731155", "title": "Comunit\u00e0 Democratica Croata di Bosnia ed Erzegovina", "text": ""}
{"id": "731158", "revid": "729019", "url": "https://it.wikipedia.org/wiki?curid=731158", "title": "Tasso di saturazione in basi", "text": "Il tasso di saturazione in basi o grado di saturazione basica (abbreviato TSB o GSB) \u00e8, in pedologia, un parametro che indica la percentuale del complesso di scambio che \u00e8 saturata da cationi di metalli alcalini e alcalino-terrosi. Questo parametro, accompagnato alla capacit\u00e0 di scambio cationico, permette di ottenere importanti informazioni relative alla fertilit\u00e0 chimica di un suolo.\nPresupposti.\nLa capacit\u00e0 di scambio cationico \u00e8 un indice della fertilit\u00e0 potenziale del terreno, ma non offre un quadro ben definito di quella che \u00e8 l'effettiva fertilit\u00e0 riferita, in questo contesto, alla dotazione in elementi nutritivi: le cariche elettriche negative disseminate sulla superficie dei colloidi sono neutralizzate dai cationi, ma ai fini pratici, ci\u00f2 che ha importanza \u00e8 la natura dei cationi adsorbiti sul complesso di scambio.\nIl complesso di scambio \u00e8 per lo pi\u00f9 saturato da ioni H+, ioni Al3+, ioni Ca2+ e Mg2+, K+ e Na+. A questo elenco \nsi aggiungono altri cationi, ma la loro presenza si limita ad una percentuale trascurabile che in pratica non ha riflessi sulle propriet\u00e0 chimiche generali. Sono tali gli ioni di metalli pesanti del gruppo I e del gruppo II (bario, stronzio, rubidio, cesio), il ferro III e lo ione ammonio.\nI processi di scambio ionico sono regolati da un equilibrio dinamico fra la soluzione circolante e il complesso di scambio, perci\u00f2 la percentuale di adsorbimento di una specie chimica aumenta con la sua concentrazione nella soluzione. A parit\u00e0 di condizioni, tuttavia, esiste un ordine di preferenza determinato dall'affinit\u00e0 che ha il catione nei confronti del complesso di scambio: in altri termini, alcuni cationi sono adsorbiti pi\u00f9 facilmente di altri.\nL'ordine di preferenza nella saturazione \u00e8 determinato, in prima istanza, dalla valenza e, a parit\u00e0 di valenza, dal raggio ionico. Fa eccezione a questa regola generale lo ione idrogeno, che \u00e8 quello che ha la maggiore affinit\u00e0 per il complesso di scambio. Dopo l'idrogeno, gli ioni trivalenti tendono a prevalere su quelli bivalenti e, questi, sui monovalenti. A parit\u00e0 di valenza \u00e8 il grado di idratazione del catione ad essere determinante: i cationi di maggior raggio ionico hanno una minore densit\u00e0 elettrica perci\u00f2 s'idratano di meno e si legano pi\u00f9 facilmente al complesso di scambio. Riepilogando e facendo riferimento ai cationi di maggiore importanza, in termini quantitativi, l'ordine di affinit\u00e0 \u00e8 il seguente:\nH+ &gt; Al3+ &gt; Ca2+ &gt; Mg2+ &gt; K+ &gt; Na+\nSotto l'aspetto pratico \u00e8 importante sapere quanto del complesso di scambio \u00e8 saturato, in termini complessivi, dalle basi di scambio, rappresentate dai cationi dei metalli alcalini (potassio e sodio) e alcalino-terrosi (calcio e magnesio). Fatta eccezione per il sodio, la cui presenza va poi riconsiderata sotto un altro aspetto, le basi di scambio rappresentano una parte degli elementi nutritivi delle piante e partecipano alla regolazione dei meccanismi della nutrizione minerale. Una presenza consistente di basi di scambio adsorbite sui colloidi \u00e8 un indice di buona fertilit\u00e0. Al contrario, l'eccesso di ioni idrogeno e alluminio rappresenta, per motivi differenti, una condizione di minore fertilit\u00e0: il terreno \u00e8 fondamentalmente povero di basi, ha un'acidit\u00e0 potenziale elevata, pu\u00f2 causare fenomeni di fitotossicit\u00e0.\nEspressione analitica.\nIl \"tasso di saturazione in basi\" \u00e8 determinato analiticamente dal rapporto percentuale fra la sommatoria delle concentrazioni delle singole basi di scambio adsorbite e la capacit\u00e0 di scambio cationico (CSC), entrambe espresse in meq/100g:\nformula_1\nTrattandosi di un rapporto percentuale che esprime una frazione della CSC, il grado di saturazione basica pu\u00f2 assumere valori compresi fra lo zero e il 100%. I valori pi\u00f9 bassi si riscontrano nei terreni fortemente acidi, poverissimi in basi, nei quali il complesso di scambio \u00e8 saturato da ioni idrogeno e alluminio; i valori pi\u00f9 alti si riscontrano nei terreni alcalini, ricchi in basi, nei quali il complesso di scambio \u00e8 saturato prevalentemente da calcio e magnesio oppure dal sodio, secondo la natura dell'alcalinit\u00e0.\nImportanza e valutazione agronomica.\nIl grado di saturazione in basi ha riflessi diretti su alcuni aspetti della fertilit\u00e0 del terreno.\nIl primo aspetto si riferisce alla dotazione di elementi nutritivi: la dinamica dell'adsorbimento e del rilascio condiziona la disponibilit\u00e0 per le piante di elementi quali il calcio, il magnesio, il potassio e, indirettamente, una parte del fosforo. Un alto valore del TSB, associato ad un'elevata capacit\u00e0 di scambio cationico, denota un'elevata dotazione di basi, in grado di far fronte al fabbisogno nutritivo delle colture per molti anni. La concimazione pu\u00f2 essere impostata in modo elastico e deve occuparsi del mantenimento di un alto livello di fertilit\u00e0 secondo il principio della restituzione. La concimazione di fondo pu\u00f2 essere adeguatamente sfruttata per bilanciare il rapporto fra le basi di scambio. Al contrario, un basso TSB, a prescindere dalla capacit\u00e0 di scambio cationico, denota una scarsa dotazione di basi, probabilmente dovuta ad una carenza nella matrice litologica o ad un intenso dilavamento. La concimazione deve essere impostata in modo oculato, opera secondo il principio dell'anticipazione, deve essere rapportata ad eventuali cause di perdite, in particolare il dilavamento. La concimazione di fondo, in linea generale, pu\u00f2 migliorare il tasso di saturazione in basi, ma la sua efficacia \u00e8 strettamente dipendente anche da altri fattori.\nIl secondo aspetto si riferisce al potere tampone del terreno. I terreni dotati di alta capacit\u00e0 di scambio cationico manifestano un elevato potere tampone, ossia una resistenza intrinseca alle variazioni di pH, ma il comportamento varia secondo il valore del tasso di saturazione in basi:\nIl terzo aspetto \u00e8 di natura sia chimica sia fisico-meccanica. Quando ad un tasso di saturazione basica elevato si accompagna un'alta percentuale di sodio scambiabile il terreno ha propriet\u00e0 fisiche negative, derivate dalla distruzione della struttura. Questi terreni hanno un pH eccessivamente alto (superiore a 8,5). A questi valori di pH \u00e8 ostacolato l'assorbimento di diversi elementi nutritivi. Il terreno si presenta inoltre asfittico e poco permeabile in condizioni di elevata umidit\u00e0, forma crosta superficiale in condizioni di bassa umidit\u00e0, \u00e8 soggetto a processi di migrazione dei colloidi lungo il profilo. In generale presentano condizioni di abitabilit\u00e0 pessime che impediscono l'esecuzione della maggior parte delle colture agrarie.\nLa tabella 1 riporta la valutazione del tasso di saturazione in basi rilevato nei terreni. Come si pu\u00f2 vedere dalla definizione delle classi, i valori ottimali non si attestano sul 100% in quanto, per motivi che saranno esposti pi\u00f9 avanti, \u00e8 preferibile che nel complesso di scambio ci sia una quota del 15-35% non saturata.\nTSB e reazione del terreno.\nLa natura dei cationi adsorbiti sul complesso di scambio e la loro ripartizione specifica \u00e8 strettamente correlata alla reazione del terreno. In generale il tasso di saturazione basica si riduce al diminuire del pH; infatti, l'aumento della concentrazione di ioni idrogeno nella soluzione circolante \u00e8 in equilibrio con la percentuale di idrogeno nel complesso scambiabile. Pi\u00f9 complesse sono le relazioni che intercorrono fra il pH e la ripartizione percentuale fra le diverse basi di scambio perch\u00e9 sono la risultante di diversi fattori, fra i quali hanno un ruolo fondamentale la natura litologica della frazione solida, la dinamica dell'acqua nel terreno e le caratteristiche chimiche delle acque d'irrigazione e di falda.\nI terreni tendenzialmente acidi sono in generale carenti in calcio; il TSB \u00e8 basso, perci\u00f2 nel complesso di scambio sono abbondantemente rappresentati lo ione idrogeno e l'alluminio. Fra le basi di scambio prevalgono il potassio e, entro una certa misura il magnesio, entrambi provenienti dall'alterazione di minerali che generalmente sono ben rappresentati nei terreni acidi (es. i feldspati nel caso del potassio e alcuni fillosilicati nel caso del magnesio). Queste basi sono facilmente rimpiazzate dagli ioni idrogeno e soggette ad eventuale dilavamento, ma il continuo rifornimento da parte dell'alterazione dei minerali primari permette di mantenere una presenza costante di questi elementi.\nNei terreni poveri di minerali potassici e magnesiaci, il sistematico dilavamento porta ad un progressivo aumento della saturazione da parte dell'idrogeno e dell'alluminio; il complesso di scambio in queste condizioni \u00e8 instabile e nel tempo subisce alterazioni pedogenetiche (perdita e dilavamento di silice e cationi) con conversione in minerali che hanno una capacit\u00e0 di scambio cationico pi\u00f9 bassa (es. ferriallitizzazione).\nI terreni tendenti alla neutralit\u00e0 hanno in generale un TSB abbastanza alto, dell'ordine del 70-80%. La ripartizione fra calcio, magnesio e potassio scambiabili \u00e8 apparentemente non omogenea perch\u00e9 la percentuale diminuisce passando dal calcio al magnesio e da questo al potassio. In realt\u00e0 ci\u00f2 \u00e8 dovuto alla selettivit\u00e0 dell'adsorbimento. In generale si pu\u00f2 considerare la condizione ottimale per i seguenti motivi:\nI terreni moderatamente alcalini (pH &lt; 8,4-8,5) hanno un'alcalinit\u00e0 costituzionale, dovuta ad una forte presenza di calcare attivo. L'elevato tenore in calcio e magnesio nella soluzione circolante determina una completa saturazione del complesso di scambio da parte dei metalli alcalino-terrosi a scapito dell'idrogeno e del potassio. Il grado di saturazione basica \u00e8 prossimo o uguale al 100%, con basi rappresentate dal calcio e, in misura nettamente inferiore, dal magnesio. La presenza di abbondanti quantit\u00e0 di calcio nel complesso di scambio permette l'evoluzione di un'ottima struttura, stabile e di tipo glomerulare, specie in presenza di un discreto tenore in humus.\nIl difetto principale di questi terreni \u00e8 la potenziale carenza in potassio, dovuta sia ad un ridotto tenore di potassio reticolare, sia ad una modesta percentuale nel complesso di scambio, perci\u00f2 le piante potassofile possono incorrere in fenomeni di carenza.\nI terreni alcalini propriamente detti (pH &gt; 8,5-8,9) hanno un'alcalinit\u00e0 di assorbimento dovuta ad un elevato tenore in carbonati di sodio nella soluzione circolante e ad un'elevata percentuale di sodio scambiabile. Il tasso di saturazione in basi \u00e8 del 100%; nel complesso di scambio sono presenti discrete quantit\u00e0 di calcio e magnesio non facilmente scambiabili e aumenta considerevolmente la quota rappresentata dal sodio; scarso, se non nullo, \u00e8 il tenore in potassio.\nLa presenza di rilevanti quantit\u00e0 di sodio nel complesso di scambio provoca la dispersione dei colloidi con conseguente distruzione della struttura. Si tratta della condizione peggiore, che pu\u00f2 portare alla perdita totale della vocazione agronomica di questi terreni.\nRipartizione ottimale delle basi di scambio.\nCome detto in precedenza, in condizioni normali e ottimali il calcio si lega pi\u00f9 facilmente al complesso di scambio mentre il potassio, avendo una sola carica positiva, ha una minore affinit\u00e0 rispetto agli ioni bivalenti. Il magnesio mostra invece un comportamento intermedio. Nella tabella 2 sono riportati i giudizi di valutazione delle dotazioni specifiche di basi di scambio.\nIn linea approssimativa il rapporto ottimale Ca:Mg:K sul complesso di scambio \u00e8 dell'ordine di 14:2:1 con il 15% della capacit\u00e0 di scambio cationico non saturata da basi di scambio, mentre la percentuale di sodio scambiabile \u00e8 trascurabile. Condizioni di questo genere si verificano in genere nei terreni a reazione neutra con una dotazione equilibrata."}
{"id": "731161", "revid": "78273", "url": "https://it.wikipedia.org/wiki?curid=731161", "title": "Tahart", "text": ""}
{"id": "731166", "revid": "15756", "url": "https://it.wikipedia.org/wiki?curid=731166", "title": "Ettore Losini", "text": "Suonatore di piffero delle Quattro Province, ha fondato con Attilio Rocca di Ozzola (fisarmonica) il gruppo di musica tradizionale de I M\u00fcsetta, di cui fa parte, fin dal 1987 anche Piercarlo Cardinali (m\u00fcsa/chitarra) di Piacenza.\nDi recente, anche dopo l'uscita dal gruppo di Attilio Rocca per motivi di et\u00e0, sono entrati nel gruppo nuovi giovani musicisti, Marion Reinhard al fagotto e piffero stabilitasi a Bobbio dalla Germania e l'alternarsi di fisarmonicisti come Fabio Paveto e ultimamente Davide Balletti nipote di Attilio Rocca.\nMusicista autodidatta ha incominciato la sua carriera suonando una fisarmonica a bottoni per passare poi al piffero. Attivo fin da ragazzo ha accumulato negli anni della sua lunga carriera un'approfondita conoscenza del repertorio da piffero, che fa di lui uno dei pi\u00f9 importanti \"portatori della tradizione\", in questo caso musicale, della val Trebbia.\nCome \"portatore della tradizione\" \u00e8 stato chiamato a suonare in Francia, Spagna, Irlanda, Paesi Bassi.\nIl suo soprannome \"Bani\" deriva dal nome di suo padre, Colombano, nome molto diffuso a Bobbio che viene abbreviato in \"bani\" o \"croban\" o \"ban\".\nNel suo laboratorio di Degara (frazione di Bobbio) costruisce pifferi, cornamuse, m\u00fcse (cornamuse appenniniche)."}
{"id": "731167", "revid": "78273", "url": "https://it.wikipedia.org/wiki?curid=731167", "title": "Milano Indice Borsa", "text": ""}
{"id": "731168", "revid": "74801", "url": "https://it.wikipedia.org/wiki?curid=731168", "title": "Sci\u00e0 Tahmasp I", "text": "Biografia.\nFiglio primogenito di Sci\u00e0 Ism\u0101\u02bf\u012bl I, il fondatore della dinastia safavide, Tahm\u0101sp sal\u00ec al trono all'et\u00e0 di 10 anni. I primi anni del suo regno furono segnato da lotte tra fazioni. Fino al 1530, infatti, dovette sottostare ai voleri dei potenti capi tribali dei cosiddetti Kizilbash (o Kizil Bash), la confederazione delle trib\u00f9 turcomanne che costituivano il nerbo del potere safavide ma che gli si ribellarono in diverse occasioni. Nel 1528 dovette affrontare la ribellione dell'emiro di Baghdad, Dh\u016b l-Faq\u0101r, che far\u00e0 giustiziare un anno dopo. Prese definitivamente il sopravvento sui Kizilbash nel 1533, dopo averne fatto giustiziare uno dei capi, \u1e24useyn Kh\u0101n.\nIl regno di Tahm\u0101sp fu segnato da guerre continue con l'Impero ottomano. L'ostilit\u00e0 tra gli Ottomani e i Safavidi aveva alla base anche differenze religiose nell'ambito dell'Islam tra la setta sciita (seguita in Persia) e la setta sunnita (seguita nell'Impero Ottomano). La lotta senza quartiere contro gli Ottomani ebbe inizio nel 1532, allorch\u00e9 gli Ottomani approfittarono di una rivolta scoppiata a Khorasan per cercare di conquistare l'Azerbaigian. Per tre volte (1534, 1538 e 1543) le forze ottomane invasero l'Iran recuperando i territori persi in precedenza e conquistandone di nuovi. In questo contesto, Tahm\u0101sp dovette affrontare anche le rivolte intraprese da due suoi fratelli, S\u0101m M\u012brz\u0101 nel 1534 e Alkass M\u012brz\u0101 nel 1548, che avevano cercato di consegnare l'Azerbaigian agli Ottomani. Tahm\u0101sp riusc\u00ec tuttavia a contenere gli Ottomani, con i quali nel 1555 venne firmata la pace di Amasya, il trattato col quale si diede inizio a un periodo di pace trentennale. In forza a questo trattato nel 1572, all'epoca della guerra di Cipro fra Venezia e l'Impero ottomano, Tahm\u0101sp rifiut\u00f2 di ricevere l'ambasciatore veneto Vincenzo degli Alessandri latore di una proposta di alleanza contro i Turchi.\nNel 1528, Herat fu assediata dallo Sci\u00e0 uzbeko \u02bfUbayd All\u0101h, che fu sconfitto dai Safavidi a J\u0101m il 24 settembre; gli Uzbeki non disponevano di artiglieria. Nel 1530, gli Uzbeki riuscirono a impossessarsi per poco tempo di Her\u0101t, ma dovettero abbandonarla di nuovo poco dopo. Tahm\u0101sp nomin\u00f2 allora suo fratello, Bahr\u0101m M\u012brz\u0101, capo della provincia. Tra il 1540 e il 1555 intraprese quattro campagne militari nel Caucaso, facendo decine di migliaia di prigionieri (30.000 solo tra il 1553 e il 1554).\nNel 1548 trasfer\u00ec la capitale da Tabriz a Qazvin, localit\u00e0 che si trovava pi\u00f9 lontana dal territorio delle trib\u00f9 turcomanne e in territorio iraniano. Sostitu\u00ec inoltre gradatamente, negli alti uffici dello Stato, i membri dei Kizilbash con funzionari persiani o caucasici pi\u00f9 devoti alla dinastia safavide.\nTahm\u0101sp ricevette a corte nel 1542 Humayun, secondo imperatore Moghul, dopo che costui era stato sconfitto da She'r Sh\u0101h S\u016br\u012b, il fondatore della dinastia dei Pashtun Suri. Grazie al sostegno militare di Tahm\u0101sp, Humayun Sci\u00e0 riusc\u00ec a conquistare di nuovo Kandahar, Peshawar, Lahore e Delhi, salendo nuovamente sul trono dopo 15 anni di esilio.\nTahm\u0101sp pass\u00f2 i suoi ultimi anni in isolamento nel suo palazzo, prestando poca attenzione alla cosa pubblica. La sua morte segner\u00e0 l'inizio di un nuovo periodo di agitazioni in Persia. Gli succedette, dopo una lotta fratricida, il figlio Ism\u0101\u02bf\u012bl II."}
{"id": "731171", "revid": "184755", "url": "https://it.wikipedia.org/wiki?curid=731171", "title": "Basi di scambio", "text": "In pedologia, si indica con il termine basi di scambio la frazione della capacit\u00e0 di scambio cationico saturata dai cationi dei metalli alcalini e alcalino-terrosi. Sono esclusi da questa frazione i cationi idrogeno e alluminio.\nMetalli alcalini.\nI metalli alcalini presenti nel terreno sono il sodio, il potassio, il rubidio e il cesio, elencati in ordine di affinit\u00e0 crescente per il complesso di scambio. Il rubidio e il cesio pertanto si legano molto pi\u00f9 facilmente del potassio e del sodio. Essendo per\u00f2 presenti in modeste quantit\u00e0, il metallo alcalino che ha le pi\u00f9 alte percentuali nel complesso di scambio \u00e8 il potassio.\nIn condizioni normali il sodio scambiabile \u00e8 presente solo in tracce e nel terreno si concentra soprattutto nella soluzione circolante sotto forma di sale dissociato con acidi forti (solfato di sodio, cloruro di sodio). Le concentrazioni sono tuttavia modeste, in condizioni ordinarie, in quanto i terreni con salinit\u00e0 normale hanno concentrazioni saline massime della soluzione dell'ordine dell'uno per mille. Elevate percentuali di sodio nel complesso di scambio si verificano invece nei terreni dotati di alcalinit\u00e0 di assorbimento a causa di un cospicuo tenore in carbonato e bicarbonato di sodio nella soluzione circolante.\nMetalli alcalino-terrosi.\nI metalli alcalino-terrosi presenti nel terreno sono il bario, lo stronzio, il calcio e il magnesio. Anche in questo caso l'ordine di affinit\u00e0 cresce con il numero atomico; bario e stronzio si legano perci\u00f2 pi\u00f9 facilmente del calcio e del magnesio, ma essendo presenti in modeste quantit\u00e0, le percentuali pi\u00f9 rilevanti sono quelle del calcio e, in misura minore, del magnesio.\nI cationi bivalenti si legano con maggiore facilit\u00e0 al complesso di scambio. Un terreno con valori che rientrano nella norma (tasso di saturazione in basi pari al 65-85% della capacit\u00e0 di scambio cationico) e senza specifiche carenze, ha oltre la met\u00e0 del complesso di scambio saturato dal calcio, quasi il 10% saturato dal magnesio e il 3-5% saturato dal potassio, mentre gli altri cationi metallici saturano una quota percentuale del complesso di scambio. Percentuali temporaneamente pi\u00f9 alte si possono riscontrare dopo una abbondante concimazione, che secondo il concime usato pu\u00f2 incrementare sensibilmente la percentuale in calcio o in potassio, mentre in genere quella in magnesio subisce variazioni modeste.\nTerreni ben dotati in azoto possono infine presentare apprezzabili percentuali di ioni ammonio adsorbito nel complesso di scambio. Pur comportandosi come i metalli alcalini, non viene comunque rilevato dal tasso di saturazione in basi. La presenza dell'azoto ammoniacale nel complesso di scambio \u00e8 fondamentale per mantenere una riserva che alimenti il flusso ossidativo verso l'azoto nitrico (nitrificazione), che \u00e8 la forma direttamente assimilabile per la maggior parte delle piante."}
{"id": "731172", "revid": "30610", "url": "https://it.wikipedia.org/wiki?curid=731172", "title": "Shah Tahmasp II", "text": "Figlio dello sci\u00e0 Sultan Husayn, fu dichiarato erede al trono nel 1722. Tent\u00f2 di salvare il regno dall'invasione degli Afghani appoggiandosi anche a Pietro il Grande, ma tradito da un suo generale, l'afsharide Nadir, fu deposto e imprigionato (1732) e pi\u00f9 tardi fu fatto uccidere."}
{"id": "731177", "revid": "6923", "url": "https://it.wikipedia.org/wiki?curid=731177", "title": "OM Cerbiatto", "text": "L'OM Cerbiatto \u00e8 un autocarro di piccole dimensioni prodotto dalla OM dal 1963 al 1968.\nStoria.\nNel 1963 la OM lanci\u00f2 il Cerbiatto 20 (portata espressa in quintali ma che non compare sulla calandra del veicolo), continuando ad ampliare la sua gamma di autocarri. Era un fratello minore dell'OM Lupetto da 25 quintali di portata e ne condivideva cabina e propulsore. Non ne era solitamente prevista l'utilizzazione come complesso di veicoli data la sua destinazione d'uso, principalmente come mezzo di distribuzione urbana, infatti nella sua pubblicit\u00e0 ne veniva sottolineata l'indole cittadina. Alcuni telai Cerbiatto furono carrozzati come scuolabus dalla Carrozzeria Borsani di Cornaredo, in provincia di Milano.\nNella serie dei modelli richiamanti la zoologia e aventi massa a pieno carico tra le 3 e le 8 tonn), con un p.t.t. di 4 tonn e una portata di 2 tonn, si inseriva prima dell'OM Lupetto e, dal 1967, dopo l'OM Orsetto da 15 quintali di portata."}
{"id": "731180", "revid": "29044", "url": "https://it.wikipedia.org/wiki?curid=731180", "title": "Downgrade", "text": "Downgrade \u00e8 una parola inglese che pu\u00f2 assumere diversi significati a seconda del contesto:"}
{"id": "731181", "revid": "963244", "url": "https://it.wikipedia.org/wiki?curid=731181", "title": "Giovanna Battista Solimani", "text": "Biografia.\nNata nel quartiere di Albaro, nel 1730 fond\u00f2 a Moneglia l'ordine delle Romite di San Giovanni Battista (dette anche Monache Battistine), affiancata dall'aiuto di don Domenico Francesco Olivieri (1691-1766), allora arciprete della parrocchia di Santa Croce in Moneglia.\nGi\u00e0 nel 1744 la giovane Congregazione ottenne l'approvazione pontificia da papa Benedetto XIV; in seguito le monache si stabilirono a Genova, dapprima in localit\u00e0 Colle degli Angeli, quindi - dal 1745 - in salita dei Cappuccini (oggi Salita delle Battistine) per trasferirsi infine, l'8 novembre 1924, a Sturla, dove le riposano spoglie della mistica Solimani.\nNel 1749 volle fondare la congregazione di sacerdoti secolari missionari di San Giovanni Battista, detti battistini, per cui invi\u00f2 a Roma don Domenico Francesco Olivieri, che il 23 settembre 1755 fu approvata da papa Benedetto XIV e messa sotto la dipendenza della Congregazione di Propaganda Fide. La congregazione decadde alla fine del XVIII secolo e fu soppressa.\nDal monastero di Sturla il 18 ottobre 1972 si sono staccate con l'approvazione dell'allora cardinale Giuseppe Siri otto religiose guidate da Madre Caterina Carlini che hanno dato vita alla Fondazione al Brovarone di Trivero, nelle Prealpi Biellesi."}
{"id": "731196", "revid": "767487", "url": "https://it.wikipedia.org/wiki?curid=731196", "title": "Taide (etera)", "text": "Biografia.\nDiodoro Siculo, cos\u00ec come Plutarco, afferma che dopo la presa di Persepoli Taide, volendo vendicare l'incendio che Serse aveva appiccato al tempio di Atena sull'acropoli di Atene durante la seconda guerra persiana (tempio che fu ricostruito pochi decenni dopo da Pericle col nome di Partenone), pronunci\u00f2 un discorso col quale riusc\u00ec a convincere Alessandro ad incendiare il palazzo di Serse.\nClitarco afferma che Taide stessa avrebbe appiccato il fuoco, mentre Arriano, al contrario, attribuisce ad Alessandro sia l'idea dell'incendio sia la sua realizzazione.\nSecondo il Dictionary of Greek and Roman Biography and Mythology, dato che probabilmente Plutarco e Diodoro si basano su Clitarco, uno storico molto poco affidabile, il coinvolgimento di Taide nell'incendio di Persepoli \u00e8 quasi certamente un semplice aneddoto.\nSecondo Ateneo di Naucrati, una volta morto Alessandro, Taide divenne la moglie, o forse la favorita, di Tolomeo Sotere, dal quale ebbe tre figli (Leontisco, Lago e Irene) o, secondo altri storici, solo due (Leontisco e Irene).\nVi sono poi alcuni autori invece che escludono del tutto i rapporti tra Taide e Tolomeo.\nNella letteratura.\nIl nome Taide (Thais) era spesso attribuito dai commediografi greco-latini alle cortigiane protagoniste delle loro opere; tuttavia non vi \u00e8 alcuna relazione fra l'etera ateniese e Taide, l'omonimo personaggio della commedia \"Eunuchus\" di Terenzio, incontrata anche da Dante nell'Inferno."}
{"id": "731201", "revid": "31886", "url": "https://it.wikipedia.org/wiki?curid=731201", "title": "Disbarismo", "text": "Il disbarismo si riferisce alla condizione medica risultante dalla variazione della pressione ambientale. La subacquea \u00e8 l'esempio citato pi\u00f9 frequentemente, ma la pressione interessa anche le persone che lavorano in ambienti pressurizzati o che si spostano ad altezze differenti.\nPressione ambientale.\nLa pressione ambientale \u00e8 la pressione dei fluidi che circondano il corpo umano; nel caso di un sub si tratta della pressione dell'acqua, che aumenta man mano che il sub scende in profondit\u00e0. A 10 metri di profondit\u00e0 nell'acqua salata \u00e8 il doppio della normale pressione atmosferica a livello del mare. A 40 metri di profondit\u00e0 (il limite di sicurezza per un'immersione sportiva) \u00e8 di 5 volte quella a livello del mare.\nLa pressione diminuisce man mano che ci si allontana dalla superficie marina, ma pi\u00f9 lentamente; a 1000 M s.l.m. \u00e8 del 90%, e non raggiunge il 50% se non a 6000 metri di altitudine.\nEffetto della pressione sul corpo.\nEffetto sui tessuti.\nL'effetto sui tessuti non \u00e8 rilevante, in quanto il corpo \u00e8 composto principalmente di tessuti solo marginalmente comprimibili come l'acqua. Molti si chiedono quale sia l'effetto della pressione su un subacqueo, ma di fatto non c'\u00e8 alcun effetto sensibile.\nVolume dell'aria.\nL'aria \u00e8 altamente comprimibile. L'organismo umano ha molte zone riempite d'aria: le fosse nasali, l'orecchio medio, l'intestino, le cavit\u00e0 dentarie e soprattutto i polmoni. Durante la vita di tutti i giorni la pressione in queste cavit\u00e0 \u00e8 uguale a quella esterna, per via della connessione di questi spazi col mondo esterno. Se vi sono per\u00f2 delle differenze di pressione l'effetto di questa si avverte in modo a volte violento (il dolore alle orecchie durante un volo aereo, ad esempio).\nAssorbimento dei gas.\nUna percentuale dei gas respirati \u00e8 sempre disciolta nel sangue; se ci si sposta in una condizione di maggior pressione, il gas respirato aumenta la sua percentuale all'interno dei tessuti. Lo spostamento lento in una condizione di minor pressione porta all'espulsione lenta del gas in eccesso senza danni per l'organismo. Se il passaggio per\u00f2 \u00e8 brusco il gas si dilata molto pi\u00f9 velocemente in grosse bolle che possono causare danni ai tessuti e provocare gravi patologie.\nTipologie di disbarismo.\nVi sono differenti tipologie di disbarismo che possono verificarsi a seguito di un aumento (ad esempio, durante un'immersione subacquea o l'atterraggio di un aereo) o di una diminuzione (per esempio, scalando una montagna) della pressione.\nMalessere da decompressione.\nLa malattia da decompressione \u00e8 una patologia derivante dalla formazione di bolle all'interno del circolo ematico o dei tessuti e provocata dalla mancata eliminazione di gas inerti (azoto) in seguito ad un'immersione subacquea oppure all'esposizione a pressioni elevate. La malattia da decompressione pu\u00f2 verificarsi anche in seguito alla rapida perdita di pressione nella cabina di un velivolo. In soggetti predisposti la malattia da decompressione pu\u00f2 insorgere anche dopo un'immersione in curva oppure nonostante il rigoroso rispetto delle soste di decompressione, questo perch\u00e9 i fattori che possono provocare un eccessivo assorbimento (o un insufficiente smaltimento) di gas inerti sono diversi e dipendenti sia dalle condizioni del subacqueo sia dall'ambiente esterno.\nEmbolia gassosa arteriosa.\nL'embolia gassosa arteriosa \u00e8 una delle patologie pi\u00f9 gravi, assieme alla malattia da decompressione, alle quali pu\u00f2 andare incontro un subacqueo e si manifesta come presenza di bolle di gas all'interno della circolazione arteriosa. La principale causa dell'EGA \u00e8 una estrema sovradistensione polmonare che arriva al punto di causare lacerazioni nel tessuto polmonare, facendo quindi penetrare nella circolazione arteriosa emboli gassosi. \nNarcosi da azoto.\nLa narcosi da azoto (detta anche ebbrezza da alti fondali) si verifica talvolta durante le immersioni subacquee in caso di pressioni ambientali superiori a circa 4 atmosfere (quindi a circa 30-35 metri di profondit\u00e0) ed \u00e8 accentuata dalla velocit\u00e0 di discesa tenuta per raggiungere tale profondit\u00e0.\nSindrome nervosa da alta pressione.\nLa sindrome nervosa da alta pressione \u00e8 raramente di interesse per le immersioni sportive, in quanto per verificarsi bisogna respirare gas a grandi profondit\u00e0 (oltre i 130 metri).\nBarotrauma.\nIl barotrauma \u00e8 una lesione ai tessuti provocata dal mancato equilibrio fra la pressione dell'aria contenuta in una cavit\u00e0 corporea e la pressione dell'ambiente circostante, e si verifica quando il corpo si muove in modo troppo repentino da o verso una condizione in cui la pressione \u00e8 pi\u00f9 elevata.\nI danni originano dal fatto che mentre l'aria \u00e8 comprimibile i tessuti non lo sono quindi all'aumentare della pressione esterna l'aria contenuta nei tessuti offre una resistenza minore alla pressione mentre al diminuire della pressione esterna l'aria contenuta nel corpo umano tende a espandersi danneggiando, se non sono rispettati i tempi e i modi di espulsione, i tessuti nella quale \u00e8 contenuta. "}
{"id": "731215", "revid": "729019", "url": "https://it.wikipedia.org/wiki?curid=731215", "title": "Rete (letto)", "text": "La rete \u00e8 un elemento del letto e serve a sostenere il materasso ed in definitiva chi ci dorme sopra.\nStoria.\nUn tempo, quando i materassi erano imbottiti di fibre naturali, essa aveva soprattutto la funzione di non far inarcare troppo il letto ad evitare errate posture durante il sonno.\nOggi con i materassi a molle e con quelli di lattice di gomma questa funzione \u00e8 venuta meno o comunque poco importante data l'elasticit\u00e0 di questo tipo di materassi.\nMateriali e funzioni.\nEssa pu\u00f2 essere una rete metallica applicata ad un telaio rigido anch'esso in metallo, o costituita da doghe di legno curvate con la parte convessa rivolta verso l'alto. La sua funzione \u00e8 quella di ammortizzare parte del peso della persona che lo usa, e con il materasso, rendere il riposo quanto pi\u00f9 confortevole possibile."}
{"id": "731223", "revid": "400694", "url": "https://it.wikipedia.org/wiki?curid=731223", "title": "Prismic", "text": "Prismic \u00e8 il primo album solista della cantante giapponese Yuki dopo la sua militanza nel gruppo musicale Judy and Mary, pubblicato il 27 marzo 2002.\nIl disco.\nL'album \u00e8 composto da 12 tracce ed \u00e8 stato preceduto dai due singoli \"the end of shite\" e \"Prism\" nel mese di febbraio. Da citare il particolare video del primo brano, in cui una giovane Yuki dai capelli lunghi si muove sensuale fino a portare una mano sotto la sua gonna, da cui a quel punto escono dei buffi personaggi animati.\nL'album ha inequivocabilmente una forte componente rock (che viene in parte persa nei lavori successivi dell'artista), a partire dalle prime tracce in cui spicca l'uso di chitarre elettriche e di linee di basso possenti. Il disco si apre con \"Nemuri Hime\" e la frenetica \"the end of shite\" in cui Yuki canta il ritornello in inglese. Si passa quindi ad una traccia romantica, \"66 db\", divisa a met\u00e0: la prima parte piuttosto lenta dove la voce della cantante si impone sulla musica, per poi passare alla seconda met\u00e0 in cui le percussioni rendono la canzone pi\u00f9 articolata e veloce. Ma \u00e8 solo una parentesi, poich\u00e9 le tracce successive tornano ad essere veloci (\"Sayonara Dance\", \"Wakusei Ni Nore\") fino a chiudere l'album con una traccia pi\u00f9 oscura (\"Noroi\")."}
{"id": "731230", "revid": "958185", "url": "https://it.wikipedia.org/wiki?curid=731230", "title": "Hans-Joachim Zillmer", "text": "Nei suoi bestseller, tradotti in undici lingue, mette in dubbio le teorie che stanno alla base della geologia, della geofisica, dell'evoluzione, della paleontologia ed in particolare il principio dell'attualismo e la scala temporale geologica, formulando ipotesi in chiave catastrofista e in contraddizione con l'insegnamento scientifico tradizionale. Si oppone specialmente alla teoria dell'evoluzione intesa come macroevoluzione ed ai metodi di datazione.\nBiografia.\nHans-Joachim Zillmer ha studiato ingegneria edilizia presso la Bergische Universit\u00e4t di Wuppertal e l'universit\u00e0 tecnica di Berlino e si \u00e8 laureato nelle due universit\u00e0 in ingegneria ottenendo poi il titolo di Dr. rer. pol. Dopo la laurea nel 1977 ha diretto una impresa di costruzioni, uno studio d'ingegneria per costruzioni edili e una ditta di costruzioni a Solingen e poi a Berlino. Zillmer \u00e8 ingegnere consulente presso l'Ordine degli Ingegneri della Renania Settentrionale-Vestfalia ed \u00e8 stato socio nel consiglio di amministrazione della corporazione dei costruttori edilizi di Solingen e dal 1991 al 1999 anche primo presidente dell'associazione sportiva TSG Solingen con 2300 soci.\nCome autore di libri di divulgazione \u00e8 stato intervistato in molteplici trasmissioni tedesche alla radio e alla televisione, tra cui PRO7 nel programma \"Il mondo delle meraviglie\" sulle sue controverse ipotesi tratte dal suo \"Manuale sui dinosauri\".\nTeorie.\nZillmer \u00e8, come Immanuel Velikovsky, un rappresentante del catastrofismo, ma collegato ad una speciale teoria riferita alla Terra delle origini, la cosiddetta teoria delle catastrofi sulla Terra primordiale, secondo cui il pianeta Terra circa 5000-6000 anni fa sarebbe stato colpito da una catastrofe mondiale (diluvio universale) che lo avrebbe trasformato notevolmente generando di nuovo la crosta terrestre.\nLa tesi geologica centrale \u00e8 che hanno avuto luogo pi\u00f9 superdiluvi estesi a vari continenti: dal sud-ovest e nord-ovest dell'America del Nord all'Australia nonch\u00e9 dal massiccio dell'Altai attraverso la Siberia fino al Mar Caspio e al Mare Artico. In seguito l'asse terrestre si sarebbe spostato e soltanto in questo periodo che lui chiama il \u201cperiodo delle nevi\u201d avrebbe avuto luogo la formazione di ghiaccio nelle zone artiche ed antartiche, un grande periodo glaciale svoltosi come se fosse stato ripreso in tempi accelerati. In questo periodo sarebbe aumentata, secondo Zillmer, anche la gravit\u00e0, che avrebbe portato all'estinzione dei grandi animali esistenti fino ad allora e presenti in \u201cmegaformato\u201d come il bradipo gigante in America, grande quanto un elefante o il mammut in Eurasia. Sarebbe nato cos\u00ec un mondo nuovo con animali pi\u00f9 piccoli, con condizioni atmosferiche diverse e caratterizzato, tra l'altro, dalla riduzione della pressione atmosferica nonch\u00e9 da una maggiore gravit\u00e0.\nIn seguito a queste catastrofi naturali mondiali, secondo Zillmer, contrariamente alla microevoluzione, non avrebbe avuto luogo alcuna macroevoluzione, alcun passaggio da una specie di animali all'altra: da un essere assomigliante ad una scimmia non poteva mai uscire un uomo. Inoltre in quel periodo di tempo sono state sterminate l'80% delle specie animali: uno scenario attribuito alla fine del periodo glaciale (coincidente con l'inizio del \u201cperiodo delle nevi\u201d secondo Zillmer). Dunque per lui non esisterebbe alcuna storia umana verificabile, come scrive nel libro \"La bugia dell'evoluzione\". L'affermazione di Zillmer contenuta nel libro \"L'errore di Darwin\", secondo cui teschi o scheletri dell'et\u00e0 della pietra sarebbero vecchi soltanto di alcune migliaia d'anni, \u00e8 stata a suo dire confermata dalle datazioni effettuate nell'anno 2004 in Inghilterra su teschi di Neandertal e Cro-Magnon.\nLa tesi di Zillmer nel libro \"L'errore di Dawin\" in base a cui, secondo la tradizione degli indigeni havasupai il Grand Canyon si sarebbe formato durante un grande diluvio al tempo dei loro antenati, \u00e8 stata confermata da nuove indagini effettuate presso il servizio geologico degli Stati Uniti. Superdiluvi con una portata 37 volte maggiore di quella del Mississippi, avrebbero scavato il Grand Canyon in modo catastrofico e in pi\u00f9 fasi, e ultimamente circa 1.000 anni fa.\nNel quadro degli eventi catastrofici nel passato terrestre, la paleogeografia dei dinosauri presentata da Zillmer nel suo \"Manuale sui dinosauri\" occupa un posto speciale. I reperti di dinosauro trovati sempre di pi\u00f9 nel mondo dimostrano, secondo Zillmer, che un crescente numero di dinosauri sarebbe stato trovato su continenti \u201csbagliati\u201d, e ci\u00f2 in base alla tabella temporale propria della tettonica a placche, quindi gi\u00e0 isolati e separati dagli oceani. Come soluzione di questo problema, Zillmer ci offre il modello della espansione terrestre.\nLa verifica delle catastrofi naturali fino al XV secolo in chiave catastrofista lo ha infine portato nel suo libro \"Colombo \u00e8 arrivato ultimo\" anche alla revisione del decorso della storia della cultura nel Vecchio e Nuovo Mondo (critica alla cronologia). Zillmer presenta in questo libro anche la \u201cteoria dei celti in America\u201d secondo la quale l'America sarebbe stata visitata da celti e romani gi\u00e0 prima dei vichinghi. Correda inoltre la sua teoria con fotografie e indicazioni esatte di luoghi caratterizzati da menhir e dolmen nonch\u00e9 monete romane trovate in America (colonizzazione del Nuovo Mondo)."}
{"id": "731233", "revid": "228587", "url": "https://it.wikipedia.org/wiki?curid=731233", "title": "Zipoites I", "text": ""}
{"id": "731235", "revid": "599013", "url": "https://it.wikipedia.org/wiki?curid=731235", "title": "Akw\u00e1", "text": "\u00c8 il primatista di reti con la maglia della Angola (38 reti all'attivo).\nCarriera.\nClub.\nSchierato preferibilmente da punta o da ala sinistra, ha iniziato a giocare da professionista in Portogallo, col (2 partite), nel 1995; subito \u00e8 passato all'Alverca, e quindi all'Acad\u00e9mica Coimbra.\nNel 1998 si \u00e8 trasferito nella penisola arabica, in Qatar: prima al Wakra, poi all'Ittihad di Doha. Nel 2001 si \u00e8 trasferito al Qatar SC sempre di Doha e nella stagione 2005-2006 \u00e8 tornato al Wakra.\nNazionale.\nNel maggio 2006 Akwa \u00e8 stato inserito nella lista dei 23 dal CT angolano Lu\u00eds de Oliveira Gon\u00e7alves per i Mondiali di giugno in Germania. Ha giocato tutti i centottanta minuti dei primi due incontri dell'Angola contro Portogallo (persa 0-1) e Messico (pareggiata 0-0). Anche nella terza partita con l'Iran ha cominciato da titolare, venendo sostituito al 51' da Fl\u00e1vio Amado (che poi ha segnato)."}
{"id": "731246", "revid": "1745361", "url": "https://it.wikipedia.org/wiki?curid=731246", "title": "Marion", "text": ""}
{"id": "731250", "revid": "599013", "url": "https://it.wikipedia.org/wiki?curid=731250", "title": "Marco Airosa", "text": "Caratteristiche tecniche.\nGioca come terzino.\nCarriera.\nClub.\nHa trascorso la sua intera carriera da professionista in Portogallo fino al trasferimento nella squadra cipriota dell'AEL nel 2011 dove ha militato fino al 2018.\nNazionale.\nDal 2006 al 2013 ha rappresentato la nazionale angolana con la quale ha ricevuto la convocazione dal ct angolano Lu\u00eds de Oliveira Gon\u00e7alves per i Mondiali 2006, senza scendere in campo."}
{"id": "731256", "revid": "287204", "url": "https://it.wikipedia.org/wiki?curid=731256", "title": "Ta'if", "text": "Ta'if () \u00e8 una citt\u00e0 della provincia della Mecca, in Arabia Saudita, e capitale estiva del regno; sorge a un'altezza di pi\u00f9 di 1800 metri s.l.m., sui fianchi della catena montuosa del Sarat e aveva una popolazione di 521.273 abitanti nel 2004. La citt\u00e0 \u00e8 centro agricolo di una certa importanza e da quasi due millenni vi si coltiva la vite e l'uva detta zibibbo (dall'arabo \"zab\u012bb\", ossia \"uva passita\") e vi si produce miele.\nStoria.\nStoria antica.\nNel VI secolo la citt\u00e0 di \u1e6c\u0101\u02beif era dominata dalla trib\u00f9 araba dei Ban\u016b Thaq\u012bf, allo stesso modo per cui la pi\u00f9 meridionale Mecca era abitata dalla trib\u00f9 dei Ban\u016b Quraysh.\nLa citt\u00e0 dista poco pi\u00f9 d'un centinaio di chilometri a nord ovest da Mecca. La citt\u00e0, murata, fu un centro religioso importante in et\u00e0 preislamica, in quanto ospitava il grande masso bianco che rappresentava la divinit\u00e0 femminile di al-L\u0101t, nota anche come \"la \"rabba\" (Signora) di \u1e6c\u0101\u02beif\". Il suo clima favorevole consentiva alla cittadina avere una buona produttivit\u00e0 agricola, tanto da essere chiamata \"il giardino del \u1e24ij\u0101z\". Si produceva frutta uva zibibbo (abbondantemente impiegata dai meccani per addolcire le acque amarognole del pozzo urbano di Zemzem ma soprattutto per preparare il \"nab\u012bdh\", bevanda blandamente alcolica assai apprezzata dai suoi abitanti e da tutti i pellegrini che si recavano annualmente a Mecca in occasione del pellegrinaggio panarabo detto \"\u1e25ajj\".\nNel corso del cosiddetto anno dell'elefante, la citt\u00e0 fu coinvolta negli eventi.\n620 \u2013 632: l'et\u00e0 di Maometto.\n620: il tentativo di lapidazione di Maometto.\nMaometto giunse nella cittadina di T\u0101'if ed esort\u00f2 i suoi abitanti ad abbracciare l'Islam, ma essi risposero in modo rude e cominciarono a lanciargli contro sassi, causandogli sanguinose ferite. L'intera visita si esaur\u00ec in una sola giornata. Infine egli abbandon\u00f2 la citt\u00e0 e si sedette accanto a una fonte, in uno stato di prostrazione tale da fargli offuscare la vista. L'arcangelo Gabriele si accost\u00f2 a Maometto e gli chiese se egli voleva che distruggesse T\u0101'if facendole crollare addosso le montagne vicine. Al che il Profeta dell'Islam avrebbe dato una risposta negativa dicendo che \"forse Allah avrebbe creato dai loro figli quanti avrebbero adorato Lui solo.\" La cittadina pi\u00f9 tardi si convert\u00ec all'Islam.\n630: la battaglia di \u1e24unayn e la conversione della citt\u00e0.\nDieci anni pi\u00f9 tardi, nel 630, la posizione di Maometto era radicalmente mutata. Egli era ora il signore di Mecca e il padrone di quasi tutto l'Hij\u0101z.\nNel 630, ebbe luogo la battaglia di \u1e24unayn, nei pressi della citt\u00e0. Immediatamente dopo si ebbe l'infruttuoso Assedio di \u1e6c\u0101\u02beif. La citt\u00e0 fu assaltata con catapulte dai Banu Daws, ma gli attacchi vennero respinti. La spedizione di Tab\u016bk del 631 lasci\u00f2 \u1e6c\u0101\u02beif completamente isolata, cosicch\u00e9 membri dei Thaq\u012bf giunsero a Mecca per negoziare la conversione della citt\u00e0 all'Islam.\nL'idolo al-L\u0101t fu distrutto dal thaqafita musulmano al-Mugh\u02bfba insieme ad altri simboli della precedente fase pagana della citt\u00e0.\n?: esilio di Marw\u0101n.\nAl-Hakam ibn Abi al-As e suo figlio Marwan ibn al-Hakam furono esiliati da Medina a Ta'if da Maometto per bestemmie. Furono perdonati e autorizzati a riguadagnare Medina dal califfo \u2018Uthm\u0101n. Pi\u00f9 tardi Marw\u0101n divenne il primo califfo della branca marwanide della dinastia omayyade.\n1517 \u2013 1922: impero ottomano.\n1517: resa mamelucca agli ottomani.\nIl 17 luglio 1517 lo shar\u012bf di Mecca capitol\u00f2 davanti alle superiori forze militari ottomane del sultano Selim I \"Yavuz\". Come segno dell'accaduto, egli consegn\u00f2 le chiavi delle citt\u00e0 sante di Mecca e Medina nelle sue mani. \u1e6c\u0101\u02beif cadde pertanto sotto il governo diretto degli Ottomani.\n1802 \u2013 1813: conquista wahhabita e riconquista ottomana.\nLa citt\u00e0 continu\u00f2 ad essere governata da Istanbul per i successivi tre secoli, fino al 1802, quando fu conquistata dalle forze wahhabite provenienti dal Najd, alleate col casato degli \u0100l Sa\u2018\u016bd. Tali forze avanzarono poi per prendere anche Mecca e Medina. Tale perdita non era ammissibile da parte ottomana, visto l'alto significato simbolico (ma anche politico) delle due Citt\u00e0 Sante, il cui controllo legittimava il titolo califfale che Istanbul aveva di fatto preso a rivendicare dopo il Trattato di K\u00fc\u00e7\u00fck Kaynarca. Il sultano Mahmud II, chiese allora aiuto al suo Chediv\u00e8 d'Egitto Mehmet Ali, che scaten\u00f2 un attacco in ij\u0101z e riconquist\u00f2 T\u0101'if nel 1813.\n1813: Johann Ludwig Burckhardt.\nNel 1813, il viaggiatore svizzero e studioso orientalista Johann Ludwig Burckhardt visit\u00f2 \u1e6c\u0101\u02beif. Ci ha lasciato una testimonianza diretta della citt\u00e0 proprio dopo la sua conquista da parte del chediv\u00e8 egiziano Mehmet Ali, dal quale ottenne numerose interviste mentre questi si trovava sul posto. Burckhardt disse che le mura e il fossato intorno alla citt\u00e0 erano stati costruiti da \u02bfUthm\u0101n al-Midhayfi. Vi erano tre porte e diverse torri di guardia sulle mura cittadine che, tuttavia, erano non molto robuste, essendo di appena 45 centimetri di spessore. Burckhardt disse che il castello era stato edificato dallo shar\u012bf Gh\u0101lib. Not\u00f2 che la distruzione della citt\u00e0 era dipesa strettamente dalla conquista del 1802. Molti edifici erano ancora in rovine mentre egli si trovava col\u00e0 e la pretesa tomba di al-\u02bfAbb\u0101s b. \u02bfAbd al-Mu\u1e6d\u1e6dalib \u2013 lo zio del Profeta ed eponimo dei califfi abbasidi \u2013 era stata seriamente danneggiata. Registr\u00f2 altres\u00ec che la popolazione urbana era ancora in buona parte costituita da Thaq\u012bf, mentre la maggioranza degli stranieri in citt\u00e0 era di origine indiana. In termini di commercio, la citt\u00e0 era un punto franco per il caff\u00e8.\n1843: lavori di costruzione nel XIX secolo.\nIl castello e i baraccamenti militari a T\u0101'if furono ricostruiti dagli Ottomani nel 1843, una \"H\u00fck\u00fcmet Kona\u011f\u0131\" \u2013 sede per attivit\u00e0 governative \u2013 fu costruita nel 1869, e un ufficio postale fu eretto poco pi\u00f9 tardi.\n1916 \u2013 1924: la rivolta araba e il controllo hascemita.\nPrima dello scoppio della rivolta araba, Ahmed Bey era stato il comandante delle forze ottomane a \u1e6c\u0101\u02beif. Aveva sotto di lui una forza di 3.000 soldati e 10 cannoni da montagna. Ghalib Pasci\u00e0, il governatore del Hijaz era anch'egli presente in citt\u00e0. Nel 1916, gli hashemiti proclamarono a Mecca a giugno la rivolta araba contro l'Impero ottomano. In luglio \u02bfAbd All\u0101h b. al-\u1e24usayn, il primogenito del capo della rivolta, lo sceriffo hascemita di Mecca, al-\u1e24usayn b. \u02bfAl\u012b, fu inviato con 70 uomini a T\u0101'if. Mentre le sue attivit\u00e0 nella regione destavano i sospetti di Ahmed Bey, Gh\u0101lib Pasci\u00e0 era sconcertato per una forza cos\u00ec esigua. \u02bfAbd All\u0101h ci costru\u00ec in gran segreto il suo esercito, che giunse alla pi\u00f9 credibile cifra di 5.000 uomini, con cui tagli\u00f2 le linee telegrafiche della citt\u00e0 per poi scatenare un attacco. Tutti gli assalti hascemiti alla citt\u00e0 furono respinti dall'artiglieria da montagna, e da entrambe le parti ci si dispose per un assedio non semplice. Tuttavia i cannoni hascemiti giunsero, sia pure con una certa lentezza, davanti a \u1e6c\u0101\u02beif e infine la citt\u00e0, dopo una breve resistenza, si arrese il 22 settembre. La citt\u00e0 divenne cos\u00ec parte dell'auto-proclamato regno hascemita del Hijaz.\n1924 \u2013 presente: regno dell'Arabia Saudita.\n1924: conquista da parte degli \"Ikhw\u0101n\" di \u2018Abd al-\u2018Az\u012bz \u0100l Sa\u2018\u016bd.\nT\u0101'if tuttavia non rimase a lungo in mano hascemita. Le tensioni fra il re del Hijaz, al-Husayn ibn Ali, e \u2018Abd al-\u2018Az\u012bz \u0100l Sa\u2018\u016bd, Sultano del Najd, esplosero presto in violenta contrapposizione. Malgrado le tensioni avessero conosciuto un momento di calma nel 1919 (quando ancora non era chiaro quale sarebbe stato l'atteggiamento britannico nei confronti del Vicino Oriente arabo liberato), dal settembre 1924, gli \"Ikhw\u0101n\" (lett. \"fratelli\"), allora sostenuti dai sauditi, sotto la guida di Sultan ibn Bijad e Khalid ibn Luwayy furono pronti a scatenare il loro attacco contro T\u0101'if. La citt\u00e0 si pensava sarebbe stata difesa dal figlio del re, \u2018Al\u012b, ma costui fugg\u00ec in preda al panico con le sue truppe e molti degli abitanti della citt\u00e0. Trecento di essi furono sterminati dagli \"Ikhw\u0101n\". Nel 1926 \u2018Abd al-\u2018Az\u012bz \u0100l Sa\u2018\u016bd fu ufficialmente riconosciuto come nuovo re del Hijaz. T\u0101'if rimase parte del Regno del Hij\u0101z finch\u00e9 \u2018Abd al-\u2018Az\u012bz \u0100l Sa\u2018\u016bd unific\u00f2 i suoi due regni in un'unica entit\u00e0, assumendo il nome di Regno dell'Arabia Saudita nel 1932. Lo stesso morir\u00e0 proprio a T\u0101'if il 9 novembre 1953.\n1940: modernizzazione sotto i sauditi.\nT\u0101'if era ancora una piccola citt\u00e0 quando i sauditi presero il controllo di essa, tuttavia essi s'imbarcarono in un suo ambizioso progetto di crescita e di modernizzazione. Il primo generatore pubblico di energia dell'Arabia fu messo in opera alla fine degli anni quaranta. A livello di comunicazioni stradali nel 1965 il re Fayal b. \u2018Abd al-\u2018Az\u012bz \u0100l Sa\u2018\u016bd inaugur\u00f2 l'autostrada lunga circa 95 km che unisce Mecca a T\u0101'if, e nel 1974 furono avviati i lavori per la superstrada di 700 km. T\u0101'if-Abha-Jizan. Dalla guerra del Golfo del 1991, T\u0101'if \u00e8 diventata una citt\u00e0 moderna in termini di comunicazioni, tanto da essere prescelta come sede del \"network\" radio-televisivo del Rendon Group che irradiava le notizie relative al Kuwait durante l'occupazione del Kuwait da parte dell'Iraq.\nMonumenti e luoghi d'interesse.\nParco al-Rudaf: situato a sud di T\u0101'if \u00e8 un ampio parco naturale in cui gli alberi sorgono fra rocce granitiche. In esso trova ospitalit\u00e0 anche un piccolo zoo.\nWadi Mitna: rifugio del profeta Maometto: qui nel 622 - anno 1 dell'Egira - Maometto giunse nella speranza di convertire i Banu Hawazin e i Thaq\u012bf e di sfuggire alle persecuzioni dei suoi concittadini. Fu per\u00f2 accolto da un tentativo di lapidazione della gente. Qui si dovette rifugiare in un fiondo di propriet\u00e0 dei Banu Umayya, clan meccano a lui avverso ma imparentato col clan del Profeta e che, in base alla ferrea legge dell'onore e dell'ospitalit\u00e0, non poterono rifiutare di dare rifugio a Maometto. Nel luogo sorge ora una moschea.\nAl-Shafa: piccolo villaggio che sorge sulle montagne del Sarat, ricco sotto un profilo agricolo. I frutteti di T\u0101'if sono qui.\nForte turco: le rovine del forte sono a poche decine di km dalla citt\u00e0. La leggenda vuole che Lawrence d'Arabia (Urens) abbia combattuto qui nel 1917.\nGuidando verso Gedda da Ta'if, i non musulmani dovranno essere in possesso di un lasciapassare per cristiani e girare attorno al territorio \"haram\" (sacro, inviolabile) di Mecca. Questo far\u00e0 loro allungare il tragitto di pi\u00f9 di 100 km."}
{"id": "731262", "revid": "2175", "url": "https://it.wikipedia.org/wiki?curid=731262", "title": "Fabrice Akw\u00e1", "text": ""}
{"id": "731263", "revid": "2175", "url": "https://it.wikipedia.org/wiki?curid=731263", "title": "Marco Paulo Coimbra de Abreu", "text": ""}
{"id": "731264", "revid": "465169", "url": "https://it.wikipedia.org/wiki?curid=731264", "title": "Conversano", "text": "Conversano (\"Cummers\u00e8ne\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia.\nSorge sui primi rilievi della Murgia, a 219 m s.l.m. Di origine preromana, nell'XI secolo divenne sede di una contea estesa su una parte significativa della Puglia centro-meridionale la cui importanza non venne sminuita che con il tramonto della struttura feudale. Importante diocesi e centro religioso sin dal Medioevo, la cittadina \u00e8 oggi sede della diocesi di Conversano-Monopoli.\nDal 2011 al comune di Conversano \u00e8 riconosciuto il titolo di citt\u00e0.\nConversano \u00e8 tra le 24 citt\u00e0 \"candidate\" a \u201cCapitale italiana della cultura 2024\u201d\nGeografia fisica.\nLa citt\u00e0 che sorge su una dolce collina a 219\u00a0s.l.m., domina il territorio circostante sino al mare Adriatico che dista circa 8\u00a0km. Il paesaggio intorno \u00e8 quello tipico della Puglia, molto verde, per la presenza di frutteti, uliveti, vigneti, mandorleti e soprattutto ciliegeti destinati all'esportazione. Confina a Nord col comune di Mola, a Nord-Est con Polignano, a sud-est con Castellana, a sud con Putignano, a sud-ovest con Turi e a nord-ovest con Rutigliano. La superficie del territorio (127\u00a0km\u00b2) \u00e8 una tra le pi\u00f9 estese del sud-est barese. All'interno del suo territorio sono presenti due isole amministrative (\"enclavi\") appartenenti territorialmente al comune di Polignano a Mare.\nGeologia.\nIl territorio di Conversano, ubicato nelle Murge di sud-est o \"Murge basse\", \u00e8 per l'80% costituito da terreno franco argilloso sottile mentre il restante 20% da terreno argilloso profondo, e ricoperto da un sottile strato di terreno rosso. La natura carsica del sottosuolo delle Murge ha dato vita ad un paesaggio particolare in gran parte costituito da un altopiano a pendenze molto blande, la cui superficie topografica degrada in direzione della costa con un caratteristico profilo a gradinata. La morfologia complessivamente blanda del territorio si interrompe bruscamente in corrispondenza della principale scarpata di raccordo con la piana costiera, a circa 130\u2013120\u00a0m s.l.m. La scarpata, con andamento NNW-SSE ed altezza variabile tra circa 25 e 40 metri, \u00e8 incisa dalla gravina Monsignore, le cui pareti verticali arrivano ai 20-25 metri di altezza. Essendo il paesaggio prevalentemente carsico, le acque meteoriche sono di norma rapidamente convogliate nel complesso sistema di fratture e canali carsici sotterranei, dopo un breve percorso superficiale. Talora per\u00f2 esse possono ristagnare in depressioni pi\u00f9 o meno ampie a formare le doline ossia dei laghetti: i cosiddetti \"laghi di Conversano\".Vi \u00e8 anche la presenza di numerose grotte che per\u00f2 non possono essere visitate.\nConversano ha aderito all'iniziativa dell'Assessorato Regionale all'Ambiente che ha istituito, a cura del WWF, l'Albo dei Grandi Alberi della Puglia.\nConversano, per le particolari condizioni climatiche di cui gode, per il suo territorio vario e ricco di tradizioni e storia, insieme ad altri 18 comuni \u00e8 interessato alla Strada del vino DOC della Murgia Carsica ed in particolare alla produzione del Gravina DOC e Gioia del Colle DOC.\nStoria.\nL'antica Norba.\nLe origini della citt\u00e0 risalgono al pi\u00f9 tardi all'et\u00e0 del ferro, quando le popolazioni indigene, iapige o peucete, fondarono su una collina pi\u00f9 elevata rispetto al territorio circostante una citt\u00e0 di nome Norba e la dotarono di possenti mura in pietra (il toponimo, non unico in Italia, infatti significherebbe \"citt\u00e0 fortificata\").\nLa citt\u00e0 ebbe una felice ubicazione, posta com'era lungo un importante asse viario. Questo la rese presto un abitato fiorente, al centro dei traffici tra le colonie magnogreche della costa e le popolazioni indigene dell'interno. L'ampia necropoli risalente al VI secolo a.C. ha restituito, infatti, decine di tombe con ricchi corredi funerari, in parte di matrice ellenica.\nNel 268 a.C., con l'estensione dell'egemonia romana in Peucezia, anche Norba perse la propria autonomia; ciononostante, mantenne un ruolo rilevante, come attestato da cospicui ritrovamenti di monete, armature, manufatti in terracotta e gioielli, grazie agli scavi archeologici compiuti dentro e fuori dalla cinta muraria. La stessa Tavola Peutingeriana riporta il toponimo Norba, ma l'abitato non sopravvisse alla dissoluzione dell'Impero d'Occidente, presumibilmente per opera dei Visigoti di Alarico che passarono attraverso l'Apulia nel 411.\nMedioevo.\nGi\u00e0 a partire dal V secolo d.C., non molto tempo dopo la presumibile scomparsa di Norba, e nello stesso luogo, le fonti attestano l'esistenza del toponimo \"Casale Cupersanem\", che probabilmente fu sede vescovile sin dall'VII secolo. Nel 949 gli \"Annales Barensis\" attestano l'azione tesa all'assedio di Conversano da parte del casale \"Platipodi\".\nMa fu dalla met\u00e0 dell'XI secolo, con la dominazione normanna delle regioni meridionali della penisola italiana, che il luogo assurse a vero e proprio centro di potere: intorno al 1054 Goffredo d'Altavilla nipote di Roberto il Guiscardo, prese il titolo di \"comes Cupersani\" e fece della cittadina il fulcro di un'amplissima contea, estesa per buona parte della Puglia centro-meridionale, tra Bari e Brindisi e fino a Lecce e \"Nerito\" (Nard\u00f2). \nL'importanza della corte conversanese nel panorama nobiliare di quegli anni \u00e8 ben attestata dall'aver ospitato a Conversano per alcuni mesi il duca di Normandia Roberto II detto \"il Cortacoscia\", figlio del re d'Inghilterra Guglielmo il Conquistatore, che era di passaggio in Puglia al termine della prima crociata; Roberto II spos\u00f2 anzi Sibilla, figlia di Goffredo, e ricevette una dote ampia abbastanza per riscattare l'ipoteca di 10.000 ducati sul ducato di Normandia accesa prima della partenza per la Terrasanta.\nIntanto, a Conversano, Goffredo conferm\u00f2 i diritti fiscali sull'intero agro della limitrofa Castellana in favore dei monaci benedettini, presenti in Conversano probabilmente dall'VIII secolo.\nAlla morte di Goffredo (avvenuta nel 1101 secondo Lupo Protospata), la contea and\u00f2 in eredit\u00e0 a suo figlio Roberto e poi al secondogenito Alessandro. Nel 1132, sconfitto da Ruggero II di Sicilia, Alessandro fugg\u00ec in Dalmazia perdendo la contea di Conversano, che 1134 Ruggero II assegn\u00f2 a suo cognato Roberto I di Bassavilla. Nel 1138 gli succedette il figlio Roberto II (dal 1154 anche conte di Loritello) che vi regn\u00f2 fino alla morte (1182).\nSegu\u00ec un periodo nel quale il feudo torn\u00f2 alla dirette dipendenze del regio demanio, con la parentesi del decennio 1197-1207 in cui fu possedimento di Berardino Gentile. Pi\u00f9 tardi furono conti di Conversano per quasi un secolo i Brienne (1269-1356), fino alla morte senza eredi del \"duca d'Atene\" Gualtieri VI. La contea pass\u00f2 quindi pi\u00f9 volte di mano in mano tra molti importanti casati, soprattutto per via matrimoniale: gli Enghien (1357-1381 e 1394-1397), i Lussemburgo (1381-1394 e 1405-1407), i Sanseverino (1397-1405), i Barbiano (1411-1422), gli Orsini (1423-1433), i Caldora (1434-1440) e gli Orsini del Balzo (1440-1455).\nL'ascesa degli Acquaviva d'Aragona.\nL'ultimo conte Orsini del Balzo era Giovanni Antonio, figlio di Raimondo principe di Taranto e di Maria d'Enghien (che poi avrebbe sposato in seconde nozze Ladislao I d'Angi\u00f2). Giovanni Antonio diede in dote l'intera contea di Conversano - che comprendeva i centri di Castellana, Casamassima, Castiglione (centro abitato poi scomparso, tra Conversano e Castellana), Noci e Turi - a sua figlia Caterina, sposa del duca d'Atri Giulio Antonio Acquaviva. Iniziava cos\u00ec nel 1455 il lungo possesso del feudo di Conversano da parte della casata degli Acquaviva che, salvo una parentesi di quattro anni, lo avrebbe detenuto ininterrottamente sino all'abolizione dei diritti feudali del 1806.\nGiulio Antonio Acquaviva, ritenuto dai contemporanei un valente condottiero, si distinse soprattutto nella battaglia di Otranto contro i Turchi (1481). Quello stesso anno mor\u00ec in battaglia per un'imboscata, lasciando il feudo in eredit\u00e0 a suo figlio Andrea Matteo. Anche costui eccelse in numerose battaglie; il suo comportamento eroico gli valse il riconoscimento, da parte del re di Napoli Ferdinando I, del privilegio di aggiungere all'arma del suo casato quella reale e di modificare il cognome in Acquaviva d'Aragona. Le sue fortune a corte per\u00f2 furono offuscate dall'accusa di aver preso parte alla cosiddetta congiura dei baroni, tanto che pat\u00ec la prigione e la temporanea perdita della contea a beneficio del duca di Termoli, Andrea di Capua (1504-1508). Tornato a Conversano, ebbe modo di distinguersi come mecenate, bibliofilo e letterato e fu incluso nell\"'Accademia\" di Jacopo Sannazzaro. Mor\u00ec nel 1529, mentre Conversano era funestata da un'epidemia di peste.\nGiangirolamo II, il \"Guercio delle Puglie\".\nAlla casata degli Acquaviva d'Aragona apparteneva anche il celebre \"Guercio delle Puglie\", il conte Giangirolamo II (1600-1665), che amministr\u00f2 il feudo dal 1626 al 1665 circondato da enorme potere, molti nemici e molte leggende.\nLe cronache lo descrivono come un feudatario dispotico e senza scrupoli, avvezzo alla violenza gratuita e in grado di sfruttare ogni circostanza per accrescere il suo potere. Cos\u00ec fu in occasione dell'effimera repubblica napoletana di Masaniello (1647) che si propag\u00f2 anche in Puglia: bench\u00e9 la corona spagnola si fosse rivolta a Giangirolamo perch\u00e9 riportasse all'ordine le terre pugliesi sollevatesi contro i signori locali (cosa che avvenne ad esempio in Terra d'Otranto a San Cesario e Nard\u00f2), quando i rivoltosi di Martina ripararono nel territorio di Conversano, il conte accord\u00f2 loro protezione per servirsene pi\u00f9 avanti come esecutori delle azioni pi\u00f9 efferate nei confronti dei suoi sudditi meno docili, come accadde a Locorotondo in occasione del sacco del 1648. Ben presto, i tanti nemici di cui si era circondato fecero giungere notizia alla corte spagnola degli abusi di Giangirolamo, che nel 1650 fu pertanto tradotto a Madrid e imprigionato. Proprio quando si apprestava a tornare nel suo feudo lasciato nel frattempo nelle mani di sua moglie Isabella Filomarino della Rocca, mor\u00ec vittima della malaria. Era il 1665.\nIn realt\u00e0 la figura del Guercio resta incompleta senza menzionare il mecenatismo della sua corte. Si trattava certamente di un preciso programma politico, volto ad accrescere il prestigio del casato. Tuttavia Giangirolamo e sua moglie Isabella arricchirono la collezione di famiglia che con loro giunse a contare oltre cinquecento dipinti e svariate altre opere d'arte, tra mobili e suppellettili; diedero inoltre ospitalit\u00e0 al pittore Paolo Finoglio, che nel lungo soggiorno conversanese (1622-1645) fu autore di diverse opere: dagli affreschi della camera degli sposi, alle dieci grandi tele del ciclo ispirato alla \"Gerusalemme liberata\", ambedue ospitati nel castello, alle fastose decorazioni nelle chiese cittadine del Carmine e dei Santi Cosma e Damiano che venivano edificate in quegli anni.\nAnche la costruzione dei trulli di Alberobello fu un espediente di Giangirolamo per eludere l'editto vicereale che richiedeva l'assenso della corte per la fondazione delle citt\u00e0: grazie alla particolare tecnica costruttiva a secco, ogni volta che si approssimava l'ispezione regia il Guercio poteva dare ordine di distruggere i tetti delle abitazioni, che in seguito sarebbero stati ricostruiti agevolmente.\nGli ultimi Acquaviva d'Aragona.\nIl prestigio di Conversano e il potere del casato raggiunto da Giangirolamo II non sarebbe stato eguagliato dai suoi eredi. Nel 1690 la cittadina fu investita da un'epidemia di peste che in due anni falcidi\u00f2 la popolazione e indebol\u00ec l'economia locale.\nCon il Settecento le condizioni della nobilt\u00e0 meridionale gradualmente mutarono e alla tensione bellica del passato si sostituirono l'amministrazione dei beni e il loro godimento. Attorno al 1730 gli Acquaviva edificarono a pochi chilometri da Conversano il castello di Marchione, un elegante casino di caccia, e iniziarono a dedicarsi soprattutto all'allevamento dei loro cavalli.\nSuccessivamente, presero a soggiornare pi\u00f9 spesso a Napoli che nel feudo conversanese, che quindi lentamente andava perdendo il ruolo di primo piano ricoperto nei secoli precedenti.\nIl \"Monstrum Apuliae\".\nA lungo, la realt\u00e0 conversanese fu caratterizzata dalla non facile coabitazione di tre poteri: oltre ai potenti conti del luogo, infatti, la cittadina registrava la presenza del vescovo della locale diocesi, che a lungo detenne un rilevante potere temporale nei confronti di alcuni dei centri vicini. Ad essi si aggiungeva la presenza della badessa del monastero di San Benedetto, appoggiata e spesso imparentata con i conti Acquaviva d'Aragona, detentrice di un'inusitata autorit\u00e0, religiosa e temporale, concessagli da Papa Clemente IV tanto invisa ai vescovi della diocesi locale da essere stata definita \" \"Monstrum Apuliae \".\"\nPeriodo Murattiano (1805-1815) e Risorgimento.\nL'abolizione dei diritti feudali (1806) e il decreto di soppressione del monastero di San Benedetto (1810) non rappresentarono per la cittadina che un momento fugace di apertura degli spazi di libert\u00e0 economica; la restaurazione borbonica anzi reintrodusse uno stato di generale oppressione che, come in molte altre citt\u00e0 del regno, determin\u00f2 gli sviluppi dell'azione della Carboneria (gi\u00e0 esistente sul territorio nel periodo murattiano). Conversano vide infatti la crescita di due \"vendite\" carbonare attorno alle quali si raccoglieranno le menti pi\u00f9 aperte della vivace borghesia cittadina, di orientamento liberale.\nDal 1849 fu addirittura il vescovo locale, Giuseppe Maria Mucedola, di radicate idee giobertiane, a diventare il pi\u00f9 acceso sostenitore a Conversano dell'unit\u00e0 d'Italia, tanto che sollecit\u00f2 alcuni dei discepoli della diocesi, tra i quali Pietro de Bellis, a partecipare ai moti insurrezionali del 1859 contro il governo borbonico. Durante il suo episcopato (1849-1865) promosse il locale seminario, che divenne in breve punto di riferimento per alcuni tra i pi\u00f9 brillanti docenti del Mezzogiorno tanto da attrarre studenti da tutta la Puglia, talvolta pi\u00f9 per amore degli studi che per effettiva vocazione. Per tale ragione, nel 1876 fu aperto un convitto per i laici che ne avessero voluto frequentare le lezioni.\nEt\u00e0 contemporanea.\nDopo l'unit\u00e0 d'Italia, alcune vicende hanno contraddistinto la storia di Conversano: nel 1877 vi si costitu\u00ec una delle prime societ\u00e0 operaie di mutuo soccorso italiane. Nel 1886 una rivolta della popolazione nei confronti dei soprusi del mai sopito notabilato locale sfoci\u00f2 nell'incendio del municipio e del suo prezioso archivio. Nel 1911 le fiamme distrussero accidentalmente la cattedrale, che ne risult\u00f2 gravemente danneggiata nei decori e nelle strutture portanti; la ricostruzione fu completata nel 1926.\nNel 1921, prima quindi della marcia su Roma, il giovane deputato socialista locale Giuseppe Di Vagno fu assassinato da una squadra fascista al termine di un comizio nel vicino comune di Mola di Bari.\nNel 1959 Maria Marangelli fu tra le prime donne sindaco d'Italia.\nIl dopoguerra e gli anni della ricostruzione, sono stati caratterizzati a Conversano delle lotte sociali e sindacali della locale Camera del Lavoro della CGIL guidata dal segretario Domenico Bolognino. Durante la sua lunga segreteria, dagli anni cinquanta al 1972, riusc\u00ec ad aggregare e sostenere le istanze della popolazione contadina e bracciantile, costituente in gran parte la nuova classe povera.\nAttraverso una costante ed energica opera di rivendicazione dei diritti, il sindacato riusc\u00ec in maniera rilevante a risollevare le condizioni della classe proletaria, garantendo non solo ai lavoratori, ma anche \"ai disoccupati, ai bisognosi, ai vecchi pensionati e non pensionati\" migliorate condizioni di vita.\nSimboli.\nConversano, centro di carattere prettamente agricolo, ebbe dapprima come stemma un rastrello con tre denti; poi pur conservando il rastrello, assunse uno scudo ovale, che, contornato di fogliami e sormontato da una corona, ebbe nel mezzo una torre merlata a due piani fiancheggiata da cinque piccoli quadretti o dadi, di cui tre a sinistra e due a destra. Tale stemma \u00e8 tuttora in vigore.\nLa corona ricorda che Conversano \u00e8 stata sede di contea dalla met\u00e0 dell'XI secolo. La torre simboleggia la posizione strategica della citt\u00e0 e le sue vetuste e forti mura, che l'hanno resa una piazza-forte. Come tale infatti \u00e8 chiamata nelle antiche carte: Castrum, Fortilitium, Castellum. I cinque piccoli quadretti o dadi rappresentano i cinque casali o villaggi, ossia: Sassano, Iavorra, Agnano, Monterone e Castiglione, che sorgevano nei dintorni di Conversano, quasi all'ombra della protezione del castello comitale.\nDei detti casali due (Sassano e Monterone) erano ad occidente della citt\u00e0, e tre (Iavorra, Agnano e Castiglione) ad oriente.\nMonumenti e luoghi d'interesse.\nMura megalitiche.\nAl VI secolo a.C., quando l'abitato di Norba raggiunse l'apice della potenza e della ricchezza, si fa risalire un'importante opera di fortificazione attorno alla collina dove sorgeva la citt\u00e0. Tale cinta muraria, in buona parte inglobata nelle costruzioni successive ma talvolta visibile sul tessuto murario ordinario, era formata da enormi massi parallelepipedi aventi sezione media di 0,60 metri e lunghezza di 1,60, sovrapposti con tecnica a secco cos\u00ec da formare muri spessi fino a 4 metri. Lunghe 790 metri, le mura megalitiche racchiudono un'area di 4,75 ettari.\nTuttora sono presenti tratti delle mura in alcune zone del centro storico.\nPresentano tutti i caratteri delle costruzioni proprie dei Pelasgi, e ci dicono che Conversano sorta su quelle mura \u00e8 da ritenersi una riedificazione di una citt\u00e0 distrutta, molto pi\u00f9 antica e fondata dai Pelasgi 18 secoli a.C.; epoca in cui emigrarono dall'oriente verso la Puglia.\nCastello.\nIl Castello di Conversano sorge sul punto pi\u00f9 alto della collina su cui sorge la citt\u00e0, in una posizione in grado di dominare l'intero territorio circostante fino al mare, e delimita l'antico largo della Corte, un'ampia piazza dalla forma irregolare da sempre fulcro della vita cittadina.\nDel castello, che si presenta oggi come una cittadella in pietra costituita da edifici appartenenti a diverse epoche e gusti architettonici, si pu\u00f2 apprezzare ora l'aspetto inespugnabile, ora la raffinatezza degli ambienti signorili pi\u00f9 tardi. Esso \u00e8 stato residenza dei conti di Conversano per quasi sette secoli, sin da epoca normanna. Tuttavia la sua storia \u00e8 ben pi\u00f9 antica: probabilmente gi\u00e0 al tempo della guerra greco-gotica (VI secolo d.C.). Sullo stesso luogo sorgeva un edificio di difesa che inglobava un tratto delle mura megalitiche dell'antica citt\u00e0 di Norba.\nDi sicuro i primi feudatari normanni imposero nell'XI secolo la ricostruzione di un maniero sulle rovine del precedente. Del nucleo originario normanno si conserva oggi una torre a base quadrata, nota come \"Torre Maestra\" e un affresco posto sulla volta dell'ingresso originario, raffigurante i santi Cosma e Damiano. In seguito, importanti lavori di ampliamento furono realizzati, tra gli altri, dai conti Lussemburgo (XIV secolo) che promossero l'edificazione dell'alta torre circolare all'angolo nord, proprio dove il crinale dell'acropoli si faceva pi\u00f9 ripido. Intorno al 1460, gli Acquaviva costruirono una torre a base dodecagonale, pi\u00f9 tozza e con le mura a scarpata, particolarmente ardita dal punto di vista ingegneristico: al suo interno infatti, \u00e8 presente una cisterna attorno alla quale gira un corridoio munito di caditoie, essenziali per la difesa della citt\u00e0.\nI secoli successivi videro l'ulteriore trasformazione dell'edificio che a mano a mano andava perdendo i caratteri del maniero per configurarsi come elegante dimora signorile, adatta al prestigio dei potenti feudatari. L'ingresso attuale si apre lungo il muro di cinta posto su piazza Conciliazione, costruito nel 1710 per volere della contessa Dorotea Acquaviva. \u00c8 possibile cos\u00ec accedere a un cortile interno che a sua volta garantisce l'accesso al porticato tardo-rinascimentale. Ulteriori interventi sul complesso edilizio si sono susseguiti sino alla fine dell'Ottocento.\nAttualmente il castello \u00e8 solo parzialmente acquisito al patrimonio comunale, mentre alcune ali - inclusa la \"camera nuziale\" decorata con le scene dell'Antico Testamento di Paolo Finoglio - sono tuttora propriet\u00e0 private. Nell'area pubblica dell'edificio ha oggi sede la Pinacoteca civica che espone le grandi tele del ciclo della \"Gerusalemme Liberata\" sempre opera del Finoglio.\nTorre Cilindrica.\n\u00c8 l'unica Torre del Castello costruita, sebbene in dimensioni pi\u00f9 imponenti, secondo la tipologia a pianta cilindrica delle altre pi\u00f9 piccole torri addossate alle mura quattrocentesche di Conversano.\nLa Torre fu aggiunta all'angolo settentrionale, forse sostituendo una pi\u00f9 antica Torre quadrangolare, pi\u00f9 arretrata, di cui si rilevano le tracce solo nella pianta del Castello.\nEssa \u00e8 il frutto di un intervento di fortificazione fatto operare da Giulio Antonio Acquaviva.\nLo stemma collocato in alto nella muratura, il quale unisce appunto i simboli della casa Acquaviva e degli Orsini, costituisce la \"firma\" dell'opera.\nLa Torre, divisa all'interno in pi\u00f9 livelli, costituiva un potente baluardo difensivo rispetto all'esterno e, in epoca successiva alla sua edificazione, il parapetto conclusivo sostenuto da mensole fu interrotto in pi\u00f9 punti per fare posto all'inserimento dei cannoni.\nTorre Poligonale.\nAnche questa torre rappresenta un'aggiunta alle fabbriche pi\u00f9 antiche del Castello, edificata quando le nuove tecniche e i nuovi mezzi militari rendevano poco adeguate le antiche strutture.\nDa notare \u00e8 innanzitutto la muratura inferiore inclinata (detta \"a scarpa\", oggi parzialmente interrata), adatta a respingere i colpi dell'artiglieria. Le strette feritoie visibili nei lati della torre permettevano l'inserimento delle bocche del fuoco, all'epoca contenute all'interno della Torre. Altri cannoni dovevano essere collocati sulla sua copertura, sporgendo dalle interruzioni del parapetto superiore.\nLa presenza nella muratura di due stemmi a rilievo permette di attribuire l'edificazione al conte Andrea Matteo Acquaviva d'Aragona (1481-1511), figlio e successore di Giulio Antonio.\nSi ricorda che proprio quando era conte Andrea Matteo che parteggiava per i francesi, Conversano fu assediata ed espugnata (1503) dalle truppe spagnole del generale Consalvo di Cordova.\nBasilica Minore Pontificia Cattedrale di Santa Maria Assunta.\n\u00c8 un riuscito esempio di romanico pugliese. La facciata \u00e8 di stile trecentesco, cuspidata e tripartita da lesene; ha un coronamento ad archetti, un rosone centrale, due occhi nei corpi laterali e tre portali; di questi il portale maggiore, con baldacchino e leoni stilofori, presenta le cornici riccamente scolpite a foggia di fogliame e, nella lunetta, presenta un bassorilievo raffigurante la \"Madonna tra due angeli\", mentre i laterali presentano lunette ogivali e il portale di destra un archivolto retto da leoni stilofori. Alle testate del transetto vi sono due campanili con grandi bifore; le absidi sono racchiuse in una parete piana, su cui spicca una notevole monofora con arco a denti di sega, capitelli scolpiti e archivolto ogivale.\nL'interno, a pianta a croce latina, \u00e8 suddiviso in tre navate separate da pilastri, alcuni dei quali hanno conservato i capitelli originari, che reggono degli archi a tutto sesto; sopra di essi vi sono i matronei a trifore. Sul terzo pilastro di destra vi \u00e8 collocato il pulpito, rifatto nel 1927 imitando lo stile romanico. Nella navata destra troviamo di interessante un \"Crocifisso\" ligneo del XIV secolo, mentre in quella sinistra vi \u00e8 una tavola del XV secolo raffigurante la \"Resurrezione\", di scuola dell'Italia centrale. Sull'abside sinistra sono ancora visibili resti di affreschi Trecenteschi sopravvissuti all'incendio del 1911.\nMonastero di San Benedetto.\nIl monastero di san Benedetto da Norcia \u00e8 un complesso conventuale che secondo una tradizione non attestata da fonti, il primo insediamento di monaci benedettini a Conversano risalirebbe al VI secolo. Di sicuro esso nel X secolo godeva di un certo benessere, rafforzato nel 1098 dal primo conte di Conversano Goffredo d'Altavilla. Nel 1266 papa Clemente IV affid\u00f2 il monastero, gi\u00e0 dal 1110 sotto la protezione papale, ad un gruppo di monache cistercensi esuli dalla Grecia guidate da Dameta Paleologo; e nonostante fosse ora occupato da un ordine religioso femminile con \"In temporalibus e spiritualibus\" concesse loro un potere straordinario presente solo in poche parti del mondo cristiano. Infatti le badesse di questo monastero potevano indossare, al pari dei vescovi, la Mitra ed impugnare il Pastorale, esercitare la giurisdizione vescovile sul clero castellanese, e avvalersi dell'onore, specie per una donna, del baciamano. L'eccezionale situazione, pressoch\u00e9 unica nella cristianit\u00e0 occidentale, fece coniare per il monastero di San Benedetto la dizione di \"Monstrum Apuliae\" (\"stupore di Puglia\").\nCon l'avvento di Gioacchino Murat \"Deleatur hoc monstrum Apuliae\" (Che questo monstrum delle Puglie venga distrutto) che sanciva la fine della feudalit\u00e0 e la bolla di papa Pio VII \"De utiliori\" che cambiava l'organizzazione ecclesiale come previsto dal concordato firmato tra la Santa Sede e il Regno delle Due Sicilie, ha termine la storia unica in Italia e particolare di questo monastero benedettino della Puglia.\nChiesa di Santa Caterina d'Alessandria.\nSi tratta di un piccolo edificio a circa 1\u00a0km fuori dal centro abitato. La costruzione risale forse al XII secolo\nLa principale caratteristica della chiesa \u00e8 la sua pianta quadrilobata con una cupola centrale internamente emisferica racchiusa in un tiburio ottagonale, sul quale insiste un lanternino. Gli interni, in passato affrescati, si presentano ora spogli da ogni decorazione e permettono di cogliere meglio l'armoniosit\u00e0 dei volumi.\nIn assenza di documenti che ne attestino la data di edificazione, la datazione del monumento \u00e8 problematica e potrebbe essere fatta risalire ad un periodo compreso tra l'XI e il primo XIV secolo. L'adozione di una pianta cos\u00ec poco diffusa nell'ambito dell'architettura religiosa occidentale svelerebbe degli influssi bizantini. Essa \u00e8 stata infatti messa in relazione con altri edifici religiosi realizzati nell'area tra Venosa e Canosa.\nPer tale ragione la chiesa di Santa Caterina d'Alessandria \u00e8 stata riconosciuta monumento nazionale.\nRecentissime ricerche e studi dimostrano invece che \u00e8 stato accertato che Santa Caterina d'Alessandria era molto venerata dai Cavalieri Templari, tanto che fra i toponimi pi\u00f9 ricorrenti, scelti dai Cavalieri del Tempio per le intitolazioni delle costruzioni ex novo da essi realizzate, vi \u00e8 spesso Santa Caterina d'Alessandria. La Chiesa rappresenta la postazione in cui i templari ricevevano la benedizione prima di imbarcarsi per mare verso la Terra Santa. Questo lo si \u00e8 potuto decifrare anche grazie alla simbologia (quadrato, l'ottagono, il cerchio) emersa grazie ai recenti restauri (2011) prima di imbarcarsi per mare verso la Terra Santa.\nQuesta importante testimonianza oggi viene dimostrata dalle visite soprattutto di turisti del Nord Europa, e numerosi sono gli studiosi dei cavalieri templari che vengono a visitarla.\nTorre e rovine di Castiglione.\nA circa 5\u00a0km dal centro cittadino in direzione sud-est, sulla cima di un colle boscoso della contrada Castiglione si staglia un'alta torre a base quadrata, probabilmente con un nucleo trecentesco e rifacimenti del tardo Cinquecento. L'ingresso alla torre \u00e8 in posizione sopraelevata e richiedeva presumibilmente un ponte levatoio; la sommit\u00e0 \u00e8 coronata di beccatelli.\nAttorno alla torre vi sono i resti di una cinta muraria con basamento megalitico che delimitava la cima del colle, dove sono emersi i resti di alcune strade, case e botteghe e i ruderi di una chiesa di impianto basilicale con abside semicircolare, della quale si ha memoria con il titolo dell'Annunziata.\nIl toponimo Castiglione, associato ad un centro abitato di modeste ma non trascurabili dimensioni, ricorre infatti nei documenti dal X secolo al 1494 quando probabilmente la piccola comunit\u00e0 si raccolse in Conversano. Ma il villaggio occupava in realt\u00e0 il sito di un insediamento abitato almeno dall'et\u00e0 del bronzo e vivo in epoca romana, alla quale sembra fare riferimento l'impianto urbanistico. Castiglione potrebbe corrispondere alla localit\u00e0 riportata nella Tabula Peutingeriana col toponimo \"Ad Veneris\".\nOggi l'intera area \u00e8 stata recuperata ed \u00e8 tutelata insieme ai laghi di Conversano.\nCastello di Marchione.\nSi tratta in realt\u00e0 di un'elegante tenuta di caccia, fatta costruire dagli Acquaviva d'Aragona in un bosco, oggi scomparso, a 6\u00a0km da Conversano, presumibilmente attorno al 1730. L'edificio, alla cui realizzazione intervenne Vincenzo Ruffo o altri architetti di scuola vanvitelliana (mentre \u00e8 dubbio il ruolo rivestito dallo stesso Vanvitelli), si presenta come una costruzione a pianta quadrata, i cui quattro vertici sono caratterizzati da tozze torri circolari in pietra. Il piano superiore, raggiungibile mediante un'imponente scala esterna a doppia rampa, presenta in facciata un loggiato coperto.\nTrasformato in masseria a met\u00e0 del XIX secolo, il castello di Marchione nel 1976 \u00e8 stato riconosciuto come monumento nazionale. Gli interni, oggi recuperati allo splendore originario, ospitano il ritratto di Giangirolamo II eseguito da Paolo Finoglio.\nSantuario di Santa Rita e Chiesa dei Santi Cosma e Damiano.\nIl primo edificio di culto in Puglia realizzato su modelli barocchi fu fatto erigere nel 1636 dal conte Giangirolamo II Acquaviva d'Aragona, probabilmente come ex voto ai santi Medici per la guarigione del figlio Cosimo. Sullo stesso luogo sorgeva una chiesa preesistente dedicata a San Matteo.\nLa sobria facciata della chiesa introduce mediante un unico portale ad un'aula interna poco illuminata, nella quale per\u00f2 la luce si riverbera sulle fastose decorazioni dorate ed esalta l'alternarsi dei pieni e dei vuoti dato dalla scansione delle cappelle laterali.\nGran parte dell'arredo iconografico \u00e8 opera di Paolo Finoglio, che si avvalse anche degli aiuti Carlo Rosa e Cesare Fracanzano. Il soffitto, interamente affrescato tra le cornici aggettanti, reca l'apoteosi dei Santi Medici contornata da alcune scene della loro vita.\nNella chiesa si venera anche Santa Rita da Cascia. La diocesi di Conversano ebbe un ruolo determinante per il processo che condusse alla canonizzazione della Santa dei \"casi impossibili\", il martedi 22 maggio 1900: al vescovo locale dell'epoca, mons. Casimiro Gennari, si deve infatti l'apertura dell'inchiesta che port\u00f2 al riconoscimento quale miracolo della guarigione del sarto Cosimo Pellegrini, avvenuta a Conversano nel 1877.Si festeggiano i SS.Medici e S.Rita a prima domenica di ottobre preceduta dalla Novena. Conversano \u00e8 gemellata con la citt\u00e0 Cascia.\nChiesa del Carmine.\nAnch'essa barocca, venne realizzata nel 1652 per volere della contessa Isabella Filomarino della Rocca, moglie di Giangirolamo II. Gli interni, ad unica navata secondo le disposizioni liturgiche del Concilio di Trento, presentano una pregevole decorazione in stucchi bianchi e oro. In particolare, l'altare maggiore, con la pala dipinta dall'artista bitontino Nicola Gliri, di scuola finogliesca, si connota per il forte movimento ascensionale. Da segnalare anche il coro in legno intagliato e dorato.\nChiesa di Santa Maria dell'Isola.\nSorge a circa 2\u00a0km dal centro cittadino, lungo l'antico tracciato viario che conduceva - e conduce tuttora - a Bari. Venne costruita nel 1462 presso un'antica chiesa rupestre poi abbandonata. Secondo la leggenda infatti intorno alla met\u00e0 del XV secolo la Vergine Maria sarebbe apparsa ad una fanciulla indicandole il luogo dove avrebbe trovato una grotta con un suo dipinto. L'edificazione della chiesa fu patrocinata dai conti Giovanni Antonio Orsini del Balzo e Giulio Antonio Acquaviva. Sin dall'inizio essa venne affidata all'Ordine dei Frati Minori osservanti detto degli \"Zoccolanti\", che l'amministrarono fino ai primi anni del XIX secolo.\nL'edificio si presenta oggi con un'architettura tardo-gotica e un arredo interno per lo pi\u00f9 rinascimentale. L'insolita pianta a due navate \u00e8 frutto dell'ampliamento della chiesa realizzato nel 1530. Nell'abside della navata pi\u00f9 antica \u00e8 conservato il cenotafio (monumento funebre senza la salma) di Giulio Antonio Acquaviva, ucciso nell'assedio di Otranto del 1481. L'opera, realizzata dall'artista salentino Nuzzo Barba in pietre policrome, rappresenta le virt\u00f9 cardinali e teologali che contornano un'immagine del conte e di sua moglie entrambi vestiti di un saio francescano. Un epitaffio ricorda i meriti del feudatario e le circostanze della morte. Tra gli altri elementi decorativi della chiesa, si menzionano gli affreschi seicenteschi, gli altari in legno scolpito e dipinto e il grande crocifisso in cartapesta e legno che viene portato in processione per la citt\u00e0 in occasione del venerd\u00ec Santo.\nIl monastero sorge attorno a due chiostri: il pi\u00f9 piccolo \u00e8 il pi\u00f9 antico e presenta al centro un pregevole pozzo barocco con fregi realizzati in ferro battuto. Quello pi\u00f9 grande presenta statue e affreschi di santi per lo pi\u00f9 di tradizione francescana.\nChiesa e convento dei Paolotti.\nIl complesso conventuale dei Paolotti fu edificato nel 1619 per impulso dell'abate Giulio Cesare di Tarsia. La chiesa, a navata unica, fu riccamente decorata secondo lo stile dell'epoca. Accanto ad essa sorgeva l'area conventuale raccolta attorno ad un chiostro. Pochi anni dopo la soppressione degli ordini religiosi e la confisca dei beni ecclesiastici (1809), il vescovo di Conversano chiese e ottenne l'uso del complesso per installarvi il locale seminario. Nella seconda met\u00e0 del XIX secolo, l'edificio conventuale fu inglobato in una struttura neoclassica dall'architetto Sante Simone. Un successivo ampliamento dei primi anni del Novecento port\u00f2 alla costruzione dell'ala ovest deputata a convitto per gli studenti laici del locale liceo. Oggi la porzione pi\u00f9 recente della struttura \u00e8 adibita a liceo, mentre il nucleo centrale ospita tuttora il seminario e la sua ricca biblioteca, che conserva libri e manoscritti dal Cinquecento all'Ottocento, oltre ad una ricca collezione mineralogica.\nChiesa di Santa Chiara.\nIntitolata un tempo a san Bartolomeo, l'edificio fu affidato nel 1557 alle monache clarisse. Nel 1649 il conte Giangirolamo II ne finanzi\u00f2 l'ampliamento dell'aula liturgica e della sacrestia, ma fu soprattutto alla fine del XVIII secolo che la chiesa si arricch\u00ec di stucchi di Gaetano Laricchia, nuovi altari in pietra, tele di buona scuola del conversanese Simone Tatulli, la cantoria e un organo monacale (ossia con doppi comandi) realizzato nel 1793 da Nicola de' Simone. Nello stesso anno la chiesa venne consacrata dal vescovo di Conversano Nicola Vecchi. Per effetto della soppressione degli ordini religiosi del 1866, nel 1901 le clarisse lasciarono il monastero. Dal 2016 la chiesa \u00e8 adibita a pinacoteca diocesana.\nI \"laghi\" di Conversano.\nLa natura carsica dell'agro di Conversano \u00e8 evidente nelle numerose doline prive di inghiottitoio che contraddistinguono il territorio comunale e che a seguito di piogge abbondanti si trasformano in piccoli bacini idrici. L'importanza di tali depositi d'acqua per l'agricoltura di un territorio altrimenti privo di acque superficiali fece s\u00ec che gi\u00e0 in epoca romana, nei punti pi\u00f9 bassi delle depressioni naturali, venissero costruite delle cisterne profonde fino a 12 metri, allo scopo di immagazzinare l'acqua il pi\u00f9 a lungo possibile preservandola dall'evaporazione. Undici di tali cisterne sono tuttora conservate e sono state sino ad epoca recente utilizzate come fonte di approvvigionamento idrico per i campi circostanti.\nIl particolare habitat dei laghi risulta fondamentale per la fauna anfibia e rettile; in particolare, si riscontra la presenza del tritone italico, del rospo smeraldino e della biscia d'acqua. Dal 1985 pertanto i laghi di Conversano sono stati dichiarati \"riserva naturale erpetologica\". Essi inoltre costituiscono un punto di sosta per le migrazioni di diverse specie avicole, quali anatre, oche, aironi e fenicotteri. Recentemente, l'Unione Europea li ha classificati come siti di interesse comunitario per la conservazione del patrimonio naturale.\nSociet\u00e0.\nEtnie e minoranze straniere.\nGli stranieri residenti nel comune sono :\nCultura.\nIstruzione.\nScuole.\nHanno sede a Conversano:\nMedia.\nStampa.\nHanno sede a Conversano diverse testate giornalistiche: \nRadio e televisione.\nDal 1976 Conversano \u00e8 sede dell'importante gruppo radiotelevisivo Norba, costituito dai canali televisivi Telenorba, Teledue, Telepuglia 9 e TG Norba 24 pi\u00f9 l'emittente radiofonica Radionorba, presente dal 2012 anche come canale televisivo col nome Radionorba Television. L'ammiraglia del gruppo, con un bacino d'utenza che copre quasi l'intera Italia meridionale, \u00e8 dalla met\u00e0 degli anni ottanta la pi\u00f9 seguita emittente locale italiana.\nI principali studi del gruppo televisivo sono situati nello storico complesso di via Pantaleo, proprio a Conversano.\nCinema.\nIl comune si \u00e8 trasformato in un set cinematografico in almeno sei diverse occasioni.\nNel 1965, Mario Monicelli diresse Marcello Mastroianni e Margaret Lee in \"Casanova '70\". Nel 1997 vi furono girate alcune scene de \"Il viaggio della sposa\" di Sergio Rubini, con Giovanna Mezzogiorno e Umberto Orsini. Il film, ambientato nel 1636, narra l'avventuroso viaggio da Atri, in Abruzzo, a Conversano della nobile Porzia Colonna, promessa sposa del conte della citt\u00e0.\nNel 2003, Mimmo Mongelli ha diretto \"La casa delle donne\", ispirato al romanzo omonimo di Maria Marcone. Due anni pi\u00f9 tardi Lucio Giordano ha girato nella frazione di Triggianello il film \"Le bande\". Nel 2009, Franco Salvia ha diretto presso il Castello di Marchione \"Trappola d'autore\" con Orso Maria Guerrini e \u00c1ngela Molina. Il film \u00e8 stato prodotto da \"Idotea\", una casa cinematografica con sede in Conversano. Infine, nel 2012 il Liceo Classico Domenico Morea \u00e8 stato sede di alcune scene del film di Dario Acocella \"Si pu\u00f2 fare l'amore vestiti?\" un film con Bianca Guaccero.\nNel 2016, Checco Zalone ha girato a Conversano buona parte del suo film Quo vado?, trasformando il centro storico della citt\u00e0 in un set cinematografico.\nMusica.\nConversano mantiene un'antica tradizione bandistica. La prima istituzione musicale stabile della citt\u00e0, erede di altre organizzazioni avventizie senz'altro presenti sino ad allora, risale al 1832, quando venne diretta da Vitantonio Lavolpe, gi\u00e0 maestro di cappella della cattedrale e forse compositore di inni giacobini durante la rivoluzione napoletana del 1799. Presto, la banda di Conversano divenne un'apprezzata scuola di composizione bandistica e nel 1900, sotto la direzione di Saverio Fusco, contava su quaranta elementi stabili e beneficiava di un contributo comunale di 5200 lire. Nel 1923 assunse la denominazione di \"Gran concerto bandistico citt\u00e0 di Conversano\". Dal 1925 fu affidata al riminese Giuseppe Piantoni, che la diresse sino 1950, anno della sua morte, con un'interruzione tra il 1929 e il 1934, quando si alternarono i direttori Pietro Marincola e Giovanni Orsomando. A Piantoni succedette il barese Gioacchino Ligonzo che ne tenne la direzione a lungo. \nAllo storico \"Gran concerto bandistico\", oggi intitolato a Piantoni, dal 1992 si affianca la \"Grande Orchestra di Fiati Gioacchino Ligonzo\", diretta ininterrottamente dal maestro Angelo Schirinzi, e dal 2014 l'orchestra Norbapulia.\nDal 1985 l'Associazione Culturale Musicale - Centro Studi Giuseppe Piantoni \u00e8 depositaria della storia artistica della banda municipale, dotata di un ampio archivio fotografico e audiovisivo e di una biblioteca. Dal 1995 nella cittadina viene inoltre organizzata in estate \"Bandalarga\", un festival musicale di concerti bandistici, brass, orchestre e fanfare.\nGeografia antropica.\nUrbanistica.\nIl centro storico \u00e8 diviso in tre parti: la citt\u00e0 medievale che ha una pianta ellittica, il Casalvecchio e il Casalnuovo.\nIl Casalvecchio nacque quando gli abitanti di Castiglione si trasferirono in citt\u00e0 e si organizz\u00f2 secondo un ordinato sistema stradale: sulla strada pubblica (l'odierna via Arringo) che costituiva l'asse longitudinale del casale si innestarono da entrambi i lati altre stradine, creando uno schema a spina di pesce, osservando la pianta del quartiere \u00e8 possibile constatare che il Casavecchio abbia avuto origine presso il monastero di San Francesco (ora sede del Comune).\nIl \"Casalnuovo\" faceva parte di una pianificazione di espansione della citt\u00e0 che rimase immutata fino agli inizi dell'Ottocento, infatti la popolazione cittadina di Conversano rimase chiusa nelle sue antiche mura fino al 1870.\nAll'antica Norba si accedeva per tre porte: una al largo, chiamato attualmente della Corte, demolita verso il 1835, l'altra, ove ora \u00e8 l'arco Carelli e la terza ove \u00e8 l'Arco delle Gabelle, cos\u00ec denominato perch\u00e9 posto in prossimit\u00e0 delle gabelle, degli edifici medioevali dove venivano riscosse le tasse sul macinato. Dalla prima partiva una strada per Bari, dalla seconda per Altamura e dalla terza per Castiglione. Successivamente all'espansione, l'arco delle gabelle fungeva da porta di comunicazione tra la cittadella medievale e il Casalvecchio, l'arco Carelli tra la cittadella e il Casalnuovo e la porta del largo faceva comunicare la cittadella con le campagne e la strada per Cozze e Bari.\nOsservando una pianta della citt\u00e0 si intuisce che Conversano attualmente si espande in modo predominante verso occidente come ha voluto l'architetto Sante Simone ed ha una forma a raggiera.\nFrazioni.\nNel territorio di Conversano, a 5\u00a0km dalla cittadina, sorge la frazione di Triggianello, sorta nel 1878 come villaggio operaio annesso ad uno stabilimento per la lavorazione e il commercio dei prodotti vitivinicoli di propriet\u00e0 del castellanese Saverio De Bellis: egli provvide alla costruzione delle abitazioni per le famiglie dei lavoratori e diede all'insediamento il nome di \"Villanova\", che era anche il marchio con il quale era commercializzato il vino che vi si produceva. Il villaggio fu dotato di un ufficio postale e telegrafico e in pochi anni sfior\u00f2 i seicento residenti. Nonostante le aspettative dell'imprenditore De Bellis, la frazione non fu mai connessa alla rete ferroviaria e questa fu una delle cause del suo mancato ulteriore sviluppo.\nOggi l'abitato di Triggianello, che ha mantenuto l'originaria vocazione agricola, si caratterizza per l'imponente chiesa di Santa Maria Addolorata, costruita nel 1916 e dichiarata Parrocchia nel 1939, fuori scala rispetto alle modeste dimensioni della frazione proprio perch\u00e9 fu progettata per servire un abitato che nelle intenzioni avrebbe dovuto essere molto pi\u00f9 vasto.\nEconomia.\nLa realt\u00e0 economica di Conversano presenta una notevole vivacit\u00e0 e diversificazione.\nIl settore, primario, forte di un contado piuttosto ampio e fertile, \u00e8 specializzato nelle produzioni arboree tradizionali, tra le quali i mandorleti, i ciliegeti e uliveti. In particolare, la cittadina promuove le locali ciliegie di cultivar \"ferrovia\" - cosiddette perch\u00e9 particolarmente indicate per l'esportazione - dedicando loro una sagra nella seconda met\u00e0 di maggio.\nAnche il settore secondario presenta diverse piccole e medie imprese industriali di rilievo, sia nell'agroindustria (con produzione soprattutto di conserve, gelati e surgelati) che nel settore metalmeccanico.\nIl terziario, oltre che sulla presenza di Telenorba, conta su un promettente turismo culturale.\nInfrastrutture e trasporti.\nStrade.\nLa viabilit\u00e0 attorno a Conversano \u00e8 imperniata su una rete di strade di rilevanza locale: la ex strada statale 634 delle Grotte Orientali che corre parallela alla linea di costa collegando i comuni del primo gradone murgiano a sud di Bari, congiunge la cittadina con Rutigliano e Castellana Grotte; diverse strade provinciali la collegano ai comuni di Casamassima, Turi, Putignano, Monopoli, Polignano a Mare, e a Cozze, frazione di Mola di Bari dalla quale \u00e8 possibile immettersi sulla strada statale 16 Adriatica, che assicura alla cittadina i collegamenti di lunga percorrenza.\nFerrovie.\nLa stazione di Conversano sorge lungo la linea Bari-Putignano-Martina Franca delle Ferrovie del Sud Est, denominata \"linea 1\".\nAutolinee.\nLa mobilit\u00e0 extraurbana \u00e8 garantita dalla rete di autobus delle Ferrovie del Sud Est di carattere regionale.\nSport.\nConversano \u00e8 una citt\u00e0 molto attiva dal punto di vista sportivo, soprattutto nel calcio, nella pallamano e negli sport da combattimento (k1- kick boxing).\nCalcio.\nLe due squadre di calcio della citt\u00e0 sono: l'Associazione Sportiva Dilettantistica Norba Calcio Conversano e l'Unione Sportiva Dilettantistica Civitas Conversano 1924 che militano corrispettivamente nel campionato di promozione pugliese e 2\u00aa Categoria entrambi nel Girone B. Tuttavia la storia calcistica di Conversano si intreccia con quella nazionale: nella stagione 1943-'44, in pieno conflitto bellico, U.S. Conversano vinse il titolo di \"Campione dell'Italia libera\", essendosi classificata prima in un campionato cui partecipavano le sole formazioni del territorio liberato dalle forze alleate. Sebbene quello scudetto non sia mai stato ufficializzato, la circostanza \u00e8 stata attestata da un diploma della FIGC.\nNel luglio 2009 la FIGC su richiesta del Comune di Conversano ha aperto l'istruttoria per il riconoscimento dello scudetto del 1943-44. In quella stagione, l'U.S. Conversano annoverava tra le proprie fila anche il \"gatto magico\" Leonardo Costagliola, portiere poi convocato in Nazionale.\nIn rapida espansione il fenomeno cittadino del Calcio a 5. Il quintetto di spicco \u00e8 quello della ASD. Azzurri Conversano che a cavallo del 2010 disput\u00f2 due stagioni in serie A2. Altre realt\u00e0 cittadine sono il Real Toco e l'Aiace Conversano, entrambe con esperienza nei campionati nazionali. Quest'ultima in particolare \u00e8 nata nel 2007 come squadra di Calcio a 5 femminile a cui successivamente si \u00e8 aggiunta la squadra maschile alla quale ha ben figuratio in campionati regionali e a livello giovanile anche nazionali. Le partite si svolgono al palazzetto dello sport Andrea Castellaneta.\nPallamano.\nLa societ\u00e0 con pi\u00f9 blasone \u00e8 la Pallamano Conversano, squadra maschile detentrice in anni recenti di cinque scudetti e cinque Coppe Italia. Fondata nel 1973, la locale squadra di handball \u00e8 dal 1992 protagonista nella Serie A1 diventata dal 2005/2006 A Elite e conta diverse partecipazioni alle coppe europee. Nel 2002 la Pallamano Conversano \u00e8 stata allenata da Lino \u010cervar, che ha in seguito guidato la Croazia al titolo di Campione del Mondo.\nAl campionato femminile \u00e8 iscritta invece la Amatori Handball Conversano partecipante attualmente alla serie A2.\nAmbedue le squadre disputano le partite interne al Pala San Giacomo, il palazzetto dello sport da 4.000 spettatori costruito in vista dei Giochi del Mediterraneo del 1997 tenutisi a Bari e nei centri limitrofi.\nPallavolo.\nLa Real Volley Conversano \u00e8 la squadra femminile della citt\u00e0 che milita nel campionato di Serie C. \u00c8 stata fondata nel 2014 ed \u00e8 vincitrice della Coppa Puglia di Serie D del 2018 e del campionato della medesima categoria del 2017/18. Disputa anch'essa gli incontri nel Pala San Giacomo.\nIl cavallo di razza \"Conversano\".\n Questa razza dal manto nero si distingueva per velocit\u00e0 e forza.\nNel 1774 uno stallone di razza Conversano fu importato a Lipizza, oggi in Slovenia, e l\u00ec \u00e8 diventato uno dei padri fondatori del cavallo \"Lipizzano\". Si ritiene che il Conversano abbia dato origine anche al cavallo \"Murgese\"."}
{"id": "731267", "revid": "237256", "url": "https://it.wikipedia.org/wiki?curid=731267", "title": "Marco Ibraim de Sousa Airosa", "text": ""}
{"id": "731268", "revid": "33751", "url": "https://it.wikipedia.org/wiki?curid=731268", "title": "Jeonbuk Motors", "text": ""}
{"id": "731269", "revid": "124123", "url": "https://it.wikipedia.org/wiki?curid=731269", "title": "Bas di Bitinia", "text": "Succedette al padre Boteiras, e a lui segu\u00ec il figlio Zipoites. \nSconfisse \"Calas\", un generale di Alessandro Magno, mantenendo cos\u00ec l'indipendenza della Bitinia."}
{"id": "731273", "revid": "30610", "url": "https://it.wikipedia.org/wiki?curid=731273", "title": "Elena Draga\u0161", "text": "Fu Basilissa dei Romei (Imperatrice d'Oriente) in quanto moglie dell'Imperatore bizantino Manuele II Paleologo.\nFu l'ultima Imperatrice d'Oriente, sia come Imperatrice madre sia come Imperatrice consorte. Le tre mogli che ebbe nel corso della vita Costantino XI morirono tutte nell'arco di anno dal matrimonio e prima che Costantino fosse incoronato Basileus dei Romei. \nDi fatto fu l'ultima imperatrice consorte dell'Impero romano, in quanto i Bizantini si chiamavano \"Romei\" cio\u00e8 romani ed erano gli unici discendenti diretti dell'Impero romano.\nBiografia.\nElena era figlia del principe serbo Costantino Draga\u0161. Il suo matrimonio con l'Imperatore Manuele II Paleologo ebbe una notevole importanza per l'Impero bizantino, perch\u00e9 in questo modo si stringeva un patto di non aggressione tra bizantini e serbi.\nIl 31 ottobre del 1448, Giovanni VIII Paleologo mor\u00ec, quest'ultimo aveva indicato come suo erede il fratello Costantino XI Paleologo che si trovava a Mistra, visto che era despota della Morea. Demetrio, usando la sua posizione vantaggiosa (perch\u00e9 vicino a Costantinopoli), prov\u00f2 ad organizzare un colpo di Stato per prendere il trono di Costantinopoli. Il fallimento di Demetrio, fu principalmente dovuto all'intervento della madre Elena Draga\u0161 che non sopportava i comportamenti da seminatore di zizzania che Demetrio manifestava, e riteneva che non meritasse il trono, mentre il suo terzogenito (non contando i due morti da bambini) aveva un'anima di persona che voleva la pace, ed era lui che fino ad allora aveva tenuto la pace tra i membri della famiglia dei Paleologi, tutto l'inverso invece era il comportamento del fratello Demetrio. Nel 1449, arriv\u00f2 a Costantinopoli il nuovo Imperatore Costantino XI, per liberarsi del fratello Demetrio lo nomin\u00f2 Despota della Morea, insieme a suo fratello Tommaso. Elena Draga\u0161 mor\u00ec il 23 marzo del 1450 e fu l'ultima Basilissa (Imperatrice bizantina), sia come Imperatrice madre sia come Imperatrice moglie. Di fatto fu l'ultima Augusta dell'Impero romano, in quanto i Bizantini si chiamavano \"Romei\" cio\u00e8 romani ed erano gli unici discendenti diretti ed ufficiali dell'Impero romano.\nFamiglia.\nElena Draga\u0161 s\u00ec spos\u00f2 col basileus Manuele II Paleologo, la coppia ebbe dieci figli, di cui otto maschi e due femmine:"}
{"id": "731274", "revid": "339392", "url": "https://it.wikipedia.org/wiki?curid=731274", "title": "Masters Cup", "text": ""}
{"id": "731276", "revid": "161374", "url": "https://it.wikipedia.org/wiki?curid=731276", "title": "Luigi Duca d'Angi\u00f2", "text": ""}
{"id": "731277", "revid": "1610933", "url": "https://it.wikipedia.org/wiki?curid=731277", "title": "Tai Hu", "text": "Il Tai Hu () \u00e8 un vasto lago della Cina Orientale situato nella pianura a sud dell'estuario dello Chang Jiang. \nCon un'area di 2.250\u00a0km\u00b2 ed una profondit\u00e0 media di 2 metri, \u00e8 il terzo lago cinese dopo il Lago Poyang e il Lago Dongting.\nPoco profondo, ospita circa 90 piccole isole montuose ricche di carbone. Sulle rive fertili e popolose si coltivano riso e gelsi per la bachicoltura. Il lago appartiene quasi completamente alla provincia dello Jiangsu e, nella parte occidentale, allo Zhejiang.\nSport.\nCiclismo.\nNelle sue prossimit\u00e0 si svolge il Tour of Taihu Lake, una piccola gara a tappe che si corre nel mese di novembre."}
{"id": "731279", "revid": "33751", "url": "https://it.wikipedia.org/wiki?curid=731279", "title": "Jeonbuk Motors FC", "text": ""}
{"id": "731283", "revid": "2082070", "url": "https://it.wikipedia.org/wiki?curid=731283", "title": "Giorgio Biavati", "text": "Biografia.\nNel 1982 l'esordio nel mondo del cinema con \"Testa o croce\", regia di Nanni Loy. In seguito lavora con Pupi Avati in \"Ultimo minuto\", con Dino Risi in un episodio del film \"Quattro storie di donne\", e con Berto Pelosso in \"Non pi\u00f9 di uno\". Lavora nel 1990 con Peter Del Monte in \"Tracce di vita amorosa\", \"Cacciatori di navi\" di Folco Quilici e \" L'autostop (Elegia russa)\" di Nikita Sergeevi\u010d Michalkov.\nRecita in \"Mutande pazze\" di Roberto D'Agostino e in \"Nero come il cuore\" di Maurizio Ponzi nel 1991. Lavora anche in televisione in sceneggiati come \"La freccia nera\", regia di Anton Giulio Maiano a spettacoli quali \"Trasmissione forzata\" e \"Coppia aperta, quasi spalancata\" di Dario Fo, \"L'isola dei due arcobaleni\" di Sergio Sollima, \"La storia di Chiara\", \"L'avvocato delle donne\" e \"Il nostro piccolo angelo\" di Andrea Frazzi e Antonio Frazzi, e \"Cena a sorpresa\" di Marco Mattioli.\nDopo aver frequentato l'Accademia del Piccolo Teatro di Milano, rimane in questo prestigioso teatro come attor giovane lavorando con Raffaele Maiello, dove ottiene un successo particolare in \"Patatine di Contorno\" con cui far\u00e0 una tourn\u00e9e in Inghilterra, Klaus Gruber, Alberto Negrin, Alberto Sironi e Giorgio Strehler.\nCon la propria Compagnia fa \"La locandiera\", \"Enrico VIII\", \"Il cappello pieno di pioggia\", \"L'Alcalde di Zalamea\".\nPer 10 anni in tourn\u00e9e con Dario Fo con uno spettacolo di enorme successo dove \u00e8 protagonista insieme a Franca Rame in \"Coppia aperta\".\nAl Teatro Stabile di Trieste lavora con Kosta Spaich, Krzystof Zanussi e ne \"La Bottega del caff\u00e8\" di Rainer Werner Fassbinder.\nPer 9 anni ha lavorato nella soap opera \"Vivere\" nel ruolo di \"Giovanni Bonelli\".\nNel 2008 ha interpretato il ruolo de \"Il Monaco\" nel film intitolato \"Mandala - il simbolo\", scritto e diretto dall'amico regista Max Leonida. Nel gennaio 2020 esce il suo primo libro \"Rispettati ragazzo\" - editore Bastogilibri. Il libro di Biavati \u00e8 stato presentato anche nella rubrica Rai \"Milleeunlibro: scrittori in tv\", condotta dal giornalista Gigi Marzullo."}
{"id": "731288", "revid": "320578", "url": "https://it.wikipedia.org/wiki?curid=731288", "title": "M83 (galassia)", "text": ""}
{"id": "731289", "revid": "1501558", "url": "https://it.wikipedia.org/wiki?curid=731289", "title": "Jeonbuk Hyundai Motors Football Club", "text": "Lo Jeonbuk Hyundai Motors Football Club, meglio noto come Jeonbuk Motors, \u00e8 una societ\u00e0 calcistica di Jeonju (provincia di Jeonbuk), nella Corea del Sud. Disputa le partite interne al Jeonju World Cup Stadium di Jeonju in tenuta verde e milita nella K-League, la massima divisione calcistica della Corea del Sud.\nA livello nazionale ha vinto 7 campionati, 4 Coppe della Corea del Sud e una Supercoppa della Corea del Sud. A livello internazionale vanta la conquista di 2 AFC Champions League, trofeo vinto nel 2006 e nel 2016.\nStoria.\nIl club, fondato nel 1994, non va confuso con la precedente societ\u00e0 , che era stato costituita nel 1993 con il nome di Wansan Puma Football Club, ed aveva assunto il nome di Jeonbuk Buffalo Football Club l'anno seguente. A causa di debiti, lo Jeonbuk Buffalo fall\u00ec al termine della stagione 1994.\nIl 12 dicembre 1994 la Hyundai Motors ingaggi\u00f2 i giocatori del defunto Jeonbuk Buffalo, fondando la nuova societ\u00e0 Jeonbuk Dinos Football Club. La stessa federazione calcistica sudcoreana dichiar\u00f2 ufficialmente che lo Jeonbuk Buffalo e lo Jeonbuk Dinos erano societ\u00e0 differenti e pertanto la storia dello Jeonbuk Hyundai Motors iniziava il 12 dicembre 1994.\nIl 31 maggio 2000 la societ\u00e0 assunse la denominazione di Jeonbuk Hyundai Motors Football Club.\nVinse la AFC Champions League 2006, prima a riuscire nell'impresa tra le squadre dell'Estremo Oriente dall'inaugurazione della nuova formula del torneo (2003), battendo per 3-2 tra andata e ritorno i siriani dell'Al Karama. Nel dicembre 2006 partecip\u00f2 al campionato mondiale per club svoltosi in Giappone, classificandosi al 5\u00ba e penultimo posto.\nGrazie all'arrivo di Choi Kang-Hee, la squadra riusc\u00ec a migliorare il proprio rendimento nella K-League finch\u00e9, il 6 dicembre 2009, non arriv\u00f2 il tanto agognato primo titolo nazionale, sempre sotto la gestione di Kang-Hee. Il titolo fu vinto grazie al successo nella doppia finale contro il .\nNel 2011 il presidente decise di cambiare allenatore, sostituendo il beniamino dei tifosi Kang-Hee con Lee Heung-Sil. Grazie alla sua gestione la squadra campione del 2009, reduce di un terzo posto nella stagione 2010, il 4 dicembre 2011 riusc\u00ec a ottenere il secondo alloro nazionale contro l'Ulsan Hyundai, sconfitto nella doppia finale. Il club raggiunse anche la finale della AFC Champions League 2011, dove fu sconfitto dall' ai tiri di rigore.\nIl 30 settembre 2016 la squadra fu penalizzata di nove punti in campionato e multata di 100 milioni di won a seguito del coinvolgimento in uno scandalo di corruzione di alcuni arbitri risalente a tre anni prima.\nIl 26 novembre 2016 lo Jeonbuk si laure\u00f2 campione d'Asia per la seconda volta nella sua storia dopo aver battuto gli emiratini dell' per 3-2 tra andata e ritorno nella doppia finale della AFC Champions League 2016.\nA causa dello scandalo di corruzione arbitrale in cui fu coinvolto, il 18 gennaio 2017 lo Jeonbuk fu escluso dalla AFC Champions League 2017 con un provvedimento della Asian Football Confederation confermato dal Tribunale Arbitrale dello Sport, che il 3 febbraio respinse il ricorso presentato dal club sudcoreano.\nNel 2019 vince il terzo campionato di fila, il quinto negli ultimi sei anni. La vittoria arriva in modo rocambolesco, grazie al successo per 1-0 all'ultimo turno contro il , mentre i rivali dell', primi in classifica con tre punti di vantaggio prima dell'ultima giornata, sono nettamente battuti in casa dal (1-4) e soccombono per una peggiore differenza reti (+32 contro +40)."}
{"id": "731290", "revid": "14806", "url": "https://it.wikipedia.org/wiki?curid=731290", "title": "Cosang", "text": ""}
{"id": "731295", "revid": "126257", "url": "https://it.wikipedia.org/wiki?curid=731295", "title": "Partito Social-Liberale Croato", "text": "Il Partito Social-Liberale Croato (in croato: \"Hrvatska socijalno-liberalna stranka\" - HSLS) \u00e8 un partito politico croato di ispirazione centrista; fondato nel 1989 col nome di Unione Liberale Sociale Croata (\"Hrvatski socijalno liberalni savez\"), \u00e8 stato successivamente ridenominato.\n\u00c8 membro dell'Internazionale Liberale e dell'ALDE.\nStoria.\nL'HSLS fu il primo partito nato dopo la fine della dittatura comunista. Alle elezioni parlamentari del 1990 si present\u00f2 nella Coalizione dell'Accordo Popolare (KNS), comprendente formazioni centriste (Partito Democratico Croato, Partito Democratico Cristiano Croato, Partito Socialdemocratico di Croazia e la componente del Partito Contadino Croato guidata da Nikola Novakovic) e numerose personalit\u00e0 indipendenti come Savka Dab\u010devi\u0107-Ku\u010dar e Miko Tripalo. L'alleanza ottenne il 15% dei voti ed appena 3 seggi nella Camera socio-politica del Parlamento (la camera pi\u00f9 importante nel periodo 1974-1990): il sistema elettorale maggioritario, con collegi uninominali a doppio turno, favor\u00ec infatti i conservatori dell'Unione Democratica Croata e i post-comunisti del Partito dei Cambiamenti Democratici.\nAlle successive parlamentari del 1992 il partito ottenne il 17,7% dei voti e 14 deputati, attestandosi come la maggiore forza politica di opposizione ai governi di centro-destra guidati da HDZ. Alle parlamentari del 1995 si ferm\u00f2 all'11,6%, perdendo 2 seggi, mentre nel 1997 sub\u00ec la scissione del Partito Liberale (LS).\nIn occasione delle parlamentari del 2000 HSLS si present\u00f2 in una lista comune col Partito Socialdemocratico: la coalizione ottenne il 38,7% dei voti e 71 deputati, 24 dei quali andarono a HSLS. Dopo aver sostenuto il governo di centro-sinistra guidato da Ivica Ra\u010dan, nel 2002 usc\u00ec dalla maggioranza e sub\u00ec la scissione di una sua componente interna, che dette vita al Partito dei Liberal Democratici (poi confluito nel Partito Popolare Croato - Liberal Democratici).\nAlle parlamentari del 2003 HSLS si present\u00f2 insieme a Centro Democratico: l'alleanza ottenne il 4,1% dei voti ed elesse 3 deputati, di cui 2 liberali (\u0110ur\u0111a Adle\u0161i\u010d e Ivan \u010cehok). Il partito entr\u00f2 poi nel governo guidato da Ivo Sanader (HDZ), mentre nel 2006 si ricompose la frattura col Partito Liberale (rappresentato al Sabor da Zlatko Kramari\u0107, che ader\u00ec a HSLS).\nAlle parlamentari del 2007 concorse col Partito Contadino Croato, ottenendo 2 deputati (Ivan \u010cehok e Antun Koru\u0161ec); quindi appoggi\u00f2 i governi di centrodestra di Ivo Sanader e Jadranka Kosor.\nPresentatosi autonomamente alle parlamentari del 2011, in cui si ferm\u00f2 al 2,9% senza ottenere alcuna rappresentanza parlamentare, torn\u00f2 al Sabor in seguito alle parlamentari del 2015, quando, concorrendo nella Coalizione Patriottica, elesse 2 deputati (Dario Hrebak e Darinko Kosor). Nelle successive tornate elettorali concluse un accordo con HDZ: alle parlamentari del 2016 consegu\u00ec un solo seggio (Darinko Kosor), mentre alle parlamentari del 2020 ne ottenne due (Dario Hrebak e Darko Klasi\u0107)."}
{"id": "731297", "revid": "1776051", "url": "https://it.wikipedia.org/wiki?curid=731297", "title": "Elia Marcelli", "text": "Biografia.\nLetterato romano originario di Fabrica di Roma, paesino di tradizione agricola in provincia di Viterbo, Elia eredit\u00f2 la vena poetica del nonno Giovanni, che componeva e cantava versi a braccio.\nIntraprese gli studi superiori all'Istituto Sant'Apollinare di Roma. Dopo il liceo s'iscrisse inizialmente alla facolt\u00e0 di Giurisprudenza dell'Universit\u00e0 di Roma per poi indirizzarsi definitivamente verso studi letterari. Si laure\u00f2 nel 1939 con una tesi dal titolo \"L'unit\u00e0 estetica della Divina Commedia\", primo relatore Natalino Sapegno.\nCome sottotenente di complemento partecip\u00f2 a quattro campagne di guerra: Francia, Jugoslavia, fronte greco-albanese e infine la Russia, donde, a seguito di un congelamento, torn\u00f2 invalido in patria. Distintosi per l'impegno militare, fu decorato al valor militare e insignito della croce al merito di guerra.\nNel 1943 fond\u00f2 a Roma la Lega Pacifista Italiana (LPI), il primo movimento pacifista italiano autonomo nato spontaneamente tra giovani intellettuali reduci di guerra, civili, commilitoni. La LPI non aveva per\u00f2 alcun sostegno economico e per questo non pot\u00e9 svilupparsi sul territorio nazionale. Nel 1945, dopo un periodo di clandestinit\u00e0, venne ufficializzata e nel 1946 Elia partecip\u00f2 ai lavori della Costituente.\nNel 1947 fonda e dirige il periodico pacifista \"Guerra alla Guerra!\". Nello stesso anno propone con scritti e convegni una \"Internazionale Pacifista\" redigendone il Manifesto, che viene diffuso in Italia e all'estero.\nLo spirito di ricostruzione materiale e culturale che invest\u00ec l'Italia nel dopoguerra lo vede attivo protagonista sia nell'organizzazione e nella fattiva partecipazione a campi di lavoro in alcune zone distrutte dai bombardamenti (Abruzzo), sia nell'adesione alla proposta neorealista di raccontare attraverso il cinema il dramma e la miseria della Roma di quegli anni. Segue il lavoro di alcuni registi italiani, tra cui Vittorio De Sica, al quale sottopone soggetti e sceneggiature.\nLa sua profonda convinzione dell'importanza che l'istruzione ha nel progresso di una societ\u00e0 civile, lo spinse sempre verso l'insegnamento, occupandosi anche durante la guerra dell'istruzione di soldati analfabeti. Per cinque anni fu professore di lettere in un Liceo-Ginnasio parificato di Roma.\nLicenziatosi nel 1948, a seguito di contrasti con i dirigenti scolastici per i suoi metodi d'insegnamento \"progressisti\", fonda e dirige per tre anni, insieme alla moglie Marina, la prima scuola media di Fabrica di Roma, l'Istituto Giacomo Leopardi.\nNel 1949, unendosi a molti altri emigranti, s'imbarca per il Sudamerica. Arrivato in Venezuela si destreggia tra mille diversi lavori. \u00c8 una realt\u00e0 per lui poco ospitale, fatta di miseria ma anche di un'apprezzabile capacit\u00e0 d'iniziativa. L\u00ec inizia la su carriera di regista cinematografico.\nDurante tutti gli anni sessanta e settanta Marcelli prosegue la propria attivit\u00e0 alternando periodi in Italia dove lavora per la RAI realizzando una serie di documentari in diverse regioni d'Italia a lunghe permanenze in Venezuela.\nNel 1976 divenne membro dell'Accademia Tiberina e nell'89 socio onorario della A.N.P.I. (Associazione Nazionale Partigiani Italiani), rimanendo sempre in contatto con l'ambiente dei reduci.\nIl 23 maggio 1998 Elia Marcelli muore all'et\u00e0 di ottantatr\u00e9 anni nella sua casa di Roma, lasciando un'enorme quantit\u00e0 di scritti inediti e altri incompiuti.\nLa sua copiosa produzione letteraria, comprendente opere narrative, poetiche, drammatiche, sceneggiature teatrali e cinematografiche, \u00e8 stata catalogata e raccolta in un archivio incluso negli \"Archivi Letterari del 900\" della Biblioteca Nazionale Centrale di Roma.\nProduzione cinematografica.\nNel Venezuela di quegli anni non esisteva una vera e propria produzione cinematografica, eccezion fatta per pochissime pellicole straniere. Marcelli vide in quel campo un terreno vergine nel quale poter mettere a frutto tutte le idee maturate negli anni del neorealismo.\nNel 1949 fonda a Caracas la prima Accademia d'arte drammatica e cinematografica del Paese. In quello stesso anno scrive e realizza un cortometraggio sulla vita di Sim\u00f3n Bol\u00edvar che d\u00e0 inizio alla sua densa attivit\u00e0 cinematografica. \"En la casa del libertador\" (titolo del cortometraggio) desta scalpore perch\u00e9 per la prima volta si affrontavano le vicende di un eroe nazionale. In quello stesso anno scrive e realizza \"La escalinada\", ambientato nelle bidonville con attori non professionisti. Il film, definito dai critici \u00abun classico del cinema sudamericano\u00bb, orient\u00f2 quella nascente cinematografia ad impegnarsi in problemi sociali.\nScrive e dirige nel 1954 \"La grande savana\" di cui parte degli esterni furono girati nelle zone amazzoniche (riesce a filmare, per la prima volta, il Salto Angel, la cascata pi\u00f9 alta del mondo). Il film ebbe un grande successo commerciale.\nNel 1956 \u00e8 di nuovo a Caracas, dove gli viene affidata la direzione artistica di tutti i programmi documentaristici della Compa\u00f1ia Shell de Venezuela. Supervisiona il lavoro di sei troupe cinematografiche, realizzando lungometraggi etnologici su ambiente, usi e costumi dei popoli del Centro America che vengono inviati alla BBC e distribuiti nei Paesi dove operava la Shell. Nel 1958 riceve il \"Premio Internacional Cantaclaro\" per \"Llano adentro\", un lungometraggio sulla vita dei gruppi di peones che vivevano ai margini dell'Amazzonia.\nAncora un film di denuncia, questa volta sulle condizioni di vita degli indios e del loro genocidio \u00e8 \"Settimo parallelo\", girato nel 1962 tra il Rio Arauca e l'Orinoco con persone del luogo e trib\u00f9 di indios Yaruro. Ha uno straordinario successo in Sudamerica e sollecita inoltre misure di protezione per gli indios. \u00c8 distribuito in Italia dalla Universal Pictures e partecipa a dieci Festival Internazionali.\nTutti i film, i documentari, i lungometraggi e i corti hanno soggetti e sceneggiature originali di Marcelli stesso che \u00e8, prima d'ogni altra cosa, uno scrittore.\nTornato definitivamente in Italia agli inizi degli anni ottanta, continu\u00f2 la stesura di sceneggiature (tra cui un adattamento cinematografico del Decameron) che non verranno per\u00f2 mai realizzate."}
{"id": "731299", "revid": "392652", "url": "https://it.wikipedia.org/wiki?curid=731299", "title": "Opus sectile", "text": "L'opus sectile \u00e8 un'antica tecnica artistica che utilizza marmi (o, in alcuni casi, anche paste vitree) tagliati per realizzare pavimentazioni e decorazioni murarie a intarsio, detta anche in seguito, a seconda dei materiali utilizzati, commesso marmoreo o commesso di pietre dure.\nTecnica.\nOpus sectile in marmo.\nL\"'opus sectile\" \u00e8 considerato una delle tecniche di ornamentazione marmorea pi\u00f9 raffinate e prestigiose, sia per i materiali utilizzati (marmi tra i pi\u00f9 rari e quindi costosi) che per la difficolt\u00e0 di realizzazione, dovendosi sezionare il marmo in fogli assai sottili (\"crustae\"), sagomarlo con grande precisione, e utilizzare le pi\u00f9 diverse qualit\u00e0 di marmo allo scopo di ottenere gli effetti cromatici desiderati. Si differenzia dal mosaico in quanto non usa piccole tessere geometriche (\"opus tessellatum\" o anche \"opus vermiculatum\", per le tessere molto piccole e disposte secondo i contorni delle figure). L'opus sectile invece intaglia pezzi pi\u00f9 grandi, scelti per colore, opacit\u00e0, brillantezza e sfumature delle venature, creando un disegno figurato.\nOpus sectile in pasta vitrea.\nUna variante di questa tecnica \u00e8 l'opus sectile in pasta vitrea, comunemente definito come \"vetro architettonico\".\nIl materiale \u00e8 costituito in questo caso non da sfoglie di marmi, ma da lastre di pasta vitrea, che nel caso dell'uso da rivestimento venivano colorate ad imitazione dei marmi.\nUn esempio rilevante di questi \"sectilia\" \u00e8 rappresentato dalle circa 30.000 lastre provenienti dalla Villa di Lucio Vero all'Acqua Traversa sulla via Cassia e appartenenti alla Collezione Gorga.\nStoria.\nOrigini.\nPlinio il Vecchio descrive questa tecnica nel libro XXXVI, VI-IX della sua \"Naturalis historia\", indicandone l'invenzione in Caria e la prima applicazione nel Mausoleo di Alicarnasso (IV secolo a.C.). L'introduzione a Roma della decorazione parietale in \"opus sectile\" \u00e8 assai pi\u00f9 tarda e si deve, secondo Plinio, al cavaliere formiano Mamurra, che era stato capo degli ingegneri di Cesare in Gallia - risale dunque al I secolo a.C.\nRapidamente, e nonostante le deplorazioni moralistiche di Plinio e di altri nostalgici dell'austerit\u00e0 repubblicana, le decorazioni in \"opus sectile\" di pavimenti e pareti dilagarono, oltre che negli edifici pubblici, anche negli ambienti privati pi\u00f9 sontuosi, a magnificare la ricchezza e la raffinatezza dei proprietari. Inizialmente le scaglie componevano rivestimenti a motivi geometrici (come saranno pi\u00f9 tardi le opere dei Cosmati), ma nel tempo si svilupparono moduli iconografici naturalistici sempre pi\u00f9 raffinati e variati nelle dimensioni, che andavano dalle grandi scene di caccia ai pannelli ornamentali a motivi floreali, al rivestimento di interi ambienti, sviluppando una vera e propria \"pittura in pietra\".\nLe caratteristiche che misuravano la qualit\u00e0 dell'opus sectile erano la continuit\u00e0 del tessuto marmoreo (le cui commessure dovevano essere invisibili) e la ricchezza dei colori, per variare i quali si utilizzavano marmi diversi, ma anche trattamenti modificatori, come la bruciatura del giallo antico per crearvi sfumature con effetti volumetrici. Infine, tratto molto importante di questa tecnica \u00e8 la resa bidimensionale delle figure.\nLa tecnica verr\u00e0 utilizzata in occidente per tutta la durata dell'impero romano e continuer\u00e0 a trovare applicazione, in Oriente, nelle basiliche bizantine.\nL\"'opus sectile\" della domus di Porta Marina a Ostia.\nUn esempio straordinario di un intero ambiente decorato in \"opus sectile\" e ricostruito in esposizione museale \u00e8 l'aula della domus di Porta Marina di Ostia, attualmente (2009) esposto presso il Museo dell'Alto Medioevo di Roma. L'ambiente, ritrovato nel 1949 e il cui primo restauro fu realizzato fra il 1959 e il 1966, proviene da una domus di Ostia, ed \u00e8 databile agli ultimi anni del IV secolo. La sua relativa integrit\u00e0 (che ne ha consentito l'eccezionale restauro) \u00e8 dovuta al fatto che le pareti crollarono mentre erano ancora in corso i lavori di costruzione, come dimostra l'esistenza di aree non ancora pavimentate ma i cui materiali erano stati gi\u00e0 predisposti in loco, e la presenza di due fosse per spegnere la calce nell'area di lavoro.\nI Cosmati.\nUna notevole ripresa della tecnica avverr\u00e0 per opera dei maestri Cosmati, tra il XII e il XIII secolo, soprattutto nell'Italia centrale ed in Sicilia.\nIl \"commesso\" o \"mosaico fiorentino\".\nLa tecnica del \"commesso in pietre dure\", conosciuta anche come \"mosaico fiorentino\", fu incentivata nel XVI secolo dai Medici e fu perfezionata nel corso dei secoli grazie all'istituzione, nel 1588, dell'Opificio delle Pietre Dure da parte del granduca Ferdinando I de' Medici. I disegni, fiori, paesaggi e figure, possono essere eseguiti con questa tecnica utilizzando parti di pietra colorata, assemblate una vicino all'altra, sino a ottenere cromatismi di particolare effetto, simile a una pittura, come la defin\u00ec il Vasari nel 1550. Il termine \"commesso\" deriva dal latino \"committere\" (congiungere) tasselli di pietra tagliati da un filo metallico secondo un disegno iniziale, partendo dal quale veniva realizzato un cartone a sezioni che fungevano da composizione. I vari pezzi venivano fissati con colla su un supporto rigido e quindi lucidati.\nSul modello fiorentino nacquero, in tempi successivi, le pi\u00f9 note manifatture di Praga, per volere di Rodolfo II d'Asburgo e dei Gobelins da Luigi XIV di Francia, nel 1668.\nAlla fine del Seicento i Corbarelli, importante famiglia fiorentina di intarsiatori di pietre dure che operarono a Brescia, Padova, Vicenza, Modena e nel mantovano, introdussero l'arte del \u201ccommesso alla fiorentina\u201d con intarsio a carattere naturalistico nell'architettura sacra (decorazione di altari). In questa tecnica furono maestri altri scultori bresciani, in particolare gli appartenenti alla famiglia dei Gamba.\nAll'inizio del Seicento fu inventata una nuova tecnica, detta scagliola, in grado di imitare l'aspetto della tarsia marmorea, attraverso l'utilizzo di materiali poveri ed economici (una mescolanza dello stesso gesso, unito con colle naturali e pigmenti colorati).\nIl commesso indiano.\nLa tecnica del commesso in India divenne popolare nel XVII secolo nel Rajastan quando vennero create le sontuose decorazioni di palazzi e mausolei come il Taj Mahal. L'origine della tecnica \u00e8 controversa, forse nata da una rielaborazione locale a partire da alcuni esempi importati da Firenze, magari attraverso i missionari cristiani. In ogni caso \u00e8 ancora oggi praticata, grazie anche alla ricchezza dei materiali lapidei del paese.\nRevival.\nIl gusto eclettico inglese di fine Ottocento mise in moto un revival anche della tecnica del commesso, legata al movimento Arts and Crafts. Si distinse soprattutto in questa tecnica Charles Hardgrave, per la ditta James Powell &amp; Sons presso i Whitefriars Glass Works."}
{"id": "731300", "revid": "62988", "url": "https://it.wikipedia.org/wiki?curid=731300", "title": "Lanza Ugo", "text": ""}
{"id": "731301", "revid": "6923", "url": "https://it.wikipedia.org/wiki?curid=731301", "title": "Strada statale 4 bis del Terminillo", "text": "La ex strada statale 4 bis del Terminillo (nota anche come via del Terminillo o Terminillese), oggi strada regionale 4 bis \u00e8 una strada regionale italiana che collega la citt\u00e0 di Rieti con le localit\u00e0 del Monte Terminillo, terminando a Campoforogna (1675 m s.l.m.).\nStoria.\nIdeazione.\nFino all'inizio del Novecento, il monte Terminillo era accessibile solo a montanari ed alpinisti: la strada carrozzabile terminava nel paese di Lisciano (a quota 610\u00a0metri), e da l\u00ec si doveva proseguire a piedi o a dorso di mulo, su sentieri e mulattiere.\nAll'inizio degli anni Trenta, visto il numero sempre maggiore di sciatori ed escursionisti che frequentavano la montagna, si era ormai affermata l'idea che fosse necessaria la costruzione di una strada carrozzabile che permettesse di facilitare l'accesso alle piste da sci. Grazie all'intervento di Angelo Manaresi, presidente del Club Alpino Italiano, il governo Mussolini decise di costruire sulla montagna una moderna stazione sciistica, in modo da dotare Roma di un polo sportivo per la pratica degli sport invernali (una \"\"montagna di Roma\"), da affiancare agli stabilimenti balneari di Ostia (la \"spiaggia di Roma\"\").\nIl primo intervento che si rese necessario fu la costruzione di un'ampia e comoda strada per raggiungere le piste da sci. La costruzione dell'arteria fu ordinata da Benito Mussolini in persona al podest\u00e0 di Rieti, Alberto Mario Marcucci. Per obbedire all'ordine, Marcucci dovette distogliere molti dei fondi destinati alla bonifica della Piana Reatina e si guadagn\u00f2 molte critiche dai cittadini di Rieti. Alle spese di costruzione contribu\u00ec lo stesso Mussolini con la somma di \u00a0lire.\nProgettazione e costruzione.\nLa strada prese il nome di \"Via Terminillese\" e venne configurata come diramazione della strada statale 4 Via Salaria: il primo tratto, dall'innesto con la Via Salaria alle porte di Rieti (400\u00a0m s.l.m.) fino a Lisciano (610\u00a0m), esisteva gi\u00e0 e andava solo allargato e sistemato; da Lisciano in poi si sarebbe costruita una nuova strada.\nLa progettazione fu affidata all'ingegnere civile tedesco Heinrich Gassmann (padre del futuro attore Vittorio). Il progetto fu redatto secondo criteri ingegneristici moderni, in modo da rendere pi\u00f9 agevole possibile il superamento del notevole dislivello (pari ad oltre mille metri) e da creare meno problemi agli automezzi. Il tracciato scelto, infatti, ascende con grande regolarit\u00e0, distribuendo equamente il dislivello lungo tutta la sua lunghezza. La strada poteva essere percorsa a grande velocit\u00e0, perch\u00e9 fu dotata di raggi di curvatura piuttosto ampi; solo in quattro punti la direzione dell'ascesa veniva invertita con dei tornanti, dove si era costretti a rallentare. Anche la carreggiata era insolitamente larga per gli standard dell'epoca.\nLa Terminillese sarebbe terminata a Campoforogna (1675\u00a0m), dove era prevista la costruzione di un piazzale da adibire a parcheggio. Campoforogna sarebbe stata inoltre il punto di inizio e di fine di una breve strada ad anello, lunga circa un chilometro, che avrebbe permesso agli autobus di invertire la marcia per tornare a valle senza necessit\u00e0 di retromarce e di pericolose manovre. I lavori vennero avviati quasi subito, all'inizio del 1933; il primo tronco della strada (da Lisciano fino ai 1080\u00a0metri del pianoro di Pian de' Rosce) venne completato gi\u00e0 a dicembre dello stesso anno. Nel 1935 la strada arriv\u00f2 fino a Campoforogna, mentre gli ultimi lavori per renderla transitabile anche in inverno furono conclusi nel 1938. La sua costruzione fu fortemente enfatizzata dalla propaganda del regime: al suo termine (Campoforogna) fu eretto un cippo in memoria dei Martiri della Rivoluzione Fascista, mentre al suo inizio (Lisciano) fu posta una colonna di granito con l'iscrizione:\nEsercizio e successivi interventi.\nLa strada entr\u00f2 immediatamente nel circuito delle pi\u00f9 note salite ciclistiche, e fu inaugurata il 29 maggio 1936 con il passaggio di una tappa del 24\u00ba giro d'Italia (prima occasione in cui fu introdotta la modalit\u00e0 della corsa a cronometro). Per quattro anni consecutivi, la scalata del Terminillo entr\u00f2 a far parte della corsa rosa divenendo una delle tappe \"clou\".\nNel 1942 fu classificata come strada statale e gli fu assegnata la numerazione \"4 bis\". Negli anni Cinquanta l'amministrazione provinciale di Rieti realizz\u00f2 un prolungamento della Terminillese, che da Campoforogna porta a termine l'ascesa fino alla Sella di Leonessa (punto di valico, a 1900\u00a0metri di quota) per poi scendere lungo il lato nord del Terminillo e terminare a Leonessa (970\u00a0m): si tratta della strada provinciale 10 \"Turistica del Terminillo\". In tal modo, la salita del Terminillo \u00e8 diventata un vero e proprio passo appenninico, che costituisce un collegamento alternativo tra la Piana di Rieti e l'altopiano di Leonessa. \nNel 2002 \u00e8 stata declassata a strada regionale e la sua gestione \u00e8 passata dall'ANAS alla regione Lazio (che la gestisce tramite la societ\u00e0 Astral). La tratta di competenza della regione \u00e8 dal chilometro 5 in poi; fino al km 5 \u00e8 gestita dal comune di Rieti come se fosse una strada urbana.\nDescrizione.\nLa strada ha inizio ad un'altitudine di 408\u00a0metri s.l.m. appena fuori dal centro storico di Rieti (a seicento metri da Porta d'Arci) staccandosi dalla \"via Salaria per L'Aquila\", il vecchio tracciato della strada statale 4 Via Salaria, sostituito negli anni Novanta dalla variante in superstrada che scorre all'esterno della citt\u00e0. Questa zona era esterna alla citt\u00e0 quando la strada fu costruita, ma \u00e8 divenuta densamente abitata con lo sviluppo urbanistico avvenuto tra gli anni cinquanta e gli anni ottanta, rendendo a tutti gli effetti urbano questo primo tratto di strada. La Terminillese incrocia quasi subito la ferrovia Terni-Rieti-L'Aquila ed attraversa il quartiere di \"Piazza Tevere\". Dopo il semaforo con cui incrocia via Palmiro Togliatti, nei pressi dell'ex ospedale psichiatrico, la Terminillese continua a scorrere affiancata da pini con pendenze modeste (2-3%) e un tracciato del tutto rettilineo, costeggiando il quartiere di \"Campoloniano\" (sulla destra) ed il colle de \"La Foresta\" (sulla sinistra), su cui sorge la frazione di Castelfranco ed il santuario francescano della Foresta.\nAbbandonata la periferia di Rieti la Terminillese attraversa al km 4 la frazione di Vazia (512\u00a0m s.l.m.), che viene attraversata nel mezzo, e pi\u00f9 avanti la frazione di Lisciano, che viene solo costeggiata. A Lisciano sulla Terminillese si innesta via Maestri del Lavoro, dalla quale riceve il traffico che proviene dalla viabilit\u00e0 a scorrimento veloce tramite lo svincolo Nucleo industriale della Salaria. La strada inizia a salire con pi\u00f9 decisione proprio a Lisciano, in corrispondenza di una colonna di granito (situata sul bordo della strada al km 5,5 - coordinate - a 560\u00a0metri s.l.m.) che marca tradizionalmente il punto di partenza delle cronoscalate ciclistiche ed automobilistiche per il Terminillo. Da l\u00ec in poi la strada ascende con una pendenza media del 7,5% e punte dell'11%, toccando Pian de Rosce (1080\u00a0m s.l.m.) al km 13, Pian de Valli (1620\u00a0m s.l.m.) al km 19 e terminando a Campo Forogna (1675\u00a0m s.l.m.) al km 22.\nAl suo termine \u00e8 presente una rotatoria dove ha il suo inizio e la sua fine la strada panoramica circolare \"via dell'anello\"; vi ha inoltre origine la \"Strada Provinciale 10\", ideale prosecuzione della Terminillese, che continua l'ascesa fino alla soprastante Sella di Leonessa (punto di valico, a quasi 1900\u00a0metri s.l.m.) e che raggiunge Leonessa con la successiva discesa lungo la \"Vallonina\". A margine della rotatoria si trova un cippo in travertino in memoria dei Martiri della Rivoluzione Fascista, opera dell'artista reatino Arduino Angelucci, innalzato nel 1935 per celebrare la fine dei lavori di costruzione della strada. A livello amministrativo, la strada Terminillese \u00e8 interamente compresa nel comune di Rieti; la strada provinciale 10 ricade invece all'interno dei comuni di Micigliano (fino al valico) e Leonessa. Al km 18+200 \u00e8 percorsa mediamente da 360 veicoli al giorno, di cui il 22% di mezzi pesanti.\nSport.\nLungo il suo percorso (da Lisciano a Campoforogna) si tiene ogni anno la competizione automobilistica Coppa Bruno Carotti, che appartiene al campionato italiano ed internazionale velocit\u00e0 montagna. Quella del Terminillo \u00e8 una scalata storica del Giro d'Italia, e la statale \u00e8 stata pi\u00f9 volte attraversata dalla carovana del Giro. Queste le edizioni in cui Terminillo era arrivo di tappa:"}
{"id": "731305", "revid": "32428", "url": "https://it.wikipedia.org/wiki?curid=731305", "title": "Chiesa del Ges\u00f9 (Napoli)", "text": ""}
{"id": "731309", "revid": "101411", "url": "https://it.wikipedia.org/wiki?curid=731309", "title": "Gianpaolo Pazzini", "text": ""}
{"id": "731315", "revid": "33689", "url": "https://it.wikipedia.org/wiki?curid=731315", "title": "Onde ciacoline", "text": ""}
{"id": "731323", "revid": "729019", "url": "https://it.wikipedia.org/wiki?curid=731323", "title": "Strada statale 80 del Gran Sasso d'Italia", "text": "La strada statale 80 del Gran Sasso d'Italia (SS 80) \u00e8 un'importante strada statale italiana, compresa interamente nel territorio dell'Abruzzo, che collega il capoluogo regionale a Teramo e alla costa adriatica. Il tratto centrale, noto come strada maestra del parco, supera Gran Sasso e Monti della Laga attraverso il Passo delle Capannelle ricalcando il percorso originario dell'antica Via Cecilia.\nStoria.\nIstituita con la legge n. 1094 del 17 maggio 1928, la strada si inserisce nel tratto abruzzese dell'antica via Cecilia che permetteva il collegamento tra Roma e Castrum Novum (l'odierna Giulianova), costituendo un'alternativa alla via Tiburtina Valeria e alla via Salaria (di cui la Cecilia era una diramazione) che terminavano rispettivamente pi\u00f9 a sud e pi\u00f9 a nord.\nIn seguito al completamento del collegamento autostradale tra L'Aquila e Teramo garantito dall'autostrada A24, la strada ha assunto il ruolo di itinerario turistico.\nPercorso.\nLa strada ha origine dalla periferia occidentale dell'Aquila; da \"viale Corrado IV\" (tratto urbano della SS 17) si dirama verso nord-ovest e, superando lo svincolo dell'A24, tocca le frazioni aquilane di Pettino, Cansatessa e San Vittorino sino ad arrivare alla localit\u00e0 Cermone. Da qui si dirama la SS 80 dir per Preturo e Scoppito, che ricalca l'antico allacciamento della via Cecilia alla Salaria passando per Antrodoco e Rieti.\nIl percorso prosegue verso nord in direzione Arischia e diventa tipicamente montano con l'ingresso nel Parco Nazionale del Gran Sasso e Monti della Laga; a 1299 m s.l.m. si passa il Valico delle Capannelle e si entra nella Valle del Vomano costeggiando il piccolo lago di Provvidenza, importante sito dell'industria idroelettrica connesso al vicino Lago di Campotosto, e la frazione di Campotosto denominata Ortolano.\nLa strada continua verso est immettendosi nella provincia di Teramo, attraversando i comuni di Crognaleto, Fano Adriano, Montorio al Vomano e Villa Tordinia; da qui l'itienerario torna ad essere pianeggiante sino all'ingresso a Teramo. La citt\u00e0 \u00e8 attraversata da ovest ad est dalla statale 80 che qui rappresenta il collegamento principale tra il centro storico e le frazioni di Colleatterrato, Piano d'Accio e San Nicol\u00f2 a Tordino. La variante SS 80 var aggira il centro urbano, iniziando il suo percorso diramandosi dalla SS 80 in prossimit\u00e0 della periferia ovest e terminando presso lo svincolo Teramo ovest dell'A24 cui \u00e8 direttamente collegata.\nSuperato il tratto urbano teramano la strada attraversa la Valle del Tordino parallela alla ferrovia Teramo-Giulianova e alla superstrada Teramo-mare attraversando Bellante e Notaresco; nei pressi di Mosciano Sant'Angelo \u00e8 presente lo svincolo Teramo-Giulianova dell'autostrada A14. La strada termina con l'immissione sulla strada statale 16 Adriatica a Giulianova Lido.\nStrada statale 80 dir del Gran Sasso d'Italia.\nLa strada statale 80 dir del Gran Sasso d'Italia, per un periodo classificata come strada regionale 80 dir del Gran Sasso d'Italia, \u00e8 una diramazione della strada statale 80 che ha inizio in localit\u00e0 Cermone e consente il collegamento tra la SS 80 e la strada statale 17 dell'Appennino Abruzzese e Appulo Sannitico a monte del centro urbano dell'Aquila. Il tracciato rettilineo si dirama da nord verso sud toccando il sito archeologico di Amiternum e la frazione aquilana di Preturo. Termina nel bivio di Scoppito.\nIn seguito al decreto legislativo n. 112 del 1998, dal 2001, la gestione pass\u00f2 dall'ANAS alla regione Abruzzo, che devolv\u00e9 ulteriormente le competenze alla provincia dell'Aquila. Dal 2018 la tratta stradale \u00e8 tornata sotto la competenza dell'ANAS.\nStrada Maestra del Parco.\nIl segmento della strada che attraversa il Parco nazionale del Gran Sasso e Monti della Laga, ovvero il tratto che collega Montorio al Vomano ad Amiternum ricalcando grosso modo il tracciato dell'antica strada romana Via Cecilia, \u00e8 noto come strada maestra del Parco, ed \u00e8 stato definito uno dei tratti stradali pi\u00f9 belli d'Italia.\nIl percorso si sviluppa lungo la valle del Vomano fino al passo delle Capannelle per poi riscendere nel versante aquilano fino alla localit\u00e0 archeologica di Amiternum passando nel mezzo tra la catena del Gran Sasso a sud e quella dei monti della Laga a nord.\nNumerosi paesi vengono lambiti da questa strada o si trovano nei pressi di essa: Montorio al Vomano, Pietracamela, Fano Adriano, Senarica, Aprati, Tintorale, Cesacastina, Piano Vomano, Nerito, Arischia, Amiternum, il percorso inoltre percorre la valle del Chiarino arriva al lago di Campotosto e le localit\u00e0 sciistiche di Prati di Tivo e di Prato Selva.\nAttorno ad essa si sviluppa uno degli undici distretti ambientali turistico culturali del Parco nazionale, a cui ha dato il nome. Con la creazione del distretto le vecchie case cantoniere sono state convertite in punti informativi e lungo il percorso sono state create aree di sosta attrezzate."}
{"id": "731329", "revid": "3115", "url": "https://it.wikipedia.org/wiki?curid=731329", "title": "Fiume Wei", "text": "Il fiume Wei () \u00e8 un fiume della Cina centro-occidentale ed il pi\u00f9 lungo affluente del Fiume Giallo.\nCaratteristiche.\nLa sorgente del fiume Wei \u00e8 vicina alla Contea di Weiyuan, nella provincia di Gansu. Weiyuan \n(\u6e2d\u6e90) letteralmente significa \"La sorgente del fiume Wei\". &lt;br&gt;\nLa sorgente del Wei dista poco meno di 200\u00a0km dal Fiume Giallo, ma a causa dell'enorme ansa che il fiume Giallo fa da Lanzhou, il Wei e il fiume Giallo non si incontrano per pi\u00f9 di 2000 chilometri lungo il corso del secondo.\nIn linea retta, la sorgente del fiume Wei si trova a 700\u00a0km ad est dalla maggiore citt\u00e0 da cui passa, Xi'an, conosciuta anticamente come Chang'an, nella provincia dello Shaanxi. Altra citt\u00e0 importante \u00e8 Baoji.&lt;br&gt; \nLa lunghezza del fiume \u00e8 di 818\u00a0km e il suo bacino copre un'area di 135.000\u00a0km2.\nNel settembre del 2003 le intense piogge portarono allo straripamento del fiume, causando oltre 30 morti e lasciando 300.000 persone senza casa.\nStoria.\nLe acque del fiume Wei hanno acquisito rilevanza grazie al Ramo settentrionale della Via della seta. Secondo C. Michael Hogan, il segmento cinese di questo ramo \u00e8 \u00abil percorso, di circa 2600 chilometri, pi\u00f9 a nord che unisce l'antica capitale cinese di Xi'an con le citt\u00e0 di Baoji, Tianshui (vicino alle gole di montagna lungo il corso del Wei), Lanzhou, Dunhuang, attraversa il passo Wushao Ling in direzione di Wuwei, per terminare a Kashgar, prima di connettere la Cina all'antica Partia. Tale percorso attraversa le provincie dello Shaanxi e del Gansu nonch\u00e9 nella Regione Autonoma Uigura dello Xinjiang. Questa parte settentrionale della Via della seta ha come caratteristica il passare per il deserto di Taklamakan.\u00bb.\nLa valle del Wei ha accolto alcune delle prime culture neolitiche cinesi ed \u00e8 anche il luogo dove sono stati avviati i primi grandi lavori di irrigazione.\nLe sorgenti del fiume Wei sono notevoli gi\u00e0 nell'antica storia della Via della Seta settentrionale, una delle quattro antiche vie della seta. Secondo C. Michael Hogan, la sezione cinese della Via della Seta settentrionale \u00e8:\nLa valle del Wei \u00e8 probabilmente uno dei primi centri della civilt\u00e0 cinese, e anche il luogo delle prime grandi opere di irrigazione in Cina. El valle fue tambi\u00e9n el lugar de un gran derrame de petr\u00f3leo en 2010."}
{"id": "731337", "revid": "56620", "url": "https://it.wikipedia.org/wiki?curid=731337", "title": "Teoria dell'identit\u00e0", "text": "La teoria dell'identit\u00e0 sostiene che ci sia solo una realt\u00e0 sostanziale: la realt\u00e0 fisica, materiale. Perci\u00f2 la mente non pu\u00f2 che essere qualcosa di materiale. La mente quindi viene considerata come identica al cervello: tutti i fenomeni mentali in realt\u00e0 si identificherebbero con particolari stati o processi neurali. Cos\u00ec un preciso stato cerebrale \"\u00e8\" un preciso stato mentale. In questo modo si pensava di poter risolvere l'annoso problema dell'interazione mente-corpo.\nI pi\u00f9 importanti teorici della teoria dell'identit\u00e0, diffusa negli anni cinquanta, sono stati Ullin Place e John J. C. Smart. Tra i simpatizzanti troviamo anche Gilbert Ryle e B.F. Skinner. Non stupisce pertanto se la teoria dell'identit\u00e0 abbia trovato grande appoggio dal cosiddetto comportamentismo.\nPunti fondamentali.\nGli attacchi critici dei teorici dell'identit\u00e0 erano rivolti soprattutto contro il dualismo di Ren\u00e9 Descartes, il quale, a loro avviso, non risolveva il problema mente-corpo in quanto si limitava a spiegare la mente con il concetto \"ad hoc\" di \"res cogitans\" (o, in senso lato, \"mente\", \"coscienza\", etc.). Esso infatti non spiegava come fosse possibile che una sostanza immateriale ed inestesa (\"res cogitans\") potesse agire su qualcosa di esteso e materiale (\"res extensa\") e come, a sua volta, una sostanza corporea potesse influenzare una sostanza incorporea.\nI teorici dell'identit\u00e0, al contrario, pensano di superare questo problema affermando che gli stati mentali non sono altro che stati cerebrali e quindi tutte le propriet\u00e0 della mente sono in realt\u00e0 possedute dal cervello. \nQuesto poneva i teorici dell'identit\u00e0 nella particolare situazione di negare l'esistenza dell'introspezione soggettiva e delle qualit\u00e0 esperite \"fenomenologicamente\" dal soggetto (i cosiddetti \"qualia\", ovvero qualit\u00e0 delle esperienze appartenenti al mondo essenzialmente privato del soggetto, come i colori o i sapori). In tal senso, gli stati mentali non erano altro che disposizioni a fare azioni peculiari determinate dagli stati cerebrali. Questo significava che lo stato mentale di un individuo si riduce allo stato cerebrale e al comportamento che questo stato determina. \nLa teoria dell'identit\u00e0 accolse anche la sfida dei \"qualia\" e cerc\u00f2 di darne una soluzione compatibile con la propria epistemologia. Cos\u00ec, lo stato mentale del dolore \"\u00e8\" uno stato cerebrale che pu\u00f2 consistere, per esempio, nella scarica di specifiche fibre nervose (fibre-C). Da questo punto di vista avvertire del dolore \"\u00e8\" avere le fibre-C che scaricano o vedere il rosso \"\u00e8\" avere certe cellule della corteccia cerebrale in uno stato specifico (teoria dell'identit\u00e0 tipo-tipo).\nLa \"teoria dello stato centrale\".\nDavid Malet Armstrong nel 1968 propose una variante della teoria dell'identit\u00e0 pi\u00f9 rigorosamente materialista: la Teoria dello stato centrale.\nLa critica funzionalista.\nA partire dallo scritto del filosofo Hilary Putnam, \"Brains and Behavior\" (1963), si attacca il comportamentismo e la teoria dell'identit\u00e0.\nSecondo Putnam non necessariamente gli stati mentali sono \"esterni\", cio\u00e8 si manifestano sotto forma di comportamento verificabile intersoggettivamente. La connessione tra comportamento e stato mentale \u00e8 meno stretta di quanto si possa pensare. Non \u00e8, infatti, necessariamente vero che una persona che avverte del dolore si metta a gemere o urlare, dando manifestazione del \"dolore\". Alcune persone potrebbero avvertire del dolore senza comportarsi minimamente nei modi comunemente associati al dolore (ad esempio, una persona allevata in una cultura analoga a quella dell'antica Sparta). Questo significa che se un soggetto X pu\u00f2 reagire alla stimolazione delle fibre-C in modo diverso rispetto a quello comunemente riconosciuto, allora la stimolazione delle fibre-C non pu\u00f2 essere identificata con il dolore, giacch\u00e9, in questo caso specifico, il suo output non \u00e8 riconducibile alla nostra categoria di \"dolore\".\nIn un altro scritto chiamato \"Psychological Predicates\" (1967), Putnam attacca direttamente la teoria dell'identit\u00e0 affermando che se lo stato mentale del dolore fosse identificabile con uno stato cerebrale, allora tale stato cerebrale dovrebbe essere identico per tutte le specie animali, cosa che non \u00e8 affatto vero dato che ci sono animali, come il polpo, che avvertono dolore ma non hanno la medesima configurazione neurale della specie umana. Pertanto il dolore non \u00e8 identificabile in uno stato cerebrale specifico, bens\u00ec corrisponde ad un processo funzionale. Essendo un processo funzionale e quindi formalizzabile \u00e8, in via teorica, eseguibile anche da una macchina a prescindere dal materiale che la costituisce.\nDi fatto il funzionalismo introduce nella spiegazione degli stati mentali non solo la componente input\\output, tipica del comportamentismo e della teoria dell'identit\u00e0, ma anche quella degli stati interni i quali, in base a procedure di elaborazione (algoritmi) su base neurale, sono in grado di determinare output specifici e adattativi."}
{"id": "731344", "revid": "1684799", "url": "https://it.wikipedia.org/wiki?curid=731344", "title": "Knokke-Heist", "text": "Knokke-Heist (in francese \"Knocke-Heist\") \u00e8 un comune belga di 33.556 abitanti, situato nella provincia fiamminga delle Fiandre Occidentali.\n\u00c8 una stazione balneare della costa belga del Mare del Nord e una tra le citt\u00e0 maggiormente importanti per il turismo belga, specialmente dalle classi medie ed agiate.\nKnokke stessa \u00e8 suddivisa in pi\u00f9 quartieri: Duinbergen, Albertstrand, Knokke centro, Le Zoute e Le Zwin.\nNella cittadina \u00e8 situato anche uno dei capolinea del Kusttram, linea tranviaria di 62 km che corre lungo tutta la costa belga fino a De Panne.\nLuoghi d'interesse.\nLa riserva naturale di Zwin \u00e8 una delle pi\u00f9 importanti del litorale, nonch\u00e9 una delle pi\u00f9 importanti del Belgio.\nUna delle attrazioni principali della citt\u00e0 era il Giardino delle Farfalle (\"De Vlindertuin\"), chiuso nel 2010, che comprendeva una collezione di farfalle provenienti da tutto il mondo: tra le oltre 300 le farfalle recensite si potevano trovare la farfalla della passione, la notturna tropicale, la pasci\u00e0 a due code e la \"Morpho cypris\". \nSul lungomare si trovano ristoranti e, da ricordare, \u00e8 il primo stabilimento nei pressi della diga che fu aperto nel 1896 nell'antico corpo di guardia di un fortino francese del periodo napoleonico.\nGastronomia.\nTra le specialit\u00e0 della cucina di questo angolo di Fiandra al confine con i Paesi Bassi troviamo le famose \"gaufres di Moeder Siska\" (Mamma Siska) a forma di trifoglio a cinque cuori."}
{"id": "731347", "revid": "838137", "url": "https://it.wikipedia.org/wiki?curid=731347", "title": "Partito Contadino Croato", "text": "Il Partito Contadino Croato o Partito Rurale Croato (\"Hrvatska selja\u010dka stranka\", HSS) \u00e8 un partito politico croato.\nFondato nel 1904 con la denominazione di Partito Contadino Popolare Croato (\"Hrvatska pu\u010dka selja\u010dka stranka\" - HPSS), nel 1920 ha assunto il nome di Partito Contadino Repubblicano Croato (\"Hrvatska republikanska selja\u010dka stranka\" - HRSS) per poi assumere l'odierna denominazione nel 1927.\nRiconducibile al centro-sinistra sotto il profilo delle politiche economiche, nelle questioni etiche \u00e8 portatore di istanze cristiano-democratiche e conservatrici, avendo inoltre una forte corrente social-liberale. \u00c8 membro del Partito Popolare Europeo.\nStoria del partito.\nDalle origini al 1989.\nIl partito \u00e8 stato fondato nel 1904 dai fratelli Stjepan Radi\u0107 (primo politologo croato, educato a \"\u00c9cole libre des sciences politiques\" di Parigi) e Antun Radi\u0107 (etnologo e etnografo). Non era mai parte della Coalizione croato-serba (principale potere politico del Regno di Croazia-Slavonia dal 1905 alla fine dell'Impero austro-ungarico).\nDurante il Regno dei Serbi, Croati e Sloveni, HSS era il principale partito croato. Si \u00e8 fatto portavoce delle istanze del mondo agrario e dell'indipendentismo croato. Gli agrari, infatti, si erano, gi\u00e0 durante l'Impero austro-ungarico, battuti per l'indipendenza della Croazia, cos\u00ec come si opposero alla nascita del Regno dei Serbi, Croati e Sloveni. HSS boicott\u00f2 le sedute del Parlamento del Regno dei Serbi, Croati e Sloveni. Nel 1929, con la nascita del Regno di Jugoslavia, una monarchia assoluta, tutti i partiti politici, compreso HSS, vennero sciolti per editto regio. Nel 1931 furono concesse alcune libert\u00e0 politiche e HSS, sotto la guida di Vladko Ma\u010dek, pot\u00e9 ritornare alla vita politica pubblica. Nel 1938 la Banovina di Croazia (provincia autonoma del Regno di Jugoslavia) ottenne una certa autonomia politica ed alle politiche del 1939 HSS torn\u00f2 al governo. Tra il 1941 ed il 1945, la Croazia venne invasa dai nazisti. HSS si divise in varie correnti, una si schier\u00f2 con gli Ustasha, movimento indipendentista filofascista, un'altra sostenne i partigiani, molti dei quali filo-comunisti, un'altra i monarchici, un'altra, la pi\u00f9 consistente, prefer\u00ec la neutralit\u00e0. Con la conquista del potere da parte del Partito Comunista di Jugoslavia e il Partito Comunista di Croazia furono vietati tutti i partiti politici. Ma\u010dek continu\u00f2 a guidare il partito dall'esilio fino alla data della sua morte, nel 1964. Nuovo leader fu Juraj Krnjevi\u0107, che guid\u00f2 HSS fino al 1988.\nDal 1990 ad oggi.\nNel 1990, dopo la caduta del regime comunista, HSS venne ufficialmente ricostituito e partecip\u00f2 alle elezioni politiche, non conseguendo alcun seggio. Le elezioni furono vinte dai nazionalisti dell'Unione Democratica Croata (41,9%), che precedettero gli ex-comunisti del Partito Socialdemocratico di Croazia (SDP). Alle politiche del 1992, HSS ottenne il 4,3% ed elesse 3 deputati. Alle politiche del 1995 e del 2000 si present\u00f2 nella Lista Unita (ZL), composta anche dall'Unione Democratica Cristiana Croata (centro-destra), dal Partito della Slavonia-Baranja Croata (autonomisti) e dal Partito Popolare Croato - Liberal Democratici. La ZL ottenne rispettivamente il 18 ed il 15 % dei voti. Nel 2000, HSS entr\u00f2 a far parte del governo insieme a SDP e HSLS. Alle politiche del 2003, HSS, pur avendo conquistato il 7,2% dei voti, ottenendo, cos\u00ec, 10 seggi, \u00e8 passato all'opposizione del governo composto da HDZ e HSLS.\nAlle parlamentari del 2016 entr\u00f2 a far parte della Coalizione Popolare, ottenendo 5 deputati (Kre\u0161o Beljak, \u017deljko Lenart, Mladen Ma\u0111er, Ana-Marija Petin e Davor Vlaovi\u0107). Dopo la defezione di un deputato (Ma\u0111er, che ader\u00ec a BM 365), nel 2018 il partito ha costituito un gruppo unitario coi Democratici di Mirando Mrsi\u0107, fuoriuscito dal Partito Socialdemocratico di Croazia."}
{"id": "731348", "revid": "767487", "url": "https://it.wikipedia.org/wiki?curid=731348", "title": "Miracolo nella 34\u00aa strada", "text": "Miracolo nella 34\u00aa strada (\"Miracle on 34th Street\") \u00e8 un film del 1994 diretto da Les Mayfield e con protagonista Richard Attenborough nei panni di Babbo Natale. \u00c8 un remake del celebre film \"Il miracolo della 34\u00aa strada \" del 1947 diretto da George Seaton.\nTrama.\n24 novembre, giorno del ringraziamento. Tony, il Babbo Natale dei grandi magazzini Cole, dovrebbe chiudere sulla slitta tirata da delle finte renne la grande sfilata per le strade di New York; tuttavia viene sorpreso ubriaco durante lo svolgimento del suo lavoro dal signor Kris Kringle. Dato il suo aspetto molto somigliante a Babbo Natale, quest'ultimo viene assunto al posto di Tony dalla signora Dorey Walker.\nKris si immedesima nei panni di Babbo Natale e sostiene di esserlo veramente. Tutti i bambini credono che lui sia il vero Babbo Natale, tranne Susan, la dolce figlia di Dorey, mentre un suo amico, Bryan Bedford, cerca di convincere la piccola a credere. Alla fine anche Susan inizia ad affezionarsi a Kris, e una sera, mentre le fa da babysitter, gli confessa cosa vorrebbe per Natale: un pap\u00e0, una casa e un fratellino. Kris convince la piccola che se inizier\u00e0 a credere in Babbo Natale avrebbe ottenuto quelle cose e Susan inizia a credere.\nNel frattempo i magazzini Lanbergh, concorrenti dei magazzini Cole, ordiscono un piano per screditare il Babbo Natale di Cole Kris Kringle, riuscendo a farlo arrestare e a rinchiuderlo in una clinica psichiatrica. Con l'aiuto di Bryan che \u00e8 un avvocato, Dorey prende il caso di Kris in tribunale e si batte affinch\u00e9 la gente si convinca che Babbo Natale esista. Quando tutto sembra ormai compromesso per Kris Kringle poich\u00e9 non s\u00ec \u00e8 riusciti a dimostrare la vera esistenza di Babbo Natale, la piccola Susan si avvicina mostrando al giudice una cartolina di Natale con una banconota da un dollaro. Sul retro \u00e8 stata cerchiata la scritta \"In God we trust\" (\"In Dio noi confidiamo\"), perci\u00f2 il giudice emette la sua sentenza sullo stesso principio di fiducia in Babbo Natale e Kris viene scagionato.\nA seguito del caso giudiziario, Dorey e Bryan sono manovrati da Kris nel realizzare i loro veri sentimenti per l'altro, e si sposano in una piccola cerimonia subito dopo la messa di mezzanotte della vigilia di Natale. La mattina di Natale, Susan si sveglia scoprendo il matrimonio rendendosi conto che il suo desiderio di avere un pap\u00e0 per Natale si \u00e8 esaudito; si avvera anche il suo desiderio di avere una casa, siccome il signor Kringle l'aveva comprata quella notte proprio per loro. Quando Dorey e Bryan chiedono a Susan che cosa avesse chiesto per Natale oltre a quelle due cose, lei confessa di aver chiesto un fratellino, e i due coniugi abbassano lo sguardo verso il grembo di Dorey e si baciano.\nAccoglienza.\nIncassi.\nAl botteghino, il film \u00e8 uscito all'ottavo posto con $ 2.753.208 e alla fine si \u00e8 concluso con $ 17.320.146 in Nord America e $ 46.264.384 in tutto il mondo.\nCritica.\nRotten Tomatoes ha dato al film un punteggio del 60% sulla base delle recensioni di 35 critici. \"TV Guide\" ha definito il film \"curiosamente deprimente\", mentre Desson Howe del \"Washington Post\" ha affermato, in contrasto con la versione del 1947, che \"non sar\u00e0 pi\u00f9 trovato in televisione (o il suo equivalente informatico) tra mezzo secolo.\" I suoi sostenitori includevano Gene Siskel e Roger Ebert, che hanno dato al film \"due pollici in su\" nel loro show. Michael Medved di \"Sneak Previews\" ha dichiarato: \"Questo \u00e8 il nuovo classico delle vacanze che l'America stava aspettando\"."}
{"id": "731350", "revid": "129019", "url": "https://it.wikipedia.org/wiki?curid=731350", "title": "Osona", "text": "Osona \u00e8 una delle 41 comarche della Catalogna, con una popolazione di 138.630 abitanti; suo capoluogo \u00e8 Vic.\nAmministrativamente fa parte della provincia di Barcellona, che comprende 11 comarche."}
{"id": "731351", "revid": "125800643", "url": "https://it.wikipedia.org/wiki?curid=731351", "title": "Gr\u00eamio Foot-Ball Porto Alegrense", "text": "Il Gr\u00eamio Foot-Ball Porto Alegrense, noto semplicemente come Gr\u00eamio, \u00e8 una societ\u00e0 calcistica brasiliana con sede a Porto Alegre, nel Rio Grande do Sul. Milita nella S\u00e9rie B brasiliana e nel Campeonato Ga\u00facho, il campionato statale del Rio Grande do Sul.\nFondato il 15 settembre 1903, \u00e8 uno dei club brasiliani con maggior seguito e tradizione. Il palmar\u00e8s del Gr\u00eamio include una Coppa Intercontinentale, tre Coppe Libertadores, due campionati brasiliani, cinque Coppe del Brasile (record), trentanove campionati Ga\u00facho e una Supercoppa del Brasile.\nIl Gr\u00eamio \u00e8 attualmente al numero quattro nella classifica della CBF (la federcalcio brasiliana) e quinto nella classifica brasiliana stilata dalla CONMEBOL. Esiste una grandissima rivalit\u00e0 tra il Gr\u00eamio e l'altra squadra di Porto Alegre, l'Internacional. Il derby cui danno vita le due formazioni \u00e8 noto come Gre-Nal. La divisa \u00e8 a strisce azzurre, bianche e nere, i pantaloncini sono neri e i calzettoni bianchi.\nStoria.\nFondazione e primi anni.\nIl 7 settembre 1903 lo Sport Club Rio Grande, la prima societ\u00e0 calcistica brasiliana, disput\u00f2 una gara dimostrativa a Porto Alegre. C\u00e2ndido Dias, un imprenditore di Sorocaba, stato di San Paolo, guardando l'incontro si innamor\u00f2 di quella nuova disciplina. Durante la gara, il pallone si sgonfi\u00f2. Essendo Dias il proprietario dell'unico altro pallone da calcio in tutta Porto Alegre, lo prest\u00f2 ai giocatori, cosicch\u00e9 il match venne ripreso. Al termine dell'incontro, chiese ai giocatori di spiegargli le regole precise del calcio; inoltre, si fece dare istruzioni su come fondare un club.\nIl 15 settembre 1903 32 persone, tra le quali C\u00e2ndido Dias, si incontrarono al ristorante \"Sal\u00e3o Grau\" e fondarono una societ\u00e0. Carlos Luiz Bohrer venne eletto primo presidente. Nello stesso giorno, venne fondato un altro club, il \"Fussball Club Porto Alegre\". Il Gr\u00eamio e il Fussball Club Porto Alegre erano stati fondati entrambi per attirare la comunit\u00e0 tedesca di Porto Alegre. Il 16 marzo 1904, al Parque da V\u00e1rzea, il Gr\u00eamio batt\u00e9 il Porto Alegre 1-0, diventando in seguito a tale risultato la squadra preferita dalla comunit\u00e0 tedesca. L'esclusivit\u00e0 del club si rispecchi\u00f2 in seguito nelle limitazioni razziali imposte sui giocatori. I rivali dell'Internacional aprirono le porte ai neri molto prima, negli anni venti, comunque non subito, essendo il \"Nal\" nato nel 1909.\nNel 1919 il Gr\u00eamio fu uno dei fondatori della \"Funda\u00e7\u00e3o Rio-Grandense de Desportes\" (Fondazione Sportiva del Rio Grande). Nel 1921, un anno dopo l'arrivo del portiere Eurico Lara, il Gr\u00eamio vinse il suo primo Campionato ga\u00facho, ripetendosi l'anno dopo.\nAnni 1980: primi titoli nazionali e internazionali.\nIl 3 maggio 1981 il Gr\u00eamio conquist\u00f2 il suo primo Campionato nazionale, dopo aver superato il San Paolo nella finale giocata al Morumbi di San Paolo.\nDue anni dopo, nel 1983, arriv\u00f2 il primo titolo internazionale per il Gr\u00eamio, che sconfisse gli uruguagi del Pe\u00f1arol nella finale di Coppa Libertadores. Nello stesso anno il Gr\u00eamio si port\u00f2 a casa anche la Coppa Intercontinentale con la vittoria sull', squadra tedesca campione d'Europa in carica, per 2-1. In occasione di quella vittoria, a Porto Alegre i tifosi del Gr\u00eamio cominciarono a ripetere la celebre frase: \"La Terra \u00e8 blu\". Un'altra celebre frase creata dai tifosi gremisti quando il club si laure\u00f2 campione del mondo \u00e8 \"Nada pode ser maior\" (\"Nulla pu\u00f2 essere maggiore\"). Poco dopo aver vinto l'Intercontinentale, il Gr\u00eamio sconfisse i messicani dell'Am\u00e9rica a Los Angeles, vincendo la Los Angeles Cup (la Coppa Interamericana).\nNel 1989 il Gr\u00eamio conquist\u00f2 la prima edizione della Coppa del Brasile, umiliando il Flamengo per 6-1 nella gara di ritorno della semifinali, e battendo lo Sport Recife nella doppia finale.\nAnni 1990: retrocessione in Serie B, risalita e nuove vittorie.\nDue anni dopo, nel 1991, il Gr\u00eamio, dopo una stagione molto negativa, venne retrocesso in Serie B per la prima volta nella sua storia. Nel 1993, dopo due anni di purgatorio, la squadra fece ritorno in prima divisione. L'anno seguente arriv\u00f2 la seconda vittoria nella Coppa nazionale, con la vittoria sul Cear\u00e1 nelle due finali.\nNel maggio 1995 il team, guidato da Luiz Felipe Scolari, raggiunse la finale di Coppa del Brasile, perdendo per\u00f2 contro il Corinthians. In agosto, pochi giorni dopo che le riserve avevano vinto il campionato statale battendo l'Internacional, il Gr\u00eamio conquist\u00f2 la Coppa Libertadores, vincendo in finale con i colombiani dell'Atl\u00e9tico Nacional. Nel dicembre dello stesso anno il Gr\u00eamio disput\u00f2 la Coppa Intercontinentale: rimasti in 10 per l'espulsione di un giocatore, i brasiliani si arresero all' solo ai calci di rigore.\nIl 15 dicembre 1996, la squadra portoalegrense vinse il suo secondo campionato brasiliano, battendo in finale la Portuguesa. L'anno dopo arriv\u00f2 la terza Coppa del Brasile: nelle doppia finale il Gr\u00eamio, opposto al Flamengo, con lo 0-0 di Porto Alegre e il 2-2 di Rio de Janeiro usc\u00ec vittorioso grazie ai gol segnati in trasferta.\nAnni 2000: vittoria della 4\u00b0 coppa nazionale, nuova retrocessione e immediata risalita.\nNel 2001 il Gr\u00eamio vinse la sua quarta Coppa del Brasile, battendo nella doppia finale il Corinthians. La prima delle due gare, tenutasi a Porto Alegre, si chiuse sul punteggio di 2-2, mentre il ritorno, a San Paolo, in casa del Corinthians, vide la vittoria del Gr\u00eamio per 3-1. Tre anni dopo, nel 2004, dopo una stagione alquanto negativa, il Gr\u00eamio chiuse all'ultimo posto in campionato, retrocedendo cos\u00ec per la seconda volta in S\u00e9rie B.\nIl 26 novembre 2005, allo stadio dos Aflitos di Recife, la squadra riusc\u00ec a battere il N\u00e1utico per 1-0. La particolarit\u00e0 sta nel fatto che quattro giocatori del Gr\u00eamio erano stati espulsi e che il N\u00e1utico aveva sbagliato due rigori, uno calciato sul palo da Bruno Carvalho e uno parato del portiere bianco-nero-azzurro Galatto. La rete decisiva venne segnata da Anderson, in quella che \u00e8 oggi nota come \"A Batalha dos Aflitos\" (\"La battaglia degli afflitti\"). Il Gr\u00eamio vinse cos\u00ec il torneo brasiliano di seconda divisione, guadagnando la promozione in S\u00e9rie A.\nIl 9 aprile 2006, allo stadio Beira-Rio, in casa dell'Internacional, il Gr\u00eamio vinse il campionato ga\u00facho battendo gli arcirivali e impedendo loro di vincere il quinto titolo di fila. Nel 2007, all'stadio Ol\u00edmpico Monumental, il Gr\u00eamio conquist\u00f2 il suo 35\u00ba campionato statale, battendo in finale la Juventude. Nello stesso anno raggiunse le finali di Coppa Libertadores, perdendo per\u00f2 entrambe le gare (punteggi di 2-0 e 3-0) contro il Boca Juniors.\nAnni 2010: la terza Copa Libertadores.\nDopo diversi anni di digiuno a livello nazionale e internazionale, nel 2016 il Gr\u00eamio ha vinto la sua quinta Coppa del Brasile. Il 29 novembre 2017, a ventidue anni di distanza dall'ultima volta, il club ha conquistato la terza Coppa Libertadores della sua storia, superando in finale gli argentini del Lan\u00fas (1-0 e 2-1). Il tecnico Renato Portaluppi \u00e8 diventato l'unico brasiliano ad aver conquistato il trofeo sia da giocatore che da allenatore (in entrambi i casi con il Gr\u00eamio).\nNel 2019 gli Imortal Tricolor arrivano fino alle semifinali sia della Coppa Nazionale che della Copa Libertadores, venendo eliminati nel primo caso dall'Athletico Paranaense, e nel secondo caso dal Flamengo, futuri vincitori delle due competizioni.\nAnni 2020: la terza retrocessione.\nNel campionato 2020 il Gremio non riesce a lottare per le posizioni di vertice (complice l\u2019elevato numero di pareggi, ben 17), e ottiene il 6\u00b0 posto finale. In Copa Libertadores viene eliminato ai quarti di finale dal Santos (futura finalista del torneo), mentre pi\u00f9 fortunata \u00e8 l'avventura in Coppa del Brasile. La squadra raggiunge infatti la finale, ma viene sconfitta 2-0 dal Palmeiras.\nIl 2021 si rivela un vero e proprio annus horribilis, nonostante una rosa di ottimo livello (tra tutti lo juventino Douglas Costa, l'ex-Bayern Rafinha e Diego Souza). Il Gremio viene eliminato dalla Copa Libertadores gi\u00e0 al terzo turno preliminare, per mano dei modesti ecuadoriani dell'Independiente del Valle. Retrocesso in Copa Sudamericana, l'Imortal Tricolor domina il proprio girone, ma il cammino per la finale si ferma agli ottavi per mano della Liga Deportiva Universitaria. In Coppa Nazionale la squadra arriva fino ai quarti di finale, eliminata dal Flamengo con un 6-0 complessivo tra andata e ritorno.\nIn campionato il Gremio ottiene una lunga serie di risultati negativi, rimanendo per tutto l'arco della stagione in zona retrocessione. La squadra tenta una miracolosa salvezza nel finale di stagione, ottenendo 17 punti nelle ultime nove partite (5 vittorie, 2 pareggi e 2 sconfitte). All'ultima giornata, nonostante la vittoria contro i campioni in carica dell'Atletico Mineiro, la squadra non riesce a salvarsi per via della contemporanea vittoria della Juventude contro il Corinthians. Si tratta della terza retrocessione nella storia del club di Porto Alegre, a soli 4 anni di distanza dalla vittoria della Copa Libertadores.\nSimboli.\nMascotte.\nLa mascotte del Gr\u00eamio, creata dal vignettista Pompeo, \u00e8 un moschettiere (non dissimile dai tre moschettieri di Alexandre Dumas) che veste la divisa della squadra. Il personaggio, soprannominato semplicemente \"Mosqueteiro\" (\"moschettiere\" in portoghese), venne adottato come mascotte ufficiale nel 1946.\nInno.\nL'inno del Gr\u00eamio \u00e8, tra tutti quelli delle squadre brasiliane, se si escludono gli inni delle squadre di Rio de Janeiro (tutti composti da Lamartine Babo), l'unico ad essere stato musicato da un rinomato compositore, Lupic\u00ednio Rodrigues. Caratterizzato da una vivida e allegra melodia, l'inno presenta i celebri versi: \"At\u00e9 a p\u00e9 n\u00f3s iremos / para o que der e vier / mas o certo \u00e9 que n\u00f3s estaremos / com o Gr\u00eamio onde o Gr\u00eamio estiver\" (Anche a piedi andremo / oltre ogni ostacolo / ma \u00e8 certo che saremo / con il Gr\u00eamio ovunque il Gr\u00eamio sar\u00e0). Nell'inno i tifosi affermano come il Gr\u00eamio, ovunque abbia giocato, non sia mai rimasto senza i suoi sostenitori.\nEurico Lara, un portiere che tra gli anni venti e trenta gioc\u00f2 per il Gr\u00eamio, \u00e8 menzionato nell'inno come \"craque imortal\" (\"Idolo immortale\").\nNel 1935, durante un derby di Porto Alegre, Eurico Lara caus\u00f2 un calcio di rigore. Proprio quando un giocatore dell'Internacional stava per tirare, Eurico venne richiamato da suo fratello, che gli ramment\u00f2 le raccomandazioni del medico a non sovraffaticarsi. Ma Eurico non lo stette a sentire. Quindi il giocatore dell'Internacional calci\u00f2 il rigore. Lara lo par\u00f2, ma come lo fece cadde di fianco, immobile. Venne sostituito dopo il prodigioso salvataggio, ma mor\u00ec due settimane dopo a causa dello sforzo. Da allora il nome di Lara \u00e8 stato reso \"immortale\", essendo citato nell'inno ufficiale del Gr\u00eamio.\nSoprannomi.\nI tifosi e i media hanno soprannominato il Gr\u00eamio \"Imortal\" (\"Immortale\"), in quanto la squadra ha una tradizione di gare e campionati vinti negli ultimi minuti, o quando le speranze sembravano perse.\nSi possono citare vari esempi nella storia del club di partite in cui la squadra non era affatto favorita o aveva giocatori espulsi, e riusc\u00ec lo stesso a vincere. Altre volte il team, quando stava perdendo, riusc\u00ec a segnare negli ultimissimi minuti e a vincere (alcuni esempi sono il Gre-Nal del 1935, la \"Batalha dos Aflitos\" (\"La battaglia degli afflitti\", partita nella quale il Gr\u00eamio, obbligato a vincere per poter essere promosso in serie A nella stagione seguente, riusc\u00ec a vincere con un gol al 96' con 3 uomini in meno, contro il Nautico, fuori casa) del 2005 e la finale del Campionato brasiliano 1996 contro la Portuguesa).\nStrutture.\nStadio.\nIl Gr\u00eamio gioca le sue partite casalinghe all'Arena do Gr\u00eamio, inaugurato l'8 dicembre 2012 in un'amichevole contro l'Amburgo.\nL'impianto ha sostituito lo Est\u00e1dio Ol\u00edmpico Monumental, inaugurato il 19 settembre 1954, con il nome di \"Est\u00e1dio Ol\u00edmpico\". La prima gara all'Est\u00e1dio Ol\u00edmpico vide opposti il Gr\u00eamio e il Nacional Montevideo. Il Gr\u00eamio vinse per 2-0: le due reti nello stadio realizzate da Vitor, che cos\u00ec entr\u00f2 nella storia come primo marcatore nell'Ol\u00edmpico.\nOrganico.\nRosa.\n\"Aggiornata al 30 gennaio 2022\".\nGiocatori.\n\"Her\u00f3is tricolores\".\nArgentina\nCile\nInghilterra\nGermania \nParaguay\nUruguay\nTifosi.\n\"Torcidas\".\nLe seguenti sono le \"torcidas\" organizzate dei tifosi del Gr\u00eamio:\nRivalit\u00e0.\nCon il passare degli anni, il Gr\u00eamio e l'altra principale squadra di Porto Alegre, l'Internacional, hanno maturato una forte rivalit\u00e0. Presto il derby tra le due squadre fece registrare record di spettatori, e assunse il nome di Gre-Nal (Gremio-Internacional). Al giorno d'oggi, in occasione della stracittadina, le strade si riempiono di tifosi appassionati: la rivalit\u00e0 \u00e8 cos\u00ec forte che per molti abitanti del Rio Grande do Sul (i ga\u00fachos) e di Porto Alegre l'azzurro \u00e8 il colore opposto al rosso."}
{"id": "731355", "revid": "287204", "url": "https://it.wikipedia.org/wiki?curid=731355", "title": "Blackbox", "text": "Blackbox \u00e8 un window manager veloce e particolarmente leggero per il sistema grafico X senza nessuna particolare dipendenza da qualche libreria.\nLa filosofia che sta alla base di blackbox si pu\u00f2 riassumere nei seguenti passi:\nBlackbox si basa anche su una citazione del famoso scrittore de \"Il piccolo principe\"\nCaratteristiche principali.\nBlackbox \u00e8 sviluppato in C++ completamente da zero, senza cio\u00e8 partire da altro codice, anche se l'implementazione grafica \u00e8 simile a quella di Window Maker.\nLe caratteristiche principali possono riassumersi in 4 punti:"}
{"id": "731356", "revid": "729019", "url": "https://it.wikipedia.org/wiki?curid=731356", "title": "Strada statale 80 racc di Teramo", "text": "La strada statale 80 racc di Teramo (SS 80 racc) \u00e8 una strada statale italiana. Chiamata anche Teramo-mare, la strada congiunge l'autostrada A24 all'autostrada A14 attraversando la Valle del Tordino.\nIl percorso \u00e8, nella sua interezza, a due corsie per ogni senso di marcia. Ha inizio presso lo svincolo Teramo est della A24 e termina presso Mosciano Sant'Angelo, dove si innesta con la A14 presso lo svincolo Teramo-Giulianova. Dal 2004 sono stati avviati studi e progetti per il prolungamento dell'arteria sino a Giulianova, raggiungendo cos\u00ec il Mare Adriatico e la strada statale 16 Adriatica."}
{"id": "731357", "revid": "1573940", "url": "https://it.wikipedia.org/wiki?curid=731357", "title": "Mullidae", "text": "La famiglia Mullidae comprende oltre 80 specie di pesci d'acqua salata, conosciuti comunemente come triglie, appartenenti all'ordine Perciformes.\nDistribuzione e habitat.\nQuesti pesci sono diffusi nella fascia tropicale e temperata di tutti gli oceani, dove tendenzialmente popolano acque poco profonde (Zona epipelagica, aree costiere). Alcune specie (tra cui \"Mullus barbatus\", la comune Triglia di fango) si addentrano in acque salmastre.\nDescrizione.\nLe triglie hanno un aspetto caratteristico ed abbastanza uniforme, con corpo piuttosto allungato ed affusolato, fronte ripida, occhi grandi, due pinne dorsali ben separate, pinna caudale forcuta. Dispongono di due vistosi barbigli sotto il mento, organi chemiosensoriali utilizzati per sondare la sabbia e nascondigli tra rocce e coralli alla ricerca delle prede. La livrea varia da specie a specie, ma \u00e8 spesso ricca di colori vivaci, dal rosso vivo al giallo oro. Una comune malformazione nelle triglie pu\u00f2 comparire aggiungendo un ulteriore piccola pinna posteriore sulla coda. Una triglia con questa particolare anomalia \u00e8 chiamata Quadriglia, per via delle sue quattro pinne nel complesso. \nLe dimensioni sono piuttosto contenute, variando dai 7,2 cm di \"Upeneus francisi\" ai 60 cm di \"Parupeneus barberinus\".\nAlimentazione.\nSi nutrono di invertebrati bentonici e piccoli pesci.\nPesca.\nLe triglie mediterranee erano gi\u00e0 molto note nell'antichit\u00e0 per la prelibatezza delle carni e sono ancora attivamente pescate soprattutto con reti da posta e reti a strascico. Anche in altre parti del mondo i Mullidae sono catturati in gran numero ed hanno notevole importanza economica.\nTassonomia.\nLa famiglia Mullidae comprende 84 specie, suddivise in 6 generi:\nSpecie mediterranee.\nNei mari italiani sono presenti due specie: \"Mullus surmuletus\" (Triglia di scoglio) e \"Mullus barbatus\" (Triglia di fango); mentre nel mar Mediterraneo sono segnalate altre specie, immigrate dal mar Rosso o dall'Oceano Atlantico in seguito alla tropicalizzazione del Mediterraneo, ma nessuna di queste specie \u00e8 ancora stata trovata in acque italiane:"}
{"id": "731359", "revid": "767487", "url": "https://it.wikipedia.org/wiki?curid=731359", "title": "Worthington (Minnesota)", "text": "Worthington \u00e8 una citt\u00e0 degli Stati Uniti d'America, capoluogo della Contea di Nobles, nel sud-est dello Stato del Minnesota. La sua popolazione era di 11.283 abitanti nel 2000, 10.919 nel 2007.\nWorthington fu la prima citt\u00e0 americana, nel 1947, a gemellarsi con una citt\u00e0 tedesca: Crailsheim.\nQui nacque l'attore Carl Stockdale. "}
{"id": "731360", "revid": "1543377", "url": "https://it.wikipedia.org/wiki?curid=731360", "title": "Teenage Politics", "text": "Teenage Politics \u00e8 il secondo album del gruppo pop punk statunitense MxPx. \u00c8 stato pubblicato nel 1995, e si tratta del primo lavoro della band cui ha partecipato il chitarrista Tom Wisniewski.\nTracce.\nTutte le canzoni sono state scritte da Mike Herrera"}
{"id": "731367", "revid": "181699", "url": "https://it.wikipedia.org/wiki?curid=731367", "title": "Menen", "text": "Menen (in francese Menin) \u00e8 un comune belga di 32.964 abitanti, situato nella provincia fiamminga delle Fiandre Occidentali.\nQuesto comune include la citt\u00e0 di Menen ed i borghi di Lauwe e Rekkem. Comunica direttamente con il comune francese di Halluin, con il quale divide la strada principale.\nAl 1\u00ba gennaio 2012 il paese contava 32.683 abitanti, con una superficie comunale di 33,07 km\u00b2 e una densit\u00e0 di 988 abitanti per chilometro quadrato.\nLa storia di Menen \u00e8 stata scritta in francese dal Dr. Aim\u00e9 Louis Rembry-Barth (1832-1894). Questa opera monumentale, \"Histoire de Menin\", in quattro volumi.\nIl borgo di Menen fu acquistato nel 1338 dal conte di Fiandra, Louis de Male, per riunirlo ai suoi domini. La citt\u00e0 segu\u00ec allora la sorte della Fiandra e fu inglobata nelle XVII province (ovvero il Belgio, i Paesi Bassi ed il Lussemburgo attuali). Nel 1575, il re di Spagna Filippo II, che regnava sui possedimenti fiamminghi, fece circondare Menen de mura e la citt\u00e0 fu ulteriormente fortificata nel 1578 dal Barone de Montigny.\nPresa dal Turenne nel 1658, fu resa alla Spagna dal Trattato di Nimega nel 1678. Durante le incessanti guerre di Luigi XIV, quest'ultimo conquist\u00f2 la citt\u00e0 e fece costruire una nuova cinta muraria da Vauban, fiancheggiata da pi\u00f9 bastioni e porte. Presa dagli Alleati nel 1706, fece ufficialmente ritorno nel 1713 grazie al Trattato di Utrecht, ai Paesi Bassi meridionali (ovvero il Belgio attuale) che erano all'epoca austriaci.\nLuigi XV se ne impossess\u00f2 nel 1744 ma l'Austria la riprese col Trattato di Aquisgrana (1748). I Francesi poi la rioccuparono nel 1792 e nel 1794. A quel punto, la citt\u00e0 segu\u00ec le sorti comuni delle localit\u00e0 belghe: riannessione del Belgio alla Francia, poi ai Paesi Bassi, fino alla Rivoluzione belga del 1830.\nDal punto di vista amministrativo, e sotto l'Ancien R\u00e9gime, la citt\u00e0 di Menen fece parte di una delle cinque \"Roeden\" che costituivano il territorio di Courtrai (\"Kasselrij Kortrijk\" in neerlandese). La zona di Menen (\"de Roede van Menen\") contava oltre a Menen, parecchie localit\u00e0: Bissegem, Emelgem, Gullegem, Heule, Geluwe, Dadizele, Lendelede, la citt\u00e0 di Izegem, Moorsele, Wevelgem, Kachtem e Winkel-Saint-Eloi.\nDurante il periodo francese, la citt\u00e0 era situata nel Dipartimento della Lys.\nGeografia fisica.\nTerritorio.\nGli abitati confinanti sono: Moorsele (a, comune di Wevelgem), Wevelgem (b), Marke e Aalbeke (c e d, comune di Courtrai), Moeskroen (e), Wervik (h) e Geluwe (i, comune di Wervik). Inoltre confina con i comuni francesi di Neuville-en-Ferrain (f) e Halluin (g)."}
{"id": "731379", "revid": "633110", "url": "https://it.wikipedia.org/wiki?curid=731379", "title": "Classe Forrest Sherman", "text": "La classe Forrest Shermann \u00e8 una classe di cacciatorpediniere della United States Navy entrati in servizio negli anni 1950 e rimasti in linea per circa 25 anni, via via con compiti operativi ridotti a causa dell'obsolescenza sempre pi\u00f9 manifesta. La classe era costituita da 18 unit\u00e0, entrate in servizio tra il 1955 e il 1959 e la costruzione della prima nave venne avviata nel 1953.\nLa maggior parte delle navi della classe fu posta fuori servizio tra il 1982 e il 1983, a eccezione dell' dismessa nel 1988. Uno di questi vecchi cacciatorpediniere, nel 1988, l'USS \"Jonas Ingram\", venne usato come bersaglio test per i siluri Mk 48 ADCAP, che raggiunsero il bersaglio affondandolo in mare aperto.\nCaratteristiche.\nI \"Forrest Shermann\" derivati dai Mitscher, che per\u00f2 furono completati come fregata, furono i primi cacciatorpediniere americani ad essere costruiti nel dopoguerra, con il primo impostato sugli scali nel 1953, e costituirono una via di mezzo tra vascelli tradizionalmente armati con cannoni, e le nuove navi missilistiche; le unit\u00e0 classe Forrest Sherman erano grandi navi armate essenzialmente con quattro tubi di lancio per siluri da 533mm antinave e antisommergibile, tre cannoni, uno a prua e due a poppa, da 127\u00a0mm del tipo Mk 42, quattro cannoni da 76mm e due Hedgehog. Le alberature erano costituiti da due alberi massicci, che sostenevano i nuovi e pesanti radar standard delle navi americane dell'epoca e collocati davanti ai due fumaioli.\nLo scafo, lungo 127 metri era pesante circa 4500 tonnellate a pieno carico, mentre la propulsione con turbine a vapore consentiva i 32 nodi e 4500 miglia di autonomia a 20, abbastanza per attraversare l'Atlantico, anche se non ad alta velocit\u00e0. L'equipaggio era di circa 333 uomini, di cui 15 ufficiali.\nAmmodernamenti.\nNel corso della loro vita operativa queste navi vennero aggiornate nell'armamento. Nel corso degli anni sessanta e settanta gli Hedgehog e i cannoni da 76mm vennero rimossi e ai lanciasiluri da 533mm vennero aggiunti sei tubi lanciasiluri da 324mm in due impianti tripli del tipo MK 32.\nAllo scopo di incrementare le capacit\u00e0 antisommergibile, otto unit\u00e0 vennero equipaggiate di sonar a profondit\u00e0 variabile e con un lanciarazzi ottuplo ASROC, montato al posto del secondo cannone da 127mm poppiero.\nAltre quattro navi invece vennero modificati in unit\u00e0 missilistiche, mediante l'installazione di una rampa singola Mk13 di missili SM-1MR Standard; su queste navi l'ASROC venne posizionato tra i due fumaioli; il distintivo ottico delle unit\u00e0 convertite in cacciatorpediniere lanciamissili venne cambiato da tre a due cifre.\nCollegamenti esterni.\nSito sulla nave capoclasse"}
{"id": "731388", "revid": "110157", "url": "https://it.wikipedia.org/wiki?curid=731388", "title": "On the Cover", "text": "On the Cover \u00e8 il primo Ep della band pop punk statunitense MxPx. \u00c8 stato pubblicato nel 1995, e si tratta di un album contenente solo ed esclusivamente cover."}
{"id": "731398", "revid": "767487", "url": "https://it.wikipedia.org/wiki?curid=731398", "title": "Cantone di Armenti\u00e8res", "text": "Il Cantone di Armenti\u00e8res \u00e8 una divisione amministrativa dell'Arrondissement di Lille.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 11 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "731404", "revid": "697352", "url": "https://it.wikipedia.org/wiki?curid=731404", "title": "Cantone di La Bass\u00e9e", "text": "Il Cantone di La Bass\u00e9e era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731406", "revid": "198277", "url": "https://it.wikipedia.org/wiki?curid=731406", "title": "Stefano Farina", "text": "Appartenente alla sezione AIA di Novi Ligure, ha iniziato ad arbitrare nel dicembre del 1979. In tempi pi\u00f9 recenti \u00e8 stato responsabile della Commissione Arbitri Nazionale di Serie B.\nCarriera.\nDebutt\u00f2 in Serie A il 22 gennaio 1995 nella partita - e da allora collezion\u00f2 236 presenze nella massima divisione e 117 in Serie B. Nel 2001 venne inserito nella lista degli arbitri internazionali, dopo che nel 1999 perse il ballottaggio con Cosimo Bolognino, mentre nel 2000 gli venne preferito Massimo De Santis; dal 2005 divent\u00f2 arbitro \"\u00e9lite\" della UEFA.\nIn carriera diresse due finali di Supercoppa italiana: - nel 2000 e - nel 2002.\nNel 2004 diresse due gare della fase finale della Coppa delle nazioni oceaniane: -, finita con un pareggio senza gol e -, sancita dalla vittoria per 4 a 2 di Vanuatu.\nPassato indenne dal terremoto di Calciopoli del 2006 (fu uno dei pochi arbitri a non essere coinvolto nelle intercettazioni), ebbe l'onore di dirigere la finale di Supercoppa UEFA 2006 a Monte Carlo tra e .\nDal 2006 al 2008 fu il rappresentante degli arbitri in attivit\u00e0. Succedette in questa carica a Massimo De Santis, coinvolto nello scandalo intercettazioni nell'estate del 2006.\nIn Europa diresse alcune importanti gare della Champions League, tra le quali - 0-1 dell'edizione 2005-2006 e Barcellona- 2-2 dell'edizione 2006-2007.\nIl 2 febbraio 2007 arbitr\u00f2 la tragica partita di Serie A - (1-2), che fu costretto a sospendere per 40 minuti per lancio di fumogeni e petardi da parte dei tifosi, ai quali fece seguito il lancio di lacrimogeni da parte della polizia, e al termine della quale mor\u00ec tra gli scontri all'esterno dello Stadio Angelo Massimino il poliziotto Filippo Raciti.\nIl 4 luglio 2008 l'AIA annunci\u00f2 di aver concesso una deroga a Farina, consentendogli di restare nell'organico CAN fino al 1\u00ba luglio 2009, nonostante avesse superato il limite di 45 anni.\nTra le varie partite arbitrate in Italia, diresse due Juventus-Inter (\"derby d'Italia\"), un derby di Milano, un derby della capitale, un Milan-Roma, un derby della Mole, un derby della Lanterna, la sfida-scudetto Lazio-Juventus della stagione 1999-2000 e due finali play-off della Serie B (Perugia-Torino nel 2005 e Torino-Mantova nel 2006).\nDopo il ritiro.\nL'8 luglio 2009 fu chiamato a presiedere, dal presidente dell'AIA Marcello Nicchi, la Commissione Arbitri Nazionale di Serie D (CAN D). Dopo appena un anno, l'8 luglio 2010, venne nominato responsabile della Commissione Arbitri Nazionale di Lega Pro (ex Serie C), carica confermatagli fino alla stagione 2013-2014 inclusa.\nDalla stagione sportiva 2010-2011 fu inoltre osservatore degli arbitri UEFA.\nIl 4 luglio 2014 si apprese la sua nomina a designatore alla CAN B, carica confermata per la seconda stagione di fila nel 2015-2016 e per la terza 2016-2017.\n\u00c8 morto il 23 maggio 2017, all'et\u00e0 di 54 anni, dopo una lunga malattia.\nFuori dal campo.\nNel 2007 ha interpretato se stesso nel film \"Goal II - Vivere un sogno\"."}
{"id": "731411", "revid": "984922", "url": "https://it.wikipedia.org/wiki?curid=731411", "title": "Cantone di Cysoing", "text": "Il Cantone di Cysoing era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731425", "revid": "110157", "url": "https://it.wikipedia.org/wiki?curid=731425", "title": "Let It Happen", "text": "Let It Happen \u00e8 una compilation della band pop punk statunitense MxPx. Pubblicato nel 1998, contiene una serie di B-side registrati prima che il gruppo passasse dalla Tooth &amp; Nail Records alla A&amp;M Records. Nel novembre 2006 \u00e8 uscita una versione deluxe dell'album, con una lista di tracce leggermente diversa dall'originale."}
{"id": "731426", "revid": "729019", "url": "https://it.wikipedia.org/wiki?curid=731426", "title": "Provincia di Manisa", "text": "La provincia di Manisa (in turco Manisa ili) \u00e8 una provincia della Turchia.\nDal 2012 il suo territorio coincide con quello del comune metropolitano di Manisa (\"Manisa B\u00fcy\u00fck\u015fehir Belediyesi\").\nSuddivisione amministrativa.\nLa provincia \u00e8 divisa in 17 distretti: \nNel 2012 il distretto centrale \u00e8 stato soppresso e il suo territorio diviso tra i nuovi distretti di \u015eehzadeler e Yunusemre.\nFanno parte della provincia 84 comuni e 785 villaggi."}
{"id": "731428", "revid": "819238", "url": "https://it.wikipedia.org/wiki?curid=731428", "title": "Stazione di Genova Pegli", "text": "La stazione di Genova Pegli \u00e8 una stazione ferroviaria situata sulla linea Genova-Ventimiglia, nel quartiere genovese di Pegli. Di fianco alla stazione si trova l'ingresso della villa Durazzo-Pallavicini.\nStrutture e impianti.\n\u00c8 servita solo da treni metropolitani e regionali. Dispone di due binari per il servizio viaggiatori collegati fra loro e con il fabbricato viaggiatori da una passerella coperta sopraelevata.\nIn passato era in funzione un magazzino merci, con un binario dedicato, ora definitivamente abbandonato.\nHa, inoltre, un binario decentrato di raccordo con il deposito petrolifero della societ\u00e0 \"Carmagnani\" di Multedo, che \u00e8 ancora utilizzato ed \u00e8 comandato dalla stazione di Genova Sestri Ponente Aeroporto.\nMovimento.\nAlla stazione fermano un discreto numero di treni regionali; nell'ambito del contratto di servizio stipulato da Trenitalia con la Regione Liguria, vi si ferma un treno ogni quindici minuti circa per senso di marcia, tutti ricadenti nel servizio ferroviario urbano di Genova.\nServizi.\nLa stazione dispone di:\nPer quello che riguarda la categorizzazione delle stazioni, Rete Ferroviaria Italiana la considera di categoria \"silver\".\nInterscambi.\nNella strada a mare, posta a pochi metri di distanza dalla stazione, si trovano le fermate delle linee di autobus di AMT. Oltre a questo nei pressi della stazione (piazza A. Ponchielli) sono presenti il capolinea per altre linee.\nNella passeggiata a mare della delegazione, a circa 300\u00a0m dalla stazione, sono presenti gli scali del servizio \"Navebus\", gestito sempre dall'AMT, che collega via mare il quartiere con l'area del porto antico di Genova, e dei battelli della \"Alimar\", che organizza escursioni turistiche verso Camogli e le Cinque Terre."}
{"id": "731429", "revid": "729019", "url": "https://it.wikipedia.org/wiki?curid=731429", "title": "Heinrich Johann Bellegarde", "text": "Nato a Dresda, in Sassonia, in seno ad una famiglia di origine savoiarda, feldmaresciallo di Francesco II, combatt\u00e9 l'intero ciclo delle guerre contro la Francia Rivoluzionaria e Napoleone, riportando alcune vittorie ed assistendo a molte decisive sconfitte, ma aumentando sempre il proprio credito verso la Casa d'Austria. Governatore di Milano e delle Venezie, fu il vero creatore del Regno Lombardo-Veneto e della egemonia austriaca in Italia.\nBiografia.\nGli esordi.\nDiscendente di una delle pi\u00f9 antiche famiglie della nobilt\u00e0 savoiarda, nacque nel 1755 a Dresda, capitale del Regno di Sassonia e, per qualche tempo, fece parte dell'esercito di quel regno.\nEntrato nel 1771 al servizio degli Asburgo d'Austria, si distinse come colonnello dei dragoni nella Guerra austro-turca (1787-1791).\nLa 1\u00aa coalizione.\nPartecip\u00f2, come maggiore-generale, alla infelice campagna d'Olanda (1793-1794 che port\u00f2 alla proclamazione della filo-francese Repubblica Batava), con tali meriti da essere promosso, gi\u00e0 nel 1796, quarantunenne, luogotenente-feldmaresciallo.\nNel 1796, quando l'arciduca Carlo assunse il comando in Germania gli fu accanto nello Stato maggiore. Gli Austriaci respinsero l'avanzata di Moreau e di Joubert ad Amberg ed a W\u00fcrzburg.\nNel 1797 accompagn\u00f2 l'arciduca nella sfortunatissima campagna d'Italia contro un nuovo e giovanissimo generale francese, tal Napoleone Bonaparte. Nell'aprile 1797, con Merveldt, sigl\u00f2 l'armistizio di Judenburg e poi il 17 ottobre 1797 firm\u00f2 con Napoleone i preliminari di pace di Campoformio (o armistizio di Leoben), conclusi nel Congresso di Rastatt: l'Austria rinunciava a tutta Italia ma acquisiva Venezia.\nLa 2\u00aa coalizione.\nNel 1799, gli fu affidato il comando del corpo di armata in Svizzera orientale, circa 25\u00a0000 uomini, incaricato di mantenere le comunicazioni fra l'esercito russo di Suvorov e quello austriaco dell'arciduca Carlo. Il 20 marzo 1799 combatt\u00e9 la battaglia di Finsterm\u00fcnz contro i francesi di Lecourbe.\nRaggiunse, quindi, il russo in Italia. Condusse l'assedio della cittadella di Alessandria. Incaricato del blocco di Tortona, il 20 giugno 1799 presso Giuliano venne battuto dal francese Moreau e costretto a ritirarsi oltre la Bormida.\nPrese parte alla decisiva vittoria di Novi contro i francesi di Joubert, che si videro costretti ad abbandonare le repubbliche giacobine italiane.\nNel 1800 fu secondo del Comandante in Capo austriaco generale Melas. Incaricato dell'ala sinistra austriaca, combatt\u00e9 a Santa Giustina contro Mass\u00e9na. Sul Var venne respinto da Suchet. Napoleone, tornato dall'Egitto e divenuto primo console, pass\u00f2 quindi le Alpi e inflisse agli austriaci e a Bellegarde la famosa sconfitta di Marengo.\nDopo Marengo e la tregua di Alessandria, a Bellegarde venne affidato il comando supremo in Italia, al posto di Melas. Non seppe ottenere risultati migliori del suo predecessore: si vide conquistare Mantova, Ferrara e altre citt\u00e0. Da comandante in capo debutt\u00f2 il 25 dicembre con una sconfitta a Pozzolo, inflittagli da Dupont e dovette ripiegare dietro l'Adige. Il 16 gennaio 1801 fu costretto a concludere l'armistizio di Treviso, presto seguito dalla pace di Lun\u00e9ville (che confermava le condizioni del Campoformio).\nQuattro anni di pace.\nNell'opinione della corte, comunque, non dovette risentire della sfortunata campagna, che lo considerava \"non un dei pi\u00f9 fortunati, ma dei pi\u00f9 abili generali d'Austria\". Al termine della guerra, Bellegarde fu chiamato a far parte del Consiglio Aulico di guerra, che presiedette \"ad interim\" nel 1805 quando l'arciduca Carlo lasci\u00f2 per assumere il comando in Italia.\nLa 3\u00aa coalizione.\nPresto, tuttavia, anche a Bellegarde venne assegnato un comando operativo e comand\u00f2 la destra austriaca alla sanguinosa vittoria di Caldiero. Le cose andavano assai peggio sul fronte di Germania, con l'esercito austriaco accerchiato e costretto alla resa ad Ulma. L'arciduca Carlo prese, quindi, a ritirarsi verso l'Ungheria, per ricongiungersi con i Russi. Ma Napoleone si mosse con grande rapidit\u00e0 e il 2 dicembre 1805 diede battaglia ad Austerlitz sconfiggendo pesantemente austriaci e russi.\nBellegarde non vi prese parte in quanto, dal luglio 1805, era stato nominato comandante generale del Veneto austriaco, carica che dovette lasciare presto in quanto, con la Pace di Presburgo del 26 dicembre 1806, l'Austria cedeva al Regno d'Italia il Veneto (mentre Tirolo e Vorarlberg passavano alla Baviera).\nAltri tre anni di pace.\nBellegarde, rientrato a Vienna, nel 1806 venne promosso feldmaresciallo e governatore civile e militare della Galizia. Poi \"governatore\" dell'erede al trono.\nDopo Presburgo l'Impero austriaco venne retto da un nuovo governo, ove spiccava il Ministro degli Esteri Stadion, che s'impegn\u00f2 alla ripresa della guerra contro Napoleone. In parallelo, l'arciduca Carlo e l'arciduca Giovanni riformavano l'esercito, fra l'altro introducendo, nel 1808, il servizio di leva obbligatorio.\nLa 5\u00aa coalizione.\nNel 1809 Napoleone era impegnato, per il secondo anno di fila, nella repressione della Sollevazione Spagnola: Stadion ritenne maturi i tempi per la riscossa e convinse l'Imperatore alla ripresa dei combattimenti: venne battezzata Sollevazione Austriaca, in chiaro riferimento alla Spagna. L'Austria era per\u00f2 sola, in quanto la Prussia era sotto occupazione francese, la Russia alleata della Francia, l'Inghilterra impegnata in Spagna e, comunque, lontana.\nA Bellegarde venne affidata l'estrema destra dell'esercito austriaco, con il 1\u00ba ed il 2\u00ba corpo, schierato sulla riva sinistra del Danubio. Quando Napoleone entr\u00f2 dalla Baviera, diretto verso Vienna, Bellegarde si scontr\u00f2 con il maresciallo Davout alla battaglia di Eckm\u00fchl, presso Ratisbona.\nTagliato fuori dal grosso dell'esercito con l'arciduca Carlo, Bellegarde si ritir\u00f2 in Boemia, ma fu in grado di ricongiungersi all'armata prima degli scontri decisivi.\nNel maggio 1809, infatti, l'arciduca Carlo aveva portato l'intero esercito sulla riva sinistra del Danubio, lasciando che Napoleone occupasse Vienna, indifesa. Dopodich\u00e9, l\u00ec nei pressi, i Francesi passarono in forze il Danubio, ma vennero respinti nella grande battaglia di Aspern-Essling. Un secondo tentativo, nel luglio 1809, fu assai pi\u00f9 fortunato e permise a Napoleone di conseguire una brillante vittoria a Wagram. Ad entrambi gli scontri Bellegarde partecip\u00f2 alla guida del 1\u00ba corpo e seppe segnalarsi per il proprio valore.\nLa sconfitta costrinse l'Imperatore a dimissionare Stadion (sostituito con Metternich, un suo stretto collaboratore) e l'arciduca Carlo e a concludere, nell'ottobre 1809, la Pace di Sch\u00f6nbrunn. L'Austria cedeva l'Alto Adige, Salisburgo, la Galizia occidentale con Cracovia, Tarnopol e le Province Illiriche ma, soprattutto, riduceva l'esercito a un modesto numero di 150\u00a0000 uomini e diveniva, sostanzialmente, vassallo della Francia.\nGli ultimi quattro anni di pace e riorganizzazione.\nDopo la Pace di Sch\u00f6nbrunn e sino al 1813, Bellegarde, con il grado di feldmaresciallo da campo, fu di nuovo nominato governatore di quel che rimaneva della Galizia. Ma era spesso richiamato a presiedere le riunioni del Consiglio Aulico di guerra, specie nel 1810, in relazione alla riorganizzazione dell'esercito austriaco.\nLa 6\u00aa coalizione.\nNel giugno 1812 Napoleone entr\u00f2 in Russia varcando il Njemen con 500\u00a0000 uomini, per rientrare il 10 dicembre con poco pi\u00f9 di 37\u00a0000 uomini. Non tutti erano morti: ad esempio, nel dicembre 1812 la Prussia dichiar\u00f2 la neutralit\u00e0 del proprio contingente, per poi passare, il 28 febbraio 1813 all'alleanza aperta con la Russia e l'Inghilterra. L'Austria si univa solo il 20 agosto 1813 e partecipava alla vittoriosa battaglia di Lipsia il 16-19 ottobre, dopodich\u00e9 Napoleone si ritir\u00f2 ordinatamente oltre il Reno. Nel 1814 il prussiano Gebhard Leberecht von Bl\u00fccher e l'austriaco Schwarzenberg passavano il Reno e, dopo una serie di nuove battaglie, il 31 marzo 1814 occupavano Parigi. Il 6 aprile 1814 Napoleone abdicava a Fontainebleau e, nel maggio 1814, veniva firmata la Pace di Parigi.\nNel frattempo, ad agosto, dopo l'entrata in guerra dell'Austria, Bellegarde era divenuto di nuovo presidente del Consiglio Aulico.\nIn dicembre gli venne conferito il comando dell'armata d'Italia: aveva di fronte l'esercito del Regno d'Italia, guidato dal Vicer\u00e9 Eugenio di Beauharnais.\nQuest'ultimo era rientrato a Milano il 18 maggio 1813 e s'era subito impegnato a ricostituire l'esercito in previsione della probabile adesione dell'Austria alla coalizione antifrancese. L'8 agosto era partito per l'Isonzo. In novembre, dopo Lipsia, si era portato sulla linea dell'Adige e poi sul vicino Mincio. Giova ricordare che, a quel punto, solo Italia e Francia erano rimaste fedeli a Napoleone.\nL'esercito italiano di Eugenio di Beauharnais era piuttosto forte, gli Austriaci di Bellegarde non soverchianti e, oltretutto, il massimo sforzo strategico degli alleati della sesta coalizione era concentrato su Napoleone e la Francia.\nGli alleati, quindi, cercarono di ottenere la neutralit\u00e0 dei vassalli di Napoleone in Italia: Murat col suo Regno di Napoli e, appunto, Eugenio con il Regno d'Italia, di cui era Vicer\u00e9. Rispettivamente cognato e figlio adottivo dell'Imperatore dei Francesi.\nLa proposta era tutt'altro che scandalosa e il primo, in effetti, acconsent\u00ec. Eugenio, invece, pur genero del Re di Baviera, decise di rimanere fedele fino all'ultimo. Il 22 novembre 1813 rifiut\u00f2, quindi, l'offerta austriaca, che gli avrebbe consentito di conservare il trono e l'indipendenza della Lombardia e del Veneto, unite all'Emilia-Romagna ed alle Marche.\nL'11 gennaio 1814 Murat si alle\u00f2 con l'Austria e, gi\u00e0 il 31 gennaio, prese possesso della Toscana. Il 2 febbraio vennero rotte le relazioni fra Regno d'Italia e Regno di Napoli.\nEugenio si trovava, adesso, minacciato di aggiramento da sud e Bellegarde ne approfitt\u00f2 per riprendere l'iniziativa, ma gli and\u00f2 male: l'8 febbraio attacc\u00f2 Eugenio sul Mincio e ne fu respinto.\nEugenio, tuttavia, non pot\u00e9 sfruttare la vittoria, giacch\u00e9 temeva l'aggiramento da parte dell'esercito napoletano da sud.\nLa fine del Regno d'Italia.\nL'esercito del Regno d'Italia, tuttavia, era al completo e invitto. Mentre gli eventi in Francia precipitavano, Eugenio resistette ben al di l\u00e0 dell'abdicazione di Napoleone (6 marzo), e persino oltre la stipula del Trattato di Fontainebleau (11 aprile).\nIl 15 aprile, anzi, Eugenio convoc\u00f2 per il successivo 17 a Milano il Senato del Regno d'Italia per ottenere la nomina a Re. A tal fine, il 16 aprile guadagn\u00f2 tempo stipulando la Convenzione di Schiarino-Rizzino, presso Mantova, che stabiliva lo sgombero delle truppe straniere da tutte le parti d'Italia non ancora invase dagli Austriaci.\nAl Senato, tuttavia, il tentativo venne tradito dalla migliore nobilt\u00e0 milanese (Carlo Verri, Confalonieri, il generale Pino, Alessandro Manzoni, Porro Lambertenghi, fra gli altri). Il 20 aprile la folla aizzata dai traditori invadeva il Senato. Poi passava a San Fedele e massacrava il ministro Prina, che si era opposto alla congiura insieme a Melzi d'Eril. Il 21 aprile, addirittura, il Consiglio Comunale di Milano, riunitosi d'urgenza, nomin\u00f2 un Comitato di Reggenza Provvisoria, composta da sette membri: il fior fiore dei cospiratori. Come primo atto, il Comitato invi\u00f2 delegati a Bellegarde perch\u00e9 mandasse truppe a occupare la citt\u00e0. Il 22 aprile i Collegi elettorali, convocati dal podest\u00e0 Durini, abolirono il Senato.\nIl progetto di Eugenio era compromesso. L'indipendenza del Regno d'Italia finita: il 23 aprile il vicer\u00e9 firm\u00f2 a Mantova la capitolazione, con un esercito al completo e senza essere stato sconfitto dagli Austriaci. Bellegarde rifer\u00ec che, partendo, Eugenio gli disse che \"l'Italia \u00e8 vile. Un solo ideale han le sue folle: non pagar tasse e starsene in panciolle\".\nEugenio avrebbe lasciato Mantova il 27 aprile per Monaco di Baviera, dove, dopo una esistenza agiata a corte, si sarebbe spento il 21 febbraio 1821. Pochi giorni prima Federico Confalonieri, insieme al suo protetto Silvio Pellico, era stato incarcerato allo Spielberg.\nIl 26 aprile 1814 il commissario austriaco Sommariva prese possesso della Lombardia a nome di Bellegarde. Il 28 aprile 17\u00a0000 austriaci entrarono in Milano da Porta Romana, al comando del generale Neipperg. L'8 maggio, infine, giunse Bellegarde, sconfitto in guerra ma trionfatore nella politica.\nLa soppressione dell'autonomia lombarda.\nIl 14 maggio Bellegarde assunse i pieni poteri nelle province lombarde del cessante Regno d'Italia come Commissario plenipotenziario dell'Imperatore d'Austria. Il 25 maggio conferm\u00f2 l'operato della Reggenza Provvisoria di Governo fino a quel punto svolto, ma ne annichil\u00ec l'esistenza come istituto autonomo, nominando s\u00e9 stesso come presidente al posto di Carlo Verri, mentre contemporaneamente scioglieva il Senato del Regno e il Consiglio di Stato. Il 12 giugno Bellegarde pass\u00f2 da Commissario plenipotenziario a Governatore generale.\nSuoi primi atti furono adibire a carcere parte del convento di Sant'Antonio, spostare il patibolo da Piazza Vetra al \"prato della morte\", fuori dai Bastioni tra Porta Ludovica e Porta Vigentina. Adibire il palazzo del defunto Senato ad ospitare uffici dell'amministrazione imperiale, fra cui della Contabilit\u00e0 di Stato (lo ribattezz\u00f2, infatti, \"Palazzo della Contabilit\u00e0\").\nSubito Bellegarde inizi\u00f2 la resa dei conti con la nobilt\u00e0 lombarda, che pure lo aveva tanto favorito tradendo Eugenio.\nIn primo luogo, nel luglio 1814, istitu\u00ec una \"Commissione aulica di Organizzazione Centrale\" che si occupasse della riorganizzazione dello Stato: si trattava, per il feldmaresciallo, di smantellare i ministeri centrali del cessato Regno d'Italia e d'impedire il ritorno (tanto desiderato dalla nobilt\u00e0 milanese) all'epoca di Maria Teresa, quando la Lombardia aveva goduto una marcata autonomia dall'Austria e il patriziato di ampi poteri amministrativi.\nBellegarde impose alla Commissione una linea \"pi\u00f9 moderna\", con un'amministrazione fortemente centralizzata, cos\u00ec come era nel decaduto Regno d'Italia. Solo che, questa volta, l'accentramento non fu nelle mani di un governo a Milano (ancorch\u00e9 sotto protettorato francese) bens\u00ec dell'amministrazione centrale viennese.\nIl Regno Lombardo-Veneto (annunciato con proclama il 7 aprile 1815), infatti, si rivel\u00f2, fin dall'inizio, poco pi\u00f9 che una finzione: le competenze del vicer\u00e9 (il primo sar\u00e0 l'Arciduca Ranieri che era tedesco e fratello dell'Imperatore) furono meramente simboliche.\nIn secondo luogo, per perfezionare l'opera, la Reggenza del Bellegarde invi\u00f2 al Congresso di Vienna (aperto il 1\u00ba novembre 1814) due suoi rappresentanti italiani: Giacomo Mellerio e Alfonso Castiglioni. Essi si fecero portavoce della linea \"autonomista\" della nobilt\u00e0 lombarda, ma non ebbero alcuno spazio (avendo tradito Eugenio e consegnato Milano senza pattuire nulla in cambio). In cambio Mellerio si segnal\u00f2 in tutta Vienna per aver \"speso una fortuna\" donando stecche di cioccolato a tutte le persone influenti della capitale austriaca.\nIl 7 aprile 1815 veniva annunciata la costituzione degli \"stati austriaci in Italia\" in un nuovo Regno Lombardo-Veneto, di cui Bellegarde venne nominato luogotenente del Vicer\u00e9 (ancora da nominare). Unica soddisfazione per i Lombardi: la definitiva riannessione della Valtellina, ma a fronte della perdita, definitiva, del Cantone Ticino.\nLa soppressione dell'esercito del Regno d'Italia.\nNel frattempo Bellegarde si occupava delle cose serie: alla capitolazione di Eugenio il Regno d'Italia disponeva ancora di un esercito con 45\u00a0000 uomini, addestrato, disciplinato e, soprattutto, invitto.\nIl 13 giugno 1814 dava un segnale, impartendo all'esercito il divieto d'indossare coccarde tricolori. Gli ufficiali francesi venivano licenziati in massa e sostituiti da Austriaci.\nLa repressione (nell'ottobre 1814) di un possibile pronunciamento militare, abbozzato dal generale Lechi e dall'avvocato Lattuada, forn\u00ec a Bellegarde l'occasione per liberarsi degli ufficiali italiani pi\u00f9 anti-austriaci (curioso notare che, sino a pochi mesi prima, si fossero distinti come anti-francesi).\nA dicembre i reparti cominciarono a essere trasferiti verso nuove guarnigioni al di l\u00e0 delle Alpi, sparse per lo sterminato Impero Austriaco.\nL'opera venne compiuta il 30 marzo 1815, quando Bellegarde impose agli ufficiali dell'esercito del Regno d'Italia di giurare fedelt\u00e0 all'Impero Austriaco; ci\u00f2 che spinse Ugo Foscolo, la notte del 31 marzo a fuggire in Svizzera e, di l\u00ec, a Londra.\nLa fine di Gioacchino Murat.\nL'opera di Bellegarde, tuttavia, sarebbe stata imperfetta se egli avesse permesso la sopravvivenza dell'ultimo regno indipendente italiano non vassallo dell'Austria: il Regno di Napoli di Gioacchino Murat.\nL'occasione gli venne offerta il 15 marzo 1815, quando Murat dichiar\u00f2 guerra all'Austria, iniziando cos\u00ec la guerra austro-napoletana. Il 30 marzo Murat, con circa 27\u00a0000 uomini, si port\u00f2 a Rimini e vi diffuse il famoso Proclama, nel quale si dichiarava promotore e difensore dell'unit\u00e0 e della libert\u00e0 italiane. Esso seguiva di poco pi\u00f9 di un mese la fuga di Napoleone dall'Elba.\nIl 5 aprile Bellegarde rispose con un \"contro-proclama di Milano\" ove affermava che \"la Germania era scesa con numerose truppe a sola difesa d'Italia\" e dispose lesto dell'armata austriaca in Italia (circa 50\u00a0000 uomini), costituendone una parte (circa 25\u00a0000 uomini) in corpo di spedizione (affidato al generale viennese di padre comasco Federico Bianchi, sotto l'alto comando di Johann Maria Philipp Frimont). Il 2 maggio Gioacchino Murat fu sconfitto nella battaglia di Tolentino e il 19 maggio s'imbarc\u00f2 per la Francia.\nIl 2 giugno rientr\u00f2 a Napoli il legittimo re Ferdinando IV di Borbone, accolto in trionfo dal popolo.\nDi l\u00ec a pochi giorni, il 9 giugno, si concluse il Congresso di Vienna: Napoleone venne sconfitto a Waterloo (18 giugno), abdic\u00f2 e part\u00ec per l'esilio a Sant'Elena (22 giugno).\nIl successivo 13 ottobre la partita con Murat si concluse mestamente con la sua fucilazione a Pizzo Calabro, dove era sbarcato il 5 ottobre precedente.\nIl perfezionamento della Restaurazione.\nIl compito di Bellegarde poteva dirsi assolto e, per sancirlo, si provvide a organizzare una visita del nuovo Imperatore tedesco, Francesco I con moglie al seguito. Entrarono in Milano il 31 dicembre 1815, da Porta Orientale: Carlo Porta e Vincenzo Monti composero saluti benauguranti.\nIl 2 gennaio 1816 si provvide, quindi, a sopprimere la Reggenza Provvisoria di Governo, sostituita da un \"imperiale regio governo\", presieduto dal governatore, feldmaresciallo Bellegarde, secondo gli ordinamenti del Regno Lombardo-Veneto, che entravano da quel giorno in vigore.\nIl giorno prima entravano in vigore i codici civile () e penale austriaci.\nAlla nobilt\u00e0 milanese venne lasciato il governo della \"Imperial Regia Congregazione Municipale\", ridotta dei comuni circostanti che vennero resi di nuovo autonomi. Attraverso di essa al patriziato milanese venivano lasciate le seguenti competenze: manutenzione di edifici comunali, chiese parrocchiali e strade interne, stipendi dei propri dipendenti e polizia locale. Dell'ordine pubblico, infatti, negli anni successivi si sarebbe occupato soprattutto l'esercito imperiale.\nTutto il resto (censura, amministrazione generale del censo e delle imposizioni dirette, direzione delle scuole, lavori pubblici, nomine e controllo delle amministrazioni provinciali) era nelle mani del governatore, austro-tedesco e del suo governo.\nVienna agiva poi direttamente attraverso un \"Magistrato camerale\" (monte di Lombardia, zecca, lotto, intendenza di finanza, cassa centrale, fabbricazione di tabacchi ed esplosivi, uffici delle tasse e dei bolli, stamperia reale, ispettorato dei boschi e agenzia dei sali), l'Ufficio della Contabilit\u00e0, la Direzione generale della Polizia.\nBellegarde venne quindi congedato e sostituito (il 21 aprile 1816) come governatore della Lombardia dal conte Saurau, gi\u00e0 governatore di Milano dal 21 aprile 1815 al seguito del feldmaresciallo.\nPer non lasciare spazio a equivoci, quest'ultimo, non appena arrivato, provvide ad arricchire il portale del palazzo del governo, a rifare la facciata del Palazzo di Giustizia e ad ampliare il recinto delle carceri.\nEgli venne raggiunto, il 24 febbraio 1819, dal conte Giulio Strassoldo, in coppia con il nuovo Vicer\u00e9, il gentile ma superfluo arciduca Ranieri entrato in Milano il 24 maggio successivo.\nI rapporti con la popolazione.\nIl governo di Bellegarde si contraddistinse per la mitezza del controllo poliziesco. \u00c8 significativo che le cronache richiamino pochi episodi: ad esempio, alcuni giorni dopo la fuga di Napoleone dall'Elba, il 7 e 8 marzo 1815 Bellegarde fece arrestare alcuni milanesi che si erano permessi di brindare all'Imperatore dei Francesi.\nAnche gli artefici del progettato pronunciamento militare italiano del 1814, vennero condannati al massimo a due anni di fortezza.\nTale comportamento appare in stridente contrasto con la dura (comunque non pi\u00f9 di quella che aveva caratterizzato il regime dittatoriale napoleonico) repressione poliziesca che avrebbe contraddistinto l'intera esistenza del Regno (a Milano dal 1820 circa, sino al 1859).\nEd \u00e8 a tale contrasto che si riferiscono le quando affermano che il governatore \"guadagn\u00f2 la stima delle popolazioni per la dolcezza della sua amministrazione\" e che \"amministr\u00f2 la Lombardia con immutata saggezza\".\nProbabilmente Bellegarde dovette essere pi\u00f9 prudente dei suoi successori (ad esempio Strassoldo) in quanto la situazione era potenzialmente instabile: la burocrazia (completamente rinnovata dai Francesi) diffidente se non ostile, la centralizzazione privava la nobilt\u00e0 dell'accesso a prestigiose cariche di governo, i liberali vedevano cadere ogni prospettiva di rinnovamento politico, il debito pubblico era enorme, i disoccupati e gli sbandati numerosi, la carestia incombente (il 1\u00ba-2 luglio 1815 erano stati saccheggiati a Milano alcuni forni).\nMa Bellegarde ebbe anche il vantaggio di apparire colui che portava la pace dopo decenni di guerre: nel 1815 veniva inaugurato l'arco di Porta Ticinese di Cagnola con un'iscrizione dedicata alla pace (mentre Eugenio di Beauharnais l'avrebbe dedicata a Napoleone). Lo stesso avvenne con l'Arco della Pace (che i francesi avrebbero battezzato \"Arco della Vittoria\"). Nel \"contro-proclama del 5 aprile 1815\" uno egli argomenti forti del Bellegarde era stato che Murat voleva \"riaccender per tutto il fuoco devastatore della rivoluzione ... col simulacro della indipendenza italiana\".\nNel primo quinquennio della restaurazione molti italiani concessero al governo imperiale perlomeno il beneficio del dubbio. I successori di Bellegarde, al contrario, dovettero affrontare l'opposizione molto pi\u00f9 motivata della Carboneria eppoi quella, ideologizzata e spesso pronta al martirio, di Mazzini.\nCome vicino di casa, infine, Bellegarde, lui stesso di origine savoiarda, ebbe a che fare con il Regno di Sardegna di Vittorio Emanulele I: i suoi successori, al contrario, si trovarono di fronte Carlo Alberto e Cavour.\nLa politica culturale nel Lombardo-Veneto.\nLa Milano degli anni di Bellegarde era una citt\u00e0 importante e vitale. Proprio a Milano erano attivi praticamente tutti i letterati del canone italiano di quegli anni: tale monopolio meneghino di tutti i talenti nazionali era stato permesso dall'elezione della citt\u00e0 a capitale del Regno d'Italia. E, infatti, non si ripet\u00e9 mai pi\u00f9.Ovvio che gli Austriaci ne fossero informati: Bellegarde non poteva esimersi dal tentare una qualche politica culturale. Cominci\u00f2 tradizionalmente, ripristinando, il 1\u00ba agosto 1814, la Compagnia di Ges\u00f9. Pi\u00f9 tardi (1\u00ba marzo 1816) impose l'austriaco conte di Gaisruck ad arcivescovo di Milano. Nacque poi il mensile \"Biblioteca Italiana\", affidato a Giuseppe Acerbi, dalla cui crisi sarebbe sorto \"Il Conciliatore\", costretto a chiudere di l\u00ec pochi mesi. La redazione e i suoi finanziatori (il meglio della nobilt\u00e0 lombarda, da Confalonieri a Lambertenghi) si sarebbe presto ritrovata nella Carboneria e, di l\u00ec, in esilio o allo Spielberg.\nIn effetti (come ricorder\u00e0 pi\u00f9 tardi il Foscolo) sin da prima del tramonto di Napoleone, l'Austria aveva preso a largheggiare nella promessa di \"liberi istituti\", cercando di \"attrarre a s\u00e9 l'opinione pubblica italiana col miraggio di quella stessa libert\u00e0 che Napoleone aveva finito col soffocare in Italia\". Ma n\u00e9 Bellegarde n\u00e9 il Saurau n\u00e9 l'Imperatore avevano alcuna intenzione di mantenerle.\nFinch\u00e9 gli riusc\u00ec, il feldmaresciallo Bellegarde gioc\u00f2 sull'equivoco. Come fu dimostrato dalla pubblicazione, in quei primi tempi, di una raccolta (anonima ma dedicata al Bellegarde) intitolata \"Serie di Vite e Ritratti de' famosi personaggi degli ultimi tempi\", di tono piuttosto liberale (ad esempio si parla molto di Sim\u00f3n Bol\u00edvar).\nL'evidente fallimento della politica culturale di Bellegarde \u00e8 tanto pi\u00f9 evidente se si considera che, proprio sotto il suo governatorato, Manzoni componeva la poesia \"Il proclama di Rimini\" (che sar\u00e0 poi diffusa solo nell'aprile 1848, assieme a \"Marzo 1821\"), dedicandola all\"alter-ego\" di Eugenio di Beauharnais, Gioacchino Murat.\nIl ripensamento del partito degli \"Italici\", che si era opposto al tentativo di Eugenio di Beauharnais dovette essere, poi, generale, se \u00e8 vero che il 20 aprile 1816 veniva diffusa manoscritta la \"Prineide\", operetta \"politica\", in cui compariva il fantasma del povero ministro Prina: l'autore, Tommaso Grossi, espi\u00f2 con due giorni di prigione (24-26 gennaio 1817).\nPer Bellegarde poco valeva, quindi, che si spegnessero tutti i sostenitori del Beauharnais, come Francesco Melzi d'Eril, morto il 16 gennaio 1816 e sepolto nella sua villa di Bellagio. L'ostilit\u00e0 del ceto dirigente lombardo non era matura, ma gi\u00e0 appariva spessa, diffusa, e avrebbe impedito il coagularsi di un vero consenso politico attorno agli Asburgo.\nIn definitiva, il fallimento della politica culturale austriaca lasciava il governo imperiale a reggersi unicamente sulla propria forza militare e sulla remissivit\u00e0 della popolazione.\nConclusioni.\nBellegarde, partito da Milano, si rec\u00f2 a Parigi, senza missioni o cariche ufficiali.\nDopo qualche tempo venne richiamato al consiglio aulico di guerra a Vienna, che presiedette, per la terza volta, dal 1820 (in sostituzione di Schwarzenberg). Alla fine del 1817 lo raggiunse il suo sodale Saurau (chiamato anche alla Cancelleria imperiale): evidentemente, i loro servigi in Italia erano stati apprezzati.\nIl feldmaresciallo, rimase presidente del consiglio aulico sino al 1825, quando la crescente debolezza della vista l'obblig\u00f2 a ritirarsi.\nMor\u00ec molto pi\u00f9 tardi, il 22 luglio 1845, a Vienna."}
{"id": "731433", "revid": "110157", "url": "https://it.wikipedia.org/wiki?curid=731433", "title": "At the Show", "text": "At the Show \u00e8 un album live della band pop punk statunitense MxPx pubblicato nel 1999."}
{"id": "731436", "revid": "2134764", "url": "https://it.wikipedia.org/wiki?curid=731436", "title": "Leonardo Busca", "text": "Carriera.\nCestista.\nCresciuto nel vivaio della Virtus Padova, squadra della sua citt\u00e0 natale, \"Leo\" ha debuttato ventunenne in serie Serie A2 con lo stesso club che nel frattempo aveva spostato la propria sede a Vicenza. Dopo questa parentesi si trasferisce a Pozzuoli dove rimane per tre anni, conquistando la promozione in A2 al termine del secondo. Dalla stagione 1997-98 veste la maglia di Roseto, dove al primo tentativo bissa il salto di categoria dalla B1 alla A2, mentre due anni pi\u00f9 tardi contribuisce a portare la formazione abruzzese in A1.\nIl debutto nella massima serie avviene nel 2000-01 quando \u00e8 il playmaker titolare della Snaidero Udine, incarico ricoperto anche nel corso dell'annata seguente sia in campionato che in Coppa Saporta. Scende poi di categoria firmando un biennale con la Pallacanestro Messina, formazione che perde le finali play-off ma che ottiene ugualmente la promozione, maturata con un ripescaggio dovuto all'esclusione della Virtus Bologna dal campionato. Tuttavia la parentesi siciliana in Serie A dura poco, con i giallorossi che si classificano ultimi per poi scomparire a causa del fallimento societario.\nDa qui inizia un saliscendi che lo porta prima in Legadue a Ferrara (2004-05), poi il ritorno nella massima serie con l'ingaggio da parte di Roseto (2005-06, prima di iniziare la stagione successiva in Legadue con la Dinamo Sassari e terminarla in Serie A con l'Upea Capo d'Orlando.\nNel campionato 2007-08 scende nuovamente in Legadue passando in forza alla Pallacanestro Reggiana. Un anno dopo cambia casacca, vestendo cos\u00ec il gialloblu dello Scafati Basket.\nNel settembre 2010 firma con la Pallacanestro Trieste, squadra di terza serie mentre per la stagione 2011-12 passa alla Sebasiani Rieti in Divisione Nazionale B.\nIl 18 agosto 2012 firma per la Virtus Padova. Il 6 luglio 2016 lascia la societ\u00e0 padovana, che nell'ottobre dello stesso anno lo premia con il ritiro della maglia numero 7.\nNella stagione 2016-17, firma per la \"Pallacanestro Limena\", societ\u00e0 della provincia di Padova che milita in Serie D. Al termine della stagione la Pallacanestro Limena \u00e8 promossa in C Silver.\nDirigente.\nDal 2015 ricopre anche il ruolo di direttore sportivo del CUS Padova Basket dove \u00e8 anche il responsabile del Centro Minibasket.\nFuori dal basket giocato.\nDiplomato ISEF \u00e8 anche docente a contratto del Corso di Laurea in Scienze Motorie all'Universit\u00e0 di Padova. Inoltre \u00e8 esperto di educazione Motoria presso la \"Scuola elementare Giovanni XXIII\" di Padova, e dal 2016 istruttore di minibasket sempre presso il Cus Padova."}
{"id": "731438", "revid": "181699", "url": "https://it.wikipedia.org/wiki?curid=731438", "title": "Cantone di Haubourdin", "text": "Il Cantone di Haubourdin era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731440", "revid": "287204", "url": "https://it.wikipedia.org/wiki?curid=731440", "title": "Bani", "text": ""}
{"id": "731442", "revid": "767487", "url": "https://it.wikipedia.org/wiki?curid=731442", "title": "Cantone di Lannoy", "text": "Il Cantone di Lannoy era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731443", "revid": "184755", "url": "https://it.wikipedia.org/wiki?curid=731443", "title": "Cantone di Lilla-Centre", "text": "Il Cantone di Lilla-Centre era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Lilla."}
{"id": "731444", "revid": "47767", "url": "https://it.wikipedia.org/wiki?curid=731444", "title": "Makarios", "text": ""}
{"id": "731445", "revid": "184755", "url": "https://it.wikipedia.org/wiki?curid=731445", "title": "Cantone di Lilla-Est", "text": "Il cantone di Lilla-Est era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Lilla (Lille Fives) e il comune associato di Hellemmes."}
{"id": "731446", "revid": "423521", "url": "https://it.wikipedia.org/wiki?curid=731446", "title": "Auckland City", "text": ""}
{"id": "731447", "revid": "184755", "url": "https://it.wikipedia.org/wiki?curid=731447", "title": "Cantone di Lilla-Nord", "text": "Il Cantone di Lilla-Nord era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lilla ed il comune di La Madeleine."}
{"id": "731448", "revid": "184755", "url": "https://it.wikipedia.org/wiki?curid=731448", "title": "Cantone di Lilla-Nord-Est", "text": "Il Cantone di Lilla-Nord-Est era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lilla ed il comune di Mons-en-Bar\u0153ul."}
{"id": "731449", "revid": "184755", "url": "https://it.wikipedia.org/wiki?curid=731449", "title": "Cantone di Lilla-Ovest", "text": "Il Cantone di Lilla-Ovest era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lilla ed i comuni di:"}
{"id": "731451", "revid": "1305772", "url": "https://it.wikipedia.org/wiki?curid=731451", "title": "Gerolzhofen", "text": "Gerolzhofen \u00e8 una citt\u00e0 tedesca situata nella parte nord-occidentale delloo stato della Baviera.\nLa citt\u00e0 \u00e8 situata nel distretto governativo della Bassa Franconia vicino al fiume Meno.\nGi\u00e0 nota fra gli anni 750 e 795 (Lettera del monastero di Fulda), ha ottenuto nell\u00b4anno 1345 il titolo di citt\u00e0. Inizialmente distretto autonomo, nel 1972 si decide la sua annessione al distretto di Schweinfurt.\nAttrazioni turistiche.\nFra le principali attrazioni: \nAmministrazione.\nGemellaggi.\nGerozhofen \u00e8 gemellata con:"}
{"id": "731452", "revid": "184755", "url": "https://it.wikipedia.org/wiki?curid=731452", "title": "Cantone di Lilla-Sud", "text": "Il Cantone di Lilla-Sud era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Lilla."}
{"id": "731455", "revid": "184755", "url": "https://it.wikipedia.org/wiki?curid=731455", "title": "Cantone di Lilla-Sud-Est", "text": "Il Cantone di Lilla-Sud-Est era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lilla ed i comuni di:"}
{"id": "731459", "revid": "184755", "url": "https://it.wikipedia.org/wiki?curid=731459", "title": "Cantone di Lilla-Sud-Ovest", "text": "Il Cantone di Lilla-Sud-Ovest era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Lilla."}
{"id": "731461", "revid": "184755", "url": "https://it.wikipedia.org/wiki?curid=731461", "title": "Cantone di Lomme", "text": "Il Cantone di Lomme era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731462", "revid": "729019", "url": "https://it.wikipedia.org/wiki?curid=731462", "title": "Arcipelago di San Pietro e San Paolo", "text": "L'arcipelago di San Pietro e San Paolo (\"arquip\u00e9lago de S\u00e3o Pedro e S\u00e3o Paulo\" in portoghese), precedentemente noto come scogli di San Pietro e San Paolo (\"penedos de S\u00e3o Pedro e S\u00e3o Paulo\" in portoghese), \u00e8 un arcipelago, composto da 5 piccole isolette rocciose e 10 scogli, che si trova nell'Oceano Atlantico, a circa 945 chilometri a nordest di Natal, in Brasile.\nAl contrario della maggior parte delle isole oceaniche, esso non \u00e8 di origine vulcanica bens\u00ec \u00e8 composto principalmente di peridotiti.\nGeografia.\nLa terra emersa pi\u00f9 vicina all'arcipelago di San Pietro e San Paolo \u00e8 un altro arcipelago, Fernando de Noronha, che dista oltre 600 chilometri in direzione sudovest. Entrambi fanno parte dello Stato brasiliano di Pernambuco.\nIl punto pi\u00f9 elevato delle isole si trova su Rocha Sudoeste (Ilhota S\u00e3o Paulo), solo 17 metri sul livello del mare. Le isole costituiscono la sommit\u00e0 di un massiccio peridotitico (St. Peter and St. Paul's Rocks Massif), che si trova in corrispondenza della parte pi\u00f9 occidentale dell'omonima zona di frattura oceanica (St. Paul Fracture Zone). Le isolette si estendono su di un'area che misura circa 350 metri in direzione nord-sud e 200 metri in direzione est-ovest, per un'area totale emersa di circa 15.000 metri quadrati.\nLe isole maggiori sono:\nStrutture.\nNel 1930 venne costruito un faro sull'isola maggiore. A poca distanza da esso si trova un rifugio per personale militare e per ricercatori.\nBiologia.\nSolo l'isola S\u00e3o Paulo, la maggiore (80 metri per 40), ha un qualche tipo di vegetazione, con muschi ed erba; le altre isole sono aride. Come fauna sull'isola si possono trovare uccelli marini (\"Sula leucogaster\", \"Anous stolidus\", \"Anous minutus\"), granchi (\"Grapsus grapsus\"), insetti e ragni.\nStoria.\nLe isolette furono scoperte casualmente il 20 aprile 1511 da una flotta portoghese di sei caravelle sotto il comando di Garcia de Noronha nel suo viaggio per l'India; durante la navigazione in mare aperto di notte, la caravella \"S\u00e3o Pedro\" (San Pietro) si schiant\u00f2 sugli scogli. I naufraghi furono salvati dalla caravella \"S\u00e3o Paulo\" (San Paolo) e questo episodio diede il nome all'arcipelago.\nGli scogli apparvero per la prima volta in una carta del 1513 e in seguito, nel 1529, nella mappa mondiale del cartografo portoghese al servizio della corona spagnola Diego Ribero.\nIl primo sbarco documentato sulle isolette si ebbe durante la spedizione di Bouvet du Losier nel 1738. Il mattino del 16 febbraio 1832 le isole vennero visitate da Charles Darwin nella prima parte del suo viaggio intorno al mondo sulla HMS Beagle.\nLe prime foto conosciute degli scogli furono scattate nel 1902 della spedizione Scotia, nel corso del suo viaggio verso l'Antartide. Nel 1911 le isolette furono studiate dalla spedizione Filchner e nel 1921 furono visitate della spedizione Shackleton-Rowett.\nNel 1922, durante la prima traversata aerea dell'Atlantico meridionale, gli aviatori portoghesi Gago Coutinho e Sacadura Cabral effettuarono un ammaraggio nei pressi degli scogli con il loro idrovolante \"Lusit\u00e2nia\", nei pressi dell'incrociatore \"Rep\u00fablica\" della Marina Portoghese, per fare rifornimento di carburante.\nNel 1930 la nave \"Belmonte\" della Marina del Brasile approd\u00f2 sull'isole e fu eretto un faro sull'isoletta Belmonte, in parte distrutto da un terremoto nel 1933; il faro esistente \u00e8 stato eretto nel 1995.\nAll'epoca della seconda guerra mondiale la zona fu visitata da navi degli Stati Uniti e nel 1942 le isolette vennero dichiarate parte del Territorio Federale di Fernando de Noronha.\nNel 1960 gli scogli sono serviti come punto di partenza e di arrivo per la prima circumnavigazione in immersione al mondo del sottomarino nucleare statunitense \"USS Triton\". Negli anni sessanta le isolette sono state visitate da scienziati di diversi paesi.\nFino al 1988 l'arcipelago faceva parte del Territorio Federale di Fernando de Noronha, che venne smembrato in quell'anno; da allora fa parte dello Stato del Pernambuco.\nNel 1998 la marina brasiliana ha inaugurato la Stazione Scientifica dell'Arcipelago di San Pietro e San Paolo (in portoghese: \"Esta\u00e7\u00e3o Cient\u00edfica do Arquip\u00e9lago de S\u00e3o Pedro e S\u00e3o Paulo\", abbreviato con l'acronimo \"ECASPSP\") e il Brasile occupa l'arcipelago in modo permanente.\nIl 1\u00ba giugno 2009 il volo Air France 447, un Airbus A330 partito da Rio de Janeiro alla volta di Parigi, \u00e8 scomparso dai radar sull'Oceano Atlantico a nord-est di Fernando de Noronha. L'aeronautica militare del Brasile ha trovato frammenti dell'aereo nei pressi dell'arcipelago di San Pietro e San Paolo."}
{"id": "731464", "revid": "767487", "url": "https://it.wikipedia.org/wiki?curid=731464", "title": "Cantone di Marcq-en-Bar\u0153ul", "text": "Il Cantone di Marcq-en-Bar\u0153ul era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731465", "revid": "716642", "url": "https://it.wikipedia.org/wiki?curid=731465", "title": "Auckland City Football Club", "text": "L'Auckland City Football Club \u00e8 una societ\u00e0 calcistica neozelandese con sede nella citt\u00e0 di Auckland. Gioca le partite casalinghe allo Stadio Kiwitea Street (15 000 posti) e partecipa al New Zealand Football Championship.\nCon 18 titoli ufficiali vinti \u00e8 la squadra neozelandese pi\u00f9 titolata.\nStoria.\nFondata nel 2004, la squadra ha vinto otto titoli neozelandesi (2004-2005, 2005-2006, 2006-2007, 2008-2009, 2013-2014, 2014-2015, 2017-2018, 2019-2020) e nove OFC Champions League (2006, 2008-2009, 2010-2011, 2011-2012, 2012-2013, 2013-2014, 2014-2015, 2015-2016 e 2016-2017).\nNel dicembre 2006 ha partecipato per la prima volta nella sua storia al Campionato mondiale per club, torneo che dal 2005 sostituisce la Coppa Intercontinentale. Dopo aver perso il quarto di finale contro gli egiziani dell'Al-Ahly, i neozelandesi sono stati battuti per 3-0 dai sudcoreani del Jeonbuk Motors nella finale per il 5\u00ba posto e quindi si sono piazzati al 6\u00ba posto.\nNel dicembre 2009 ha disputato per la seconda volta il Mondiale per club, torneo nel quale ha ottenuto il quinto posto, battendo i congolesi del TP Mazembe.\nDue anni dopo alla terza partecipazione al mondiale per club perde la prima partita contro il Kashiwa Reysol per 2-0, arrivando settimi, e quindi ultimi, e senza segnare nemmeno una rete.\nNel 2012 partecipa per la quarta volta al Mondiale per Club, dove viene eliminata alla prima partita dal Sanfrecce Hiroshima.\nNel 2014 vince per la quarta volta consecutiva l'OFC Champions League. Nel 2014, alla sesta partecipazione (record assoluto) alla Coppa del mondo per club FIFA, raggiunge il terzo posto battendo il Cruz Azul ai rigori. \u00c8 il miglior posizionamento di sempre per una rappresentativa dell'OFC.\nDal 2011 al 2017 vince per 7 volte consecutive l'OFC Champions League, record assoluto per una competizione internazionale."}
{"id": "731466", "revid": "941725", "url": "https://it.wikipedia.org/wiki?curid=731466", "title": "Alejo Carpentier", "text": "Biografia.\nNacque nel 1904 da madre russa e padre francese e visse molti anni all'estero prima della rivoluzione castrista. Nonostante le sue origini, egli rivendic\u00f2 sempre di essere cubano, pur parlando spagnolo con un riconoscibile accento francese. Fu sensibile fin da giovane al valore della cultura afrocubana, e fu tra quegli intellettuali che cercarono di incorporarne gli elementi africani in forme d'arte d'avanguardia. Nel 1927 fu incarcerato dal regime di Gerardo Machado a causa delle sue idee politiche, e successivamente ripar\u00f2 in Francia, intessendo fecondi contatti culturali con il surrealismo francese durante i suoi lunghi soggiorni parigini. Nel 1960, dopo un lungo soggiorno in Venezuela (1945-1959), dove scrisse vari romanzi e articoli, rientr\u00f2 in patria ottenendo dal governo di Fidel Castro, cui rimase sempre fedele, diversi incarichi culturali e diplomatici, mentre le sue opere riscuotevano successo sia in patria sia all'estero.\nFu, oltre che romanziere e narratore, autore di balletti e libretti d'opera, nonch\u00e9 musicologo: \u00e8 del 1946 il saggio, basato su un'imponente ricerca d'archivio, \"La musica a Cuba\". Nel 1977 fu insignito del Premio Cervantes."}
{"id": "731468", "revid": "148107", "url": "https://it.wikipedia.org/wiki?curid=731468", "title": "Nitruro di boro", "text": "Il nitruro di boro, (formula chimica BN) \u00e8 un composto binario, formato da boro e azoto nelle stesse proporzioni. Il nitruro di boro \u00e8 isoelettronico rispetto alle forme elementari del carbonio e ci sono isomorfismi tra le due specie. Il nitruro di boro possiede tre forme polimorfiche; una analoga al diamante, una analoga alla grafite e vari tipi analoghi ai fullereni. La forma allotropica di nitruro di boro, simile al diamante, nota come borazone, \u00e8 uno dei materiali pi\u00f9 duri che si conoscano, con una durezza 9.5-10 sulla scala di Mohs.\nPolimorfismi.\nIl nitruro di boro pu\u00f2 essere usato per formare cristalli estremamente duri, secondi solo al diamante, e la somiglianza della sua struttura con il diamante lo rende utile ad altri scopi. Come il diamante, il nitruro di boro si comporta come un isolante elettrico, tuttavia \u00e8 un ottimo conduttore di calore.\nCome il carbone, il nitruro di boro polimorfo ha struttura e lucentezza simili alla grafite. Questa forma di nitruro di boro \u00e8 composta da strati di fogli esagonali fusi, come la grafite. Questi fogli, a differenza della grafite, sono in registro: gli strati sono cio\u00e8 direttamente uno sopra l'altro e un osservatore che guardasse dall'alto in basso vedrebbe solo quello superiore. I legami polari B-N interferiscono con lo spostamento di elettroni quindi questa forma di nitruro di boro non \u00e8 un conduttore elettrico (a differenza della grafite che \u00e8 un semimetallo che conduce elettricit\u00e0 in una rete di pi bonds nel piano dei suoi fogli esagonali).\nI nanotubi del nitruro di boro possono essere costruiti come quelli del carbonio.\nNitruro di boro cubico.\nIl diamante \u2013 come l'allotrope del nitruro di boro, conosciuto come nitruro di boro cubico, c-BN, \u03b2-BN, o z-BN (dopo le strutture cristalline blenda di zinco) \u2013 \u00e8 molto usato come abrasivo nell'industria. La sua utilit\u00e0 \u00e8 dovuta all'insolubilit\u00e0 in ferro, nichel e relative leghe ad alte temperature (a differenza del diamante). Come il diamante, ha buona conduttivit\u00e0 termica, a causa del fonone; questa \u00e8 una differenza rispetto ai metalli, in cui i mediatori sono elettroni. A contatto con l'ossigeno ad alte temperature, il BN forma uno strato di passivit\u00e0 di ossido di boro.\nSono conosciuti molti prodotti commerciali, come il Borazon (dalla General Electric Corporation), e l'Elbor o Cubonite (da fornitori russi).\nUna modifica del cristallo del nitruro di boro \u00e8 il w-BN, che supera la fase esagonale della struttura wurtzite. Si forma ad alte temperature.\nIl c-BN policristallino (PcBN) \u00e8 impiegato in vesti protettive. \u00c8 superiore al diamante in applicazioni che richiedono alte temperature in ambiente ossidante e contatto con ferro o leghe. Gli abrasivi c-BN sono anche usati per lavorare l'acciaio, mentre il diamante \u00e8 preferito per leghe di alluminio, ceramiche e pietra.\nIl nitruro di boro si abbina bene con i metalli, a causa della formazione di interstrati metallici nei borati o nitruri. Materiali con cristalli di boro nitruro cubico sono spesso usati nelle punte degli strumenti da taglio. Possono essere usati anche leganti ceramici.\nPer applicazioni abrasive e per applicazioni leggere sono usati materiali meno resistenti, per esempio resine, ceramiche porose e n resistenti.\nIl nitruro di boro cubico sintetico pu\u00f2 essere usato come isolante come accumulatore di calore (heatsink).\nIl nitruro di boro cubico si ottiene trattando il nitruro esagonale ad alta pressione e temperatura, come per il diamante sintetico dalla grafite. La conversione diretta di nitruro cubico a esagonale avviene a 18 GPa a temperature tra i 1730 e i 3230\u00a0\u00b0C, l'aggiunta di piccole quantit\u00e0 di ossido di boro pu\u00f2 abbassare la pressione necessaria a 4-7 GPa e la temperatura a 1500\u00a0\u00b0C. Nell'industria, la conversione \u00e8 ottenuta usando cristalli; i materiali catalizzatori cambiano a seconda del processo industriale, es. litio, potassio, o magnesio, i loro nitruri, i loro fluoruri, acqua con strutture di ammonio, o idrazina. Altri metodi industriali usano cristalli che vengono fatti crescere in gradienti di temperatura, oppure in gradienti esplosivi (onda di pressione o shock wave). Il metodo \"shock wave\" \u00e8 usato per produrre materiali chiamati eterodiamanti, un composto superduro di boro, carbone e azoto.\nIl deposito a basse pressioni di piccoli strati di nitruro di boro cubico \u00e8 possibile, ma \u00e8 un'eccezione. Per etching selettivo del depositato della fase esagonale durante la deposizione chimica da vapore (CVD), si usa il trifluoruro di boro (confronta l'uso dell'idrogeno atomico per etching selettivo di grafite durante il deposito di strati di diamante). Sono usati anche la deposizione di fasci ionici, la deposizione chimica da vapore potenziata dal plasma, deposizione laser pulsata, deposizione da polverizzazione catodica, o altro metodo di deposizione fisica da vapore.\nIl band gap del BN cubico \u00e8 6.2 eV, simile a quello del diamante. Come il diamante, il nitruro di boro cubico pu\u00f2 essere sintetizzato propriet\u00e0 di materiale semiconduttore. Il berillio pu\u00f2 essere usato come semiconduttore di tipo-p dopante, zolfo o silicio producono un semiconduttore di tipo-p. I diodi risultanti possono essere utilizzati fino a 600\u00a0\u00b0C e il led di nitruro di boro pu\u00f2 operare nella zona dell'ultravioletto.\nBoro nitruro esagonale.\nL'allotropo simile alla grafite, conosciuto come boro nitruro esagonale, h-BN, \u03b1-BN o g-BN (BN grafitico), e chiamato grafite bianca, \u00e8 utile come lubrificante, a basse o alte temperature (fino a 900\u00a0\u00b0C in atmosfera ossidante) e in situazioni in cui la conduttivit\u00e0 elettrica o la reattivit\u00e0 chimica della grafite pu\u00f2 essere problematica. Quando il meccanismo lubrificante non contiene molecole d'acqua nei suoi strati, i lubrificanti al nitruro di boro possono essere utilizzati anche nel vuoto, per esempio nello spazio.\nA causa della forte elettronegativit\u00e0 degli atomi di azoto, gli elettroni che nella forma della grafite sono un sistema disordinato sono concentrati attorno agli stessi atomi di azoto, portati fuori dalla banda conduttiva, quindi senza avere un ruolo nella conduzione elettrica, n\u00e9 assorbendo luce visibile.\nL'h-BN (nitruro di boro esagonale) pu\u00f2 essere usato in ceramiche, leghe, resine, plastiche, gomme ed altri materiali, fornendo le sue caratteristiche lubrificanti. Tali materiali sono utilizzabili per scopi quali i cuscinetti a sfera, a cilindri o altri tipi di meccanismi che agevolano lo scorrimento. Plastiche addizionate di BN servono per diminuire l'espansione termica, aumentare la conduttivit\u00e0 termica, aumentare l'isolamento elettrico, e negli organi meccanici in movimento a contatto permettono una usura ridotta delle superfici a contatto.\nIl boro nitruro esagonale \u00e8 stabile fino a 1000\u00a0\u00b0C in aria, 1400\u00a0\u00b0C nel vuoto e 2800\u00a0\u00b0C in gas inerti. \u00c8 uno dei migliori conduttori termici fra gli isolanti elettrici. \u00c8 chimicamente inerte e non viene bagnato da materiali fusi (es. alluminio, rame, zinco, ferro e acciaio, germanio, silicio, boro, criolite, vetro e sali di alogeni).\nPezzi costruiti in h-BN possono essere ottenuti con pressione a caldo mediante macinazione successiva; a causa della durezza meccanica simile alla grafite, il costo di lavorazione rimane basso. Le parti sono ottenute da polvere di nitruro di boro, usando ossido di boro come agente sintetizzatore.\nL'aggiunta di nitruro di boro alle ceramiche di nitruro di silicio assicura la resistenza a shock termico del materiale risultante. Allo stesso scopo, il BN viene aggiunto anche al nitruro di silicio-alluminio e al nitruro di titanio-allumina. Altri materiali che vengono rinforzati con BN sono alluminio e zirconio, vetro borosilicato, vetroceramica, smalto e ceramiche composite a base di boruro di titanio-nitruro di boro e boruro di titanio-nitruro di alluminio-nitruro di boro e carburo di silicio-nitruro di boro.\nGrazie alle sue eccellenti propriet\u00e0 dielettriche e isolanti, il BN \u00e8 usato in elettronica, ad esempio come substrato dei semiconduttori, nelle finestre trasparenti alle microonde, nel materiale strutturale per le guarnizioni, negli elettrodi e come catalizzatore nelle pile a combustibile e nelle batterie.\nGrani fini di h-BN sono usati in cosmetica, nella produzione di vernici, cementi per protesi dentarie, punte di matita, ecc.\nIl nitruro di boro esagonale \u00e8 prodotto mediante nitridazione o ammonolisi del triossido didiboro. Sottili pellicole di nitruro di boro possono essere ottenute anche mediante chemical vapor deposition dal tricloruro di boro e da precursori dell'azoto. La produzione industriale \u00e8 basata su due reazioni: acido borico sciolto in ammoniaca, e acido borico o borati alcalini con urea, guanidina, melamina, o con altri appropriati composti organici dell'azoto nell'azoto atmosferico. La combustione di polvere di boro nel plasma di azoto a 5500\u00a0\u00b0C \u00e8 sfruttata per la produzione di nitruro di boro ultrafine usato nei lubrificanti e nei toner.\nFibre di Nitruro di boro.\nIl BN esagonale pu\u00f2 essere preparato anche in forma di fibre, strutturalmente simili alle fibre di carbonio, chiamate a volte white carbon fibers. I due metodi principali di preparazione sono la sintesi per decomposizione termica di fibre estruse di borazina con aggiunta di ossido di boro in azoto a 1800\u00a0\u00b0C, e decomposizione termica di fibre di cellulosa impregnate con acido borico o tetraborato di ammonio in una mistura di ammoniaca e azoto sopra i 1000\u00a0\u00b0C.\nLe fibre di nitrato di boro sono usate come rinforzo nei materiali compositi, con la matrice dei materiali che varia da resine organiche a ceramica e metalli.\nNitruro di boro amorfo.\nStrati di nitruro di boro amorfo(a-BN) sono usati in alcuni dispositivi semiconduttori, come il MOSFET. Possono essere preparati per decomposizione chimica di tricloroborazina con cesio, o con metodi termici come la deposizione chimica da vapore (CVD). La CVD pu\u00f2 anche essere usata per deporre strati di h-BN, o ad alte temperature, c-BN.\nNitruro di boro romboedrico.\nIl nitruro di boro romboedrico \u00e8 simile a quello esagonale. Si forma durante la transizione conformazionale che avviene nel passaggio da BN cubico alla forma esagonale.\nAltri allotropi.\nGli allotropi simili al fullerene del boro nitruro possono essere sintetizzati e assomigliano a quelli del carbonio. La recente scoperta dei nanotubi di boro sono un'importante evoluzione dovuta al loro comportamento elettronico omogeneo. Vale a dire che tubi di differente chiralit\u00e0 sono tutti materiali semiconduttori con approssimativamente la stessa band gap."}
{"id": "731471", "revid": "984922", "url": "https://it.wikipedia.org/wiki?curid=731471", "title": "Cantone di Pont-\u00e0-Marcq", "text": "Il Cantone di Pont-\u00e0-Marcq era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731472", "revid": "48344", "url": "https://it.wikipedia.org/wiki?curid=731472", "title": "Nucleo (biologia)", "text": ""}
{"id": "731473", "revid": "15756", "url": "https://it.wikipedia.org/wiki?curid=731473", "title": "Fontana del Formiello", "text": "La fontana del Formiello \u00e8 una fontana di Napoli, ubicata in piazza Enrico De Nicola, alle spalle del Castel Capuano, nel quartiere San Lorenzo.\nLa fontana venne eretta nel 1573 su una precedente struttura omologa medievale, ormai in disuso. In origine il nome era \"Fontana reale con abbeveratoio\".\nTrae il suo nome attuale dal latino \"ad formis\", ossia \"verso i condotti\" dei canali dell'acquedotto della Bolla, che portavano l'acqua a Napoli. Il suo aspetto \u00e8 una struttura architettonica in muratura, suddivisa in due ordini: in basso dove c'\u00e8 la vasca, sono collocate tre maschere leonine dalla quali sgorga acqua, mentre nell'ordine superiore \u00e8 posto lo stemma del vicer\u00e9. Sono presenti anche quattro medaglioni, scolpiti a bassorilievo, con due volti maschili e due femminili, identificabili, forse , con le quattro stagioni. Inoltre, nel primo ordine in alto, al centro, \u00e8 presente una lapide affissa dal vicer\u00e9 don Pedro Tellerz Giron duca d'Ossuna, datata 1583, che recita:\nAlla fine del XVII secolo il vicer\u00e9 don Pedro Antonio d'Aragona, per abbellirla, prov\u00f2 ad apporvi la statua di Filippo IV di Spagna, poi rimossa dal popolo stesso, che non grad\u00ec l'offerta. Sul finire dell'Ottocento, la fontana fu smontata e riposta nei depositi comunali. Venne poi ricostruita nel 1930 e isolata con un recinto per apparire cos\u00ec come la vediamo oggi. Nel 2015 il monumento viene sottoposto ad opere di restauro finanziate grazie ad una raccolta fondi di associazioni culturali operanti nel quartiere San Lorenzo"}
{"id": "731474", "revid": "455046", "url": "https://it.wikipedia.org/wiki?curid=731474", "title": "Accordo centroeuropeo di libero scambio", "text": "L'accordo centroeuropeo di libero scambio o CEFTA, (dall'acronimo inglese \"Central European Free Trade Agreement\") \u00e8 un accordo di libero scambio tra la Macedonia del Nord, la Serbia, il Kosovo, la Bosnia ed Erzegovina, il Montenegro, l'Albania e la Moldavia. Precedentemente ne erano membri anche Polonia, Repubblica Ceca, Slovacchia, Ungheria, Slovenia, Romania, Bulgaria e Croazia.\nStoria.\nL'accordo iniziale.\nIl CEFTA fu creato da Polonia, Ungheria e Cecoslovacchia (il cosiddetto \"Gruppo di Visegr\u00e1d\") il 21 dicembre 1992 a Cracovia ed entr\u00f2 in vigore il luglio del 1994. L'accordo fu emendato una prima volta l'11 settembre 1995 a Brno e una seconda volta il 4 luglio 2003 a Bled.\nLa Slovenia \u00e8 entrata a far parte del CEFTA nel 1996, la Romania nel 1997, la Bulgaria nel 1999, la Croazia nel 2002, la Repubblica di Macedonia nel 2006, mentre Serbia, Bosnia-Erzegovina, Montenegro, Albania e Moldavia nel 2007.\nAttraverso il CEFTA gli stati membri speravano di accelerare i propri sforzi di integrazione nelle istituzioni dell'Europa dell'ovest e attraverso queste partecipare alla politica, economia, sicurezza e sistema legale europei consolidando le proprie democrazie e il proprio sistema di mercato.\nTutti i paesi membri avevano gi\u00e0 firmato un accordo di stabilizzazione e associazione con l'Unione europea, nei fatti il CEFTA \u00e8 servito come preparazione per il pieno ingresso nell'UE: una raccomandazione prevedeva infatti che i futuri membri si dovessero preparare anche attraverso un'area di libero scambio tra di loro. Tutti i paesi CEFTA hanno fatto domanda di ingresso nell'UE: Polonia, Repubblica Ceca, Ungheria, Slovacchia, Slovenia sono entrate nell'UE il 1\u00ba maggio 2004, Bulgaria e Romania il 1\u00ba gennaio 2007, la Croazia il 1\u00ba luglio 2013. Com'\u00e8 ovvio una grande quantit\u00e0 degli scambi del CEFTA avviene con gli stati dell'UE.\nNello stesso periodo in cui fu creato il CEFTA, gli Stati baltici ottennero l'indipendenza dall'Unione sovietica e crearono un'analoga area di libero scambio, chiamata \"BAFTA\", che cess\u00f2 di esistere quando Estonia, Lituania e Lettonia entrarono nell'UE il 1\u00ba maggio 2004.\nIl nuovo accordo.\nTutti gli stati membri che hanno lasciato il CEFTA nel 2004 e nel 2007 sono diventati membri UE. Su suggerimento dell'UE il CEFTA \u00e8 stato conservato e trasformato per coprire il resto degli stati dei Balcani che gi\u00e0 hanno completato una serie di accordi di stabilizzazione con l'UE nel quadro del Patto di stabilit\u00e0 per il sud est d'Europa.\nIl 6 aprile 2006, al Summit dei primi ministri dell'Europa sud-orientale a Bucarest, \u00e8 stata adottata una dichiarazione congiunta sull'allargamento del CEFTA a Albania, Bosnia ed Erzegovina, Kosovo, Moldavia, Serbia e Montenegro. \u00c8 stato inoltre discusso un eventuale ingresso dell'Ucraina.\nIl nuovo e allargato accordo centroeuropeo di libero scambio che prender\u00e0 il posto dell'esistente CEFTA ha preso vita il 9 novembre 2006 a Bruxelles ed \u00e8 stato firmato ufficialmente il 19 dicembre 2006 al Summit dei primi ministri dell'Europa sud-orientale a Bucarest. Il nuovo accordo \u00e8 stato firmato da Albania, Bosnia ed Erzegovina, Croazia, Kosovo, Macedonia, Moldavia, Montenegro e Serbia. Tra il luglio ed il settembre 2007 \u00e8 stata effettuata la ratifica dell'accordo in tutti gli stati membri.\nCriteri per l'accesso.\nPrecedenti criteri, dichiarazione di Pozna\u0144:\nAttuali criteri dall'incontro di Zagabria del 2005:"}
{"id": "731475", "revid": "458502", "url": "https://it.wikipedia.org/wiki?curid=731475", "title": "Cantone di Quesnoy-sur-De\u00fble", "text": "Il Cantone di Quesnoy-sur-De\u00fble era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731478", "revid": "13261", "url": "https://it.wikipedia.org/wiki?curid=731478", "title": "CEFTA", "text": ""}
{"id": "731480", "revid": "13261", "url": "https://it.wikipedia.org/wiki?curid=731480", "title": "Central European Free Trade Agreement", "text": ""}
{"id": "731481", "revid": "13261", "url": "https://it.wikipedia.org/wiki?curid=731481", "title": "Accordo centro-europeo di libero scambio", "text": ""}
{"id": "731482", "revid": "984922", "url": "https://it.wikipedia.org/wiki?curid=731482", "title": "Cantone di Roubaix-Centre", "text": "Il Cantone di Roubaix-Centre era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Roubaix."}
{"id": "731486", "revid": "461628", "url": "https://it.wikipedia.org/wiki?curid=731486", "title": "Abbazia di San Vincenzo al Volturno", "text": "Labbazia di San Vincenzo al Volturno \u00e8 una storica abbazia benedettina posta nel territorio dei comuni di Castel San Vincenzo e di Rocchetta a Volturno in Provincia di Isernia, nell'Alta Valle del Volturno.\nIl sito ospita gli scavi dell'abbazia longobarda del V secolo sulla riva sinistra del fiume e la nuova abbazia del XII secolo sulla riva destra che, profondamente ricostruita nei secoli, \u00e8 tutt'oggi visitabile ed ospita una comunit\u00e0 benedettina.\nLa basilica antica.\nL'area su cui \u00e8 sita l'abbazia era gi\u00e0 popolata in epoca tardoromana. Tra il V e il VI secolo, tra gli edifici oramai in disuso, furono realizzate una chiesa e un'area funeraria.\nSecondo il \"Chronicon Vulturnense\" il cenobio nacque grazie a tre nobili di Benevento, tali Paldo, Tato e Taso, che nel 703 vi impiegarono tutto il loro ricco patrimonio. Costoro, per intraprendere vita ascetica, raggiunsero l'abbazia di Farfa, abbazia benedettina in Sabina, e vi presero i voti monastici. L'abate Tommaso di Moriana sugger\u00ec loro di fondare un'abbazia presso il fiume Volturno, dove vi era gi\u00e0 un oratorio dedicato al santo che avrebbe dato nome alla futura abbazia, San Vincenzo; l\u00ec furono raggiunti dai monaci di Farfa che contribuirono rapidamente alla nascita del nuovo cenobio che seguiva la regola mista di san Colombano e san Benedetto, fino alla riforma generale benedettina di Benedetto d'Aniane. La fondazione di tale oratorio viene attribuita a Costantino I il Grande. Sottolineare l'origine beneventana dei tre fondatori da parte del \"Chronicon\", fa supporre che l'istituzione sia stata favorita cercando nuovo prestigio dal longobardo Gisulfo II, duca di Benevento dal 743 al 749. In epoca longobarda a partire dal VII secolo il monachesimo irlandese si diffuse in tutta Italia, la fondazione dell'abbazia di San Colombano di Bobbio, di Farfa e di San Vincenzo al Volturno dai monaci della Gallia, preannunci\u00f2 una rinascita della grande tradizione monastica in Italia. \nCon l'arrivo dei Franchi dal nord, l'abbazia si trov\u00f2 in una zona di confine tra Franchi e Longobardi. Nel 774 era abate il franco Ambrogio Autperto. Nel 782 divenne abate il longobardo Potone: fu deposto per aver lasciato il coro durante una lode cantata a Carlo Magno; solo giurando fedelt\u00e0 al re dei Franchi riusc\u00ec a tornare ai suoi incarichi. Il 27 marzo 787 lo stesso re dei Franchi concesse privilegi fiscali e giurisdizionali tali da equiparare l'abbazia alle maggiori europee. Nel IX secolo, con gli abati Giosu\u00e8, Talarico ed Epifanio l'abbazia si espanse divenendo una piccola citt\u00e0, con 350 confratelli e vasti possedimenti terrieri.\nNell'848 l'abbazia fu danneggiata da un terremoto. Dodici anni dopo fu ricattata da Sawd\u0101n, emiro di Bari, a cui fu versato un ingente tributo per non subire un saccheggio. Nell'881 alcuni Saraceni al soldo del duca Atanasio II di Napoli, grazie al tradimento della servit\u00f9 dei monaci, depredarono e bruciarono il cenobio. I superstiti fuggirono a Capua; ritornarono a costruire l'abbazia nel 914, riuscendovi solo alla fine del secolo grazie all'appoggio diretto degli imperatori Ottone II e Ottone III. I monaci tentarono di costruire nell'Alta Valle del Volturno una podest\u00e0 attraverso l'amministrazione della giustizia e la riscossione dei tributi.\nSul finire dell'XI secolo i monaci, per difendersi da un eventuale attacco normanno, si trasferirono in una posizione pi\u00f9 difendibile; nell'anno 1115 papa Pasquale II consacr\u00f2 la nuova chiesa abbaziale. Nel XII secolo avvenne la conquista normanna degli Abruzzi, che port\u00f2 progressivamente nei secoli successivi al disgregamento della signoria monastica. Nel 1349 un nuovo sisma distrusse San Vincenzo al Volturno, lasciando spazio all'espansione politica di Montecassino. Occupato da un numero sempre minore di confratelli, dal XV secolo l'abbazia inizi\u00f2 ad essere gestita, a livello sia spirituale sia economico, dall'esterno. Nel 1669 tutti i territori dell'abbazia volturnense vennero assegnati ai monaci cassinensi che lo amministrano in tutto e per tutto, fatto che sanc\u00ec definitivamente la fine della sua autonomia.\nA causa dei bombardamenti della seconda guerra mondiale alcune parti dei ruderi dell'abbazia e una piccola chiesa successiva subirono pesanti danni. Angelo Pantoni, monaco di Montecassino si \u00e8 occupato per anni dell'impianto di un nuovo monastero. Grazie a lui dal 1989 San Vincenzo al Volturno ospita nuovamente una comunit\u00e0: le benedettine giunte dal cenobio del Connecticut \"Regina Laudis\".\nLista degli abati.\nLista degli abati dal \"Chronicon Vulturnense\":\nIl \"Chronicon Vulturnense\".\nLe prime vicende storiche relative all'antica abbazia sono raccolte nel \"Chronicon Vulturnense\", un codice miniato. Il monaco Giovanni redasse tale testo in scrittura beneventana nel 1130 circa, attingendo a fonti dell'VIII, IX e inizio X secolo, ma spesso manomettendo delle informazioni a scopo agiografico. Tuttavia, il \"Chronicon\" riordin\u00f2 le memorie del cenobio, in un momento in cui l'Italia centrale era minacciata dall'espansione normanna. Oggi il codice \u00e8 conservato presso la Biblioteca Apostolica Vaticana, BAV Barb. lat. 2724.\nL'abbazia nuova.\nPrima del rifacimento promosso dall'abate Pantoni, l'attuale \"abbazia nuova\" si presentava, secondo immagini storiche, come una modesta cappella in pietra grezza, a conci irregolari, a pianta rettangolare. La facciata tardo barocca fu commissionata dalla badia di Montecassino, era intonacata e con un portale architravato semplice, sovrastato da finestra rettangolare. Sulla sommit\u00e0 due campanili gemelli a vela.\nIl retro mostrava tracce delle absidi medievali e qualche contrafforte laterale. L'interno a navata unica era completamente diverso dall'impianto attuale goticheggiante, modesto e in stile neoclassico semplice, voltato a botte.\nLa costruzione di una vera abbazia.\nFondata fuori dall'area di San Vincenzo Maggiore nel XII secolo. Il \"Chronicon\" riporta le fasi di edificazione, consacrata da Pasquale II nel 1115. Viene descritta come un edificio a tre navate divise in due file di dodici colonne, preceduto da un atrio. I restauri e le ricostruzioni che il complesso ha subito nel secondo dopoguerra hanno modificato la fisionomia dei singoli edifici, al punto che oggi \u00e8 difficile proporre delle ipotesi di ricostruzione. Il monastero fu costruito entro un recinto fortificato di cui sono visibili alcuni resti, insieme a quelli pertinenti ad una torre di difesa a sud-est. All'opposto estremo di questo lato sono visibili resti di una torre di controllo a nord-ovest e un muro di recinzione. La basilica appare oggi nella forma accolta in seguito alle ricostruzioni degli anni sessanta, e proprio davanti all'ingresso si trovano tracce dell'atrio, scoperto con gli scavi degli anni novanta.\nL'abbazia ha pianta longitudinale rettangolare con la facciata a salienti, scandita da contrafforti, che delimitano anche il punto di divisione interno da parte delle colonne, che compongono le tre navate. La facciata in stile romanico ha un portale principale a tutto sesto, affiancata da una robusta torre campanaria, e al centro in alto presenta un grande oculo. L'interno ha le volte a crociera costolonate, diviso in tre navate da pilastri con arcate a tutto sesto, l'altare \u00e8 preceduto da un arco trionfale, l'abside semicircolare reca tracce di affreschi duecenteschi.\nPalazzo abbaziale.\nSi trova accanto all'abbazia nuova, ed \u00e8 stato in parte ricostruito negli anni sessanta, ispirandosi ai canoni medievali. Ha pianta a L, con un braccio pi\u00f9 grande dell'altro, l'esterno \u00e8 rivestito in conci di pietra, con ordine regolare di piccole aperture. L'accesso \u00e8 dato da un piccolo portico situato all'angolo formato dall'unione dei due corpi. Il palazzo ospita oggi una comunit\u00e0 benedettina, e non \u00e8 visitabile, se non per delle preghiere.\nIl complesso monastico.\nOltre all'abbazia, il complesso di San Vincenzo si divide in una Basilica e in una cripta separata. In origine i tre edifici erano collegati da mura.\nGli scavi archeologici.\nIl complesso archeologico si trova davanti all'abbazia nuova, oltre il fiume. Con gli scavi archeologici \u00e8 stato possibile proporre un percorso virtuale:\nCripta dell'abate Epifanio.\nLa chiesa nord, soprannominata \"cripta di Epifanio\", fa parte del complesso di San Vincenzo Minore. Si tratta di un edificio a navata unica coperto in origine da capriate lignee, terminante con abside trilobata e sopraelevate, che conserva tracce di affreschi. Nel presbiterio resta parte di un altare, costituito da un rocchio di colonna di spoglio. La facciata \u00e8 preceduta da un nartece, costruita nel IX secolo. Presso la cripta si conserva una sepoltura di un personaggio ignoto, forse l'abate Epifanio (in carica dal 6 ottobre 824 al 13 settembre 842, secondo il \"Chronicon Vulturnense\"), o un altro personaggio legato fortemente alle vicende storiche del monastero, ritratto nell'affresco maggiore.All'interno degli scavi si trova anche la chiesa di Santa Maria Insula, detta anche di San Lorenzo, perch\u00e9 all'interno \u00e8 decorata da un ciclo di affreschi del IX secolo, intatto, che mostrano scene di vita della Madonna, di Ges\u00f9, con il martirio di Santo Stefano e di San Lorenzo, e il tratto finale dall'\"Apocalisse di Giovanni\", e una sfilata di fanciulle con doni in stile bizantino, molto simile ai mosaici ravennati. Gli affreschi sono molto preziosi perch\u00e9 testimoniano una fase importante dello stile pittorico longobardo, realizzate al tempo dell'abate Epifanio, rappresentato ai piedi della Croce, con dipinta sul suo corpo un'aureola quadrata, indicante che il personaggio era ancora in vita al momento della realizzazione.\nGestione.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale del Molise, nel dicembre 2019 divenuto Direzione regionale Musei."}
{"id": "731487", "revid": "984922", "url": "https://it.wikipedia.org/wiki?curid=731487", "title": "Cantone di Roubaix-Est", "text": "Il Cantone di Roubaix-Est era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Roubaix e del comune di Wattrelos."}
{"id": "731491", "revid": "984922", "url": "https://it.wikipedia.org/wiki?curid=731491", "title": "Cantone di Roubaix-Nord", "text": "Il Cantone di Roubaix-Nord era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Roubaix e del comune di Wattrelos."}
{"id": "731492", "revid": "254059", "url": "https://it.wikipedia.org/wiki?curid=731492", "title": "Antonio II da Montefeltro", "text": "Biografia.\nFiglio di Federico II da Montefeltro e di Teodora Gonzaga aveva altri tre fratelli: Guido, Nolfo e Galasso.\nOccup\u00f2 ancora giovane, Urbino, per quanto Galeazzo Malatesta vi si opponesse, ebbe per la sua famiglia anche il possesso di Cagli.\nContro di lui fu ordita una congiura dai della Branca e dai Gabrielli, ma fu sventata a tempo, fin\u00ec in una pace tra Gubbio e Urbino. Ottenne per consenso popolare la signoria di Gubbio e nel 1390 ne ottenne l'investitura a Vicario Apostolico da papa Benedetto IX.\nNel 1391, guerreggiando con Malatesta, prese il castello di Sassoferrato, recuper\u00f2 pagando il forte di Caresto presogli dal Cavitelli e conquist\u00f2 dopo un lungo assedio la strategica Cantiano.\nFece sposare al figlio Guidantonio da Montefeltro nel 1397, Ringarda Malatesta e la figlia Gentile al signore di Faenza.\nScoppiata in Gubbio una terribile pestilenza, fugg\u00ec dalla citt\u00e0 verso Urbino, ma poco dopo muore.\nDiscendenza.\nSpos\u00f2 Agnesina di Vico (detta anche dei Prefetti di Vico) la quale mor\u00ec il 16 maggio 1416.\nDal matrimonio con Agnesina nacquero:\nEbbe anche un figlio naturale, Niccol\u00f2.\nIl nome.\n\u00c8 il primo nome dei Montefeltro noto negli albi di storia e nei documenti. Alcune genealogie indicano per\u00f2 un precedente Antonio (detto da alcuni di Carpegna) vissuto nel XII secolo che sarebbe stato il vero capostipite della casa dei Montefeltro, ma questa notizia non ha trovato alcun riscontro storico. \u00c8 significativo che il nome Antonio non compaia mai pi\u00f9 in casa Montefeltro se non con l'Antonio morto nel 1404."}
{"id": "731493", "revid": "1543377", "url": "https://it.wikipedia.org/wiki?curid=731493", "title": "Beryl (software)", "text": "Beryl \u00e8 un compositing window manager per X Window System. \u00c8 un fork di Compiz, anche se i due progetti hanno comunque continuato a seguire strade parallele specialmente nel funzionamento di base del programma. Per tale motivo nell'aprile 2007 le due comunit\u00e0 hanno deciso di riunire i due progetti lasciando al core del software il nome originale \"Compiz\" ed assegnando ai plug-in sviluppati dalla comunit\u00e0 il nome \"Compiz Fusion\".\nOrigine.\nBeryl \u00e8 il nuovo nome del progetto per il ramo Quinnstorm di Compiz, annunciato il 19 settembre 2006 dopo che Quinnstorm e il team di sviluppo decise che il fork era ormai troppo differente dall'originale Compiz iniziato dalla Novell (compiz-vanilla). Dopo che il team Novell XGL/Compiz (soprattutto David Reveman) rifiut\u00f2 la proposta di unire i cambiamenti di Quinnstorm con compiz-vanilla, la decisione fu presa al fine di sottolineare maggiormente la differenza.\nIl 14 marzo 2007, \u00e8 stata pubblicata la versione 0.2.0.\nDifferenze.\nLe maggiori differenze tra Compiz e Beryl, che sono elencate su Beryl FAQ, sono le seguenti:\nWindow decorator.\nCome Compiz, e diversamente dai tradizionali window manager, Beryl delega il disegno dei bordi delle finestre ad un processo separato, chiamato window decorator. Al momento ce ne sono tre, e prendono tutti il nome secondo beryl, sebbene solo Emerald sia considerato stabile per adesso.\nPlugin.\nI seguenti plugin sono inclusi nella versione 0.1.99.2."}
{"id": "731495", "revid": "984922", "url": "https://it.wikipedia.org/wiki?curid=731495", "title": "Cantone di Roubaix-Ovest", "text": "Il Cantone di Roubaix-Ovest era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Roubaix e i comuni di:"}
