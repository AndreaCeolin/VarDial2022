{"id": "689901", "revid": "729019", "url": "https://it.wikipedia.org/wiki?curid=689901", "title": "Rene", "text": "I reni sono organi pari parenchimatosi secretori (nello specifico, emuntori) dei vertebrati. Insieme alle \"vie urinarie\" costituiscono l'\"apparato urinario\", che filtra dal sangue i prodotti di scarto del metabolismo e li espelle tramite l'urina. Il settore della medicina che studia i reni e le loro malattie \u00e8 chiamato nefrologia. Il loro compito principale \u00e8 quello di mantenere il corretto equilibrio idro-salino nell'organismo, nonch\u00e9 di assicurare ogni giorno, per mezzo delle loro unit\u00e0 funzionali, i nefroni, una costante depurazione del nostro sangue.\nAnatomia macroscopica.\nI reni sono due organi parenchimatosi retroperitoneali, pari e simmetrici, posti nella cavit\u00e0 addominale.\nForma del rene.\nSono simili a due grossi fagioli. Ogni rene presenta:\nForma dell'ilo renale.\nRispetto all'ilo renale, c'\u00e8 da specificare che l'uretere occupa l'angolo postero-inferiore della losanga. Inoltre ogni ilo renale \u00e8 limitato:\nDate le loro sporgenze, le due labbra si incrociano ad X.\nPosizione.\nI reni occupano la regione topografica posteriore dell'addome: sono infatti organi retroperitoneali. Si trovano posti subito ai lati della colonna vertebrale tra T11- T12 e L3.\nIl rene destro \u00e8 posto un po' pi\u00f9 in basso (circa 2 cm, cio\u00e8 mezza vertebra) di quello sinistro, a causa dell'ingombro del fegato nell'ipocondrio destro, ed \u00e8 leggermente pi\u00f9 corto e tozzo, il sinistro pi\u00f9 allungato e leggermente pi\u00f9 piatto.\nDirezione degli assi dei reni.\nIl grande asse dei reni (che congiunge il polo superiore con quello inferiore, detto anche asse longitudinale) non \u00e8 parallelo all'asse mediano, \u00e8 invece obliquo in basso e lateralmente. Neanche risulta parallelo al piano frontale, poich\u00e9 essi si adagiano alla parete dell'addome. La faccia posteriore \u00e8 pi\u00f9 rivolta medialmente, mentre quella anteriore pi\u00f9 lateralmente.\nDimensioni e peso.\nIn media i reni sono lunghi 12 cm, larghi 6 cm e spessi 3 cm. Pesano in media 170 g (mediamente circa 150 g negli uomini e 135 g nelle donne) con il rene sinistro tendenzialmente pi\u00f9 lungo del destro di , anche se i due reni possono risultare di dimensioni molto simili. Entrambi contengono al loro interno circa 30 g di sangue. Il rene di sinistra \u00e8 solitamente un po' pi\u00f9 voluminoso.\nIl rene raggiunge il volume massimo a 25-30 anni. Il rene dell'anziano si atrofizza e si modifica nell'aspetto.\nAspetto superficiale del rene nell'adulto e nel neonato.\nNell'adulto la superficie risulta liscia e uniforme, tranne nell'ilo dove \u00e8 presente un solco medialmente circondato da diverse incisure. La superficie liscia \u00e8 il risultato di un processo di fusione, in quanto nel feto (agli ultimi mesi), nel neonato e nell'infante ai suoi primi anni il rene presenta un aspetto lobato, ed \u00e8 pieno di solchi disposti a rete. L'aspetto lobato scompare di solito alla fine del quinto anno di vita. Pu\u00f2 permanere in maniera anomala anche tra gli adulti.\nIl seno renale: topografia.\nIl seno renale \u00e8 una profonda cavit\u00e0 del rene, che contiene i vasi renali (arterie e vene interpapillari) e i canali di origine dell'apparato escretore (calici di primo e secondo ordine e una parte del bacinetto), circondati da un grasso molle, dipendenza della capsula adiposa renale.\nSe si eliminano tutte queste parti il seno appare come una cavit\u00e0 rettangolare, appiattita dall'avanti all'indietro e limitata da tutte le parti, eccetto a livello dell'ilo, dal parenchima renale. Riproduce quindi la forma esterna del rene. Le sue dimensioni, secondo Gr\u00e9goire et al., sono 7 cm x 3,25 cm.\nIl seno renale pu\u00f2 essere esaminato con due sezioni del rene:\nNell'ilo dei reni, localizzato presso il suo margine mediale, penetrano i vasi di maggior calibro diretti a quest'organo, l'arteria renale e la vena renale, rispettivamente, ramo dell'aorta e affluente della vena cava inferiore, vasi linfatici e nervi. Nell'ilo, lungo , entrano, dalla pi\u00f9 superficiale (anteriore) alla pi\u00f9 profonda (posteriore) le seguenti strutture: la vena renale e i tronchi linfatici che la affiancano, l'arteria renale e la pelvi renale.\nColore e consistenza.\nI reni sono di colore bruno-rossastro, e se meno vascolarizzati possono anche raggiungere una colorazione grigio-rossastra.\nSono di consistenza dura e pertanto resistono meglio ad azioni traumatiche e trazioni rispetto alla milza e al fegato.\nAlterazioni di consistenza (pi\u00f9 duro o pi\u00f9 molle) e colore sono indice di alterazione parenchimale.\nMezzi di fissit\u00e0 del rene.\nIl rene si sposa sensibilmente durante atti fisiologici, con uno spostamento verticale fino a 3 cm. Ad esempio:\nIl motivo di questa mobilit\u00e0 risiede nel fatto che risiedono in una loggia pi\u00f9 grande della loro dimensione. \nQuesto spazio viene riempito dal primo mezzo di fissit\u00e0, il grasso. Gli altri mezzi di fissit\u00e0 sono rappresentati da altri parti fisse, quali vasi, peritoneo e visceri circostanti.\nVasi.\nI vasi mantengono fisso il rene in misura minore rispetto agli altri mezzi di fissit\u00e0. Il peduncolo renale infatti \u00e8 estensibile, fino a qualche centimetro. Questa peculiarit\u00e0 del peduncolo renale \u00e8 utilizzata dai chirurghi per sezionare i vasi del rene senza minimamente muoverlo.\nPeritoneo.\nIl peritoneo contribuisce in piccola parte a mantenere fisso il rene. Tuttavia esso contribuisce indirettamente, premendo sul rene a causa della pressione positiva esercitata dai visceri addominali.\nLoggia fibrosa del rene e fascia di Gerota.\nIl rene contrae stretti rapporti con la sua capsula connettivale. Assieme alla sua capsula propria, \u00e8 racchiuso in un'ulteriore capsula detta capsula fibroadiposa o fascia perirenale. La capsula fibroadiposa delimita una loggia (loggia renale) tra la parete addominale posteriore e il peritoneo parietale posteriore. All'interno della loggia, delimitata anteriormente dalla fascia di Gerota, troviamo, oltre al rene e ai suoi vasi, anche l'adipe perirenale (grasso perirenale) - di maggior spessore ai margini del rene - e che si estende fino al seno renale approfondendosi nell'ilo.\nLa fascia perirenale si distingue in due parti:\nOriginariamente ritenute due entit\u00e0 distinte, poi fuse lateralmente per formare la fascia lateroconale. Successivi lavori tuttavia dimostrano come la fascia perirenale non sia un'unica entit\u00e0, ma sia multilaminata ed inoltre questa:\nLa fascia lateroconale continua antero-lateralmente, posteriormente al colon, per fondersi col peritoneo parietale.\nComposizione.\nIl rene \u00e8 ricoperto da una sottile capsula fibrosa costituita da collagene in cui sono immerse anche fibre elastiche e cellule muscolari lisce. Una volta sezionato frontalmente a circa met\u00e0 spessore, \u00e8 possibile distinguere nel parenchima due parti, anche servendosi di una semplice lente d'ingrandimento:\nLa differenza tra corticale e midollare non \u00e8 cos\u00ec netta in quanto:\nMidollare.\nLa midollare \u00e8 posta in profondit\u00e0 dell'organo e circonda in maniera discontinua il seno renale. \u00c8 costituita da 8-18 piramidi renali (del Malpighi).\nPiramidi renali del Malpighi.\nLe piramidi renali sono delle formazioni coniche con la base rivolta verso la superficie del rene e l'apice smusso che sporge nel seno renale. Sono di colore rosso-scuro e hanno un aspetto striato in senso longitudinale: ci\u00f2 \u00e8 dovuto al fatto che sono costituite da tubuli rettilinei decorrenti dalla base fino all'apice\nLe piramidi renali del Malpighi sono raggiunte in tre file principali, disposte lungo l'asse longitudinale:\nTra una fila e l'altra riscontriamo le colonne del Bertin, dei prolungamenti di sostanza corticale che si spingono fino al seno renale. Ogni papilla \u00e8 costituita da:\nLo spazio presente tra la fascia e Il rene contiene il tessuto adiposo perirenale, in cui sono immersi il rene, la ghiandola surrenale e i vasi renali e surrenali, oltre a vasi linfatici e nervi. Postero-medialmente la fascia renale \u00e8 fusa con lo strato fasciale che avvolge i muscoli grande psoas e quadrato dei lombi, ma poi si sdoppia formando due foglietti, uno anteriore ed uno posteriore al rene che lateralmente si fondono continuandosi nella fascia trasversale, cialmente al peritoneo. Il foglietto anteriore ricopre anteriormente il rene e tra questo e l'organo il tessuto adiposo \u00e8 scarso, mentre \u00e8 pi\u00f9 abbondante medialmente, lateralmente e posteriormente a ciascun rene, dopodich\u00e9 si dirige posteriormente verso il foglietto posteriore, senza tuttavia fondersi con esso. Il foglietto posteriore ricopre posteriormente il rene da cui \u00e8 separato da tessuto adiposo, poi si fonde con la fascia del muscolo grande psoas e prende inserzione sulla superficie anteriore del corpo delle vertebre lombari. Dal momento che le due fasce non si fondono, lo spazio perirenale mette in comunicazione i due reni che non si trovano in due compartimenti fasciali separati. Superiormente i foglietti posteriori sono fusi con quelli anteriori, chiudendo lo spazio fasciale. Tale versione non \u00e8 per\u00f2 universalmente accettata e taluni sostengono che superiormente le fasce non si fondano tra loro ma che la posteriore si fonda con quella dei muscoli grande psoas e quadrato dei lombi, mentre quella anteriore con il legamento coronario del fegato e con il legamento gastrolienale. Inferiormente taluni sostengono che le fasce si fondano tra loro e con la fascia iliaca chiudendo lo spazio perirenale, altri, supportati da esperimenti su cadavere, ritengono che non si fondano.\nRapporti.\nIl rene destro ha rapporto anteriormente con la seconda porzione del duodeno, superiormente con la ghiandola surrenale ed il fegato, medialmente con i vasi renali, antero-lateralmente con la flessura colica destra, inferiormente con l'intestino tenue, posteriormente con i muscoli grande psoas, quadrato dei lombi, l'aponeurosi del muscolo trasverso dell'addome e il diaframma. I rapporti posteriori del rene sinistro sono simili, anteriormente \u00e8 in rapporto con stomaco, milza e pancreas, con la flessura colica sinistra, il colon discendente e inferiormente con il digiuno. In generale per\u00f2, s'intende che i rapporti del rene con gli altri organi sono mediati dal rivestimento peritoneale.\nArterie.\nI reni necessitano di un grande apporto ematico e pertanto presentano una ricca vascolarizzazione che si sviluppa nel suo complesso per circa 160 chilometri di lunghezza. Per ogni gettata cardiaca, circa il 20% del sangue fluisce attraverso questi organi; da ci\u00f2 risulta che nei reni circolano in media ml di sangue al minuto. I principali vasi arteriosi del rene sono le due arterie renali, sinistra e destra, due vasi di grosso calibro () che si distaccano quasi ad angolo retto dall'aorta addominale, poco sotto l'arteria mesenterica superiore e decorrono dietro le vene renali. L'arteria renale destra \u00e8 pi\u00f9 lunga della sinistra, dato che l'aorta \u00e8 spostata a sinistra rispetto alla linea mediana e si trova leggermente pi\u00f9 in alto. Dalle arterie renali si distaccano superiormente dei vasi di piccolo calibro, le arterie surrenali inferiori, che vascolarizzano la parte inferiore delle ghiandole surrenali.\nCiascuna arteria renale si divide in un ramo anteriore alla pelvi renale, detto prepielico e in uno posteriore, detto retropielico. Il ramo prepielico si divide in ulteriori quattro rami, dette arterie segmentali, che irrorano le porzioni apicale, superiore, media ed inferiore di ciascun rene, mentre l'arteria retropielica si divide in rami che vascolarizzano tutti un unico segmento, quello posteriore. \u00c8 bene sapere che il segmento apicale della rene comprende la regione superiore del rene, sia anteriore che posteriore, il segmento superiore comprende la regione al di sopra di un'ipotetica linea retta trasversale tracciata dall'ilo al margine laterale e si estende sulla faccia anteriore e su met\u00e0 di quella laterale, il segmento medio comprende la regione sottostante la linea trasversale e met\u00e0 della porzione laterale (cio\u00e8 la parte antero-laterale), il segmento inferiore comprende il polo inferiore del rene e la porzione che gli \u00e8 superiore, sia sulla faccia anteriore che su quella posteriore, mentre il segmento posteriore comprende tutta la faccia posteriore e la faccia postero-mediale esclusi il segmento apicale e l'inferiore.\nVi sono perci\u00f2 cinque arterie segmentali per ciascun rene. Ogni arteria segmentale si divide in alcune arterie lobari, di norma una per ciascuna piramide renale verso cui si dirigono, ma prima di giungervi ciascuna di queste si divide in 2-3 arterie interlobari, che decorrono attorno alla corrispondente piramide renale dirigendosi dall'apice alla base, verso la corticale all'interno delle colonne del Bertin. Giunte a livello della sostanza corticale iuxtamidollare, o corticale interna, ogni arteria interlobare si sdoppia ad angolo retto in due arterie arcuate, che decorrono alla base delle piramidi renali. Ogni arteria arcuata emette ulteriori rami che si portano superiormente e quindi si distaccano da essa ad angolo retto, queste sono le arterie interlobulari, che si dispongono radialmente nella corticale iuxtamidollare ed esterna del rene. Alcune arterie interlobulari non originano dalle arterie arcuate ma direttamente dalle arterie interlobari. La maggior parte delle arterie interlobulari si dirige verso un glomerulo, ma alcune perforano la corticale vascolarizzando la capsula renale dove formano il plesso capsulare.\nUn'arteria interlobulare non entra direttamente in un glomerulo ma rilascia rami laterali, le arteriole glomerulari afferenti; tali rami si distaccano obliquamente verso la capsula nella parte pi\u00f9 superficiale della corticale (corticale esterna) e obliquamente verso la midollare nella corticale interna. Un'arteriola glomerulare afferente penetra in un corpuscolo renale formando il glomerulo, per poi uscirne sotto il nome di arteriola glomerulare efferente. Le arteriole glomerulari efferenti, che raccolgono il sangue filtrato nei glomeruli, formano un plesso di capillari arteriosi attorno ai tubuli renali. La midollare del rene \u00e8 vascolarizzata da arteriole glomerulari efferenti o aglomerulari provenienti dalla corticale interna e talvolta anche da porzioni pi\u00f9 superficiali della corticale. Giunte nella midollare, le arteriole efferenti danno origine a 10-25 arteriole rette che discendono nei raggi midollari formando un plesso capillare a livello della papilla. Seguono quindi in generale il percorso dei tubuli contorti prossimali e distali e dei dotti collettori. Alcune arteriole rette originano direttamente dalle arterie arcuate e sono chiamate arteriole rette \"vere\".\nVene.\nI capillari venosi che si formano da quelli arteriosi a livello della papilla renale si uniscono a formare le venule rette ascendenti, che risalgono lungo i raggi midollari seguendo le arteriole a cui sono accoppiate fino a drenare a livello della base delle piramidi renali nelle vene arcuate o nelle vene interlobulari. Le arteriole discendenti e le venule ascendenti sono perci\u00f2 molto vicine tra loro e questo facilita fenomeni di scambio. Le venule ascendenti drenano direttamente nelle vene arcuate ma pi\u00f9 spesso nel plesso venoso peritubulare che a sua volta drena nella vena interlobulare, cos\u00ec come fanno le vene stellate della capsula renale. Le vene interlobulari decorrono verso la corticale interna dove drenano nelle vene arcuate, le vene arcuate procedono trasversalmente e drenano nelle vene interlobari, che discendono lungo le colonne renali per formare infine le due vene renali che escono dall'ilo del rene. Le vene renali sono anteriori alle arterie renali, si portano medialmente verso la vena cava inferiore che drena il loro sangue. La vena renale sinistra \u00e8 pi\u00f9 lunga della destra (il triplo, circa ) che invece \u00e8 molto corta data la stretta vicinanza con la vena cava inferiore. La vena renale sinistra \u00e8 appena posteriore all'arteria mesenterica superiore che la scavalca e drena il sangue della vena gonadica sinistra che vi affluisce inferiormente, cos\u00ec come quello della vena surrenale sinistra che vi affluisce superiormente. La vena renale sinistra drena nella vena cava inferiore poco al di sopra della destra. Le vene renali possono essere doppie.\nLinfa.\nI vasi linfatici del rene drenano in tre plessi, collocati nel tessuto adiposo perirenale, nella capsula renale e attorno ai tubuli renali. I vasi linfatici che decorrono lungo i dotti collettori seguono il decorso delle vene renali e drenano la linfa in vasi di calibro sempre maggiore sino a formare a livello dell'ilo 4-5 tronchi linfatici che seguono la vena renale, ricevono i vasi linfatici del plesso capsulare e terminano nei linfonodi aortici laterali. Il plesso nel tessuto adiposo perirenale, invece, drena direttamente nei linfonodi aortici laterali.\nInnervazione.\nL'innervazione simpatica del rene \u00e8 fornita da rami del plesso celiaco, aorticorenale, dal nervo piccolo splancnico (T10, T11), dal nervo splancnico minimo (T12) e dal I nervo splancnico lombare che seguono il decorso dell'arteria renale costituendo poi il plesso renale. Presso l'origine dell'arteria renale \u00e8 presente almeno un ganglio nervoso. I nervi successivamente proseguono seguendo il decorso delle arterie e distribuendosi a tutto il rene.\nL'innervazione parasimpatica \u00e8 data invece dal tronco vagale posteriore e, secondo alcuni testi, anche dai nervi splancnici pelvici (S2, S3, S4).\nAnatomia microscopica.\nCapsula renale.\nLa superficie del rene \u00e8 coperta da un tessuto connettivo, detto capsula. Essa passa all'interno dell'ilo, dove forma il tessuto connettivo che copre il seno e diventa continuo con il tessuto connettivo che forma la parete dei calici e della pelvi renale.\nLa capsula consiste di due strati distinti:\nLa contrattilit\u00e0 dei miofibroblasti potrebbe aiutare il rene a sopportare le variazioni di volume e pressione che il rene incontra durante la sua attivit\u00e0 fisiologica. Il loro ruolo specifico \u00e8 tuttavia sconosciuto.\nGlomerulo renale.\nI reni sono costituiti dal parenchima e dallo stroma. Il parenchima \u00e8 formato da un insieme di nefroni e di unit\u00e0 elementari, i corpuscoli renali, che hanno la funzione uropoietica, e da un sistema di dotti escretori, i quali convogliano l'urina verso l'apice delle piramidi renali e provvedono anche a modificarne la composizione. Lo stroma, di natura connettivale, contiene i vasi sanguigni, i vasi linfatici e le terminazioni nervose del plesso renale che decorrono sempre vicine ai tubuli contorti e ai dotti collettori, facilitando gli scambi. I nefroni sono unit\u00e0 funzionali del rene e sono contenuti prevalentemente nella corticale, mentre lo stroma \u00e8 pi\u00f9 abbondante nella midollare dei dotti escretori. Il nefrone \u00e8 suddivisibile in due parti, il corpuscolo renale, che filtra il sangue dell'arteriola glomerulare afferente e lo convoglia nell'arteriola glomerulare efferente, e il tubulo renale, deputato al riassorbimento selettivo del filtrato che in ultima analisi former\u00e0 l'urina la quale si riversa nei dotti collettori che sboccano nell'area cribrosa di una papilla renale e quindi nelle vie urinifere superiori.\nTubulo renale.\nIl tubulo renale veicola il filtrato dallo spazio urinario sino al dotto collettore. Origina dal polo urinifero della capsula di Bowman tramite il tubulo contorto prossimale. Nel suo percorso si distinguono un tubulo contorto collocato nella corticale esterna o intermedia che si continua in un tubulo retto prossimale il quale scende inferiormente sino alla corticale interna per poi penetrare nelle piramidi midollari con la porzione tubulare chiamata ansa di Henle (tratto discendente) che forma una curva a U con la concavit\u00e0 rivolta verso la corticale per poi risalire (tratto ascendente) e continuarsi nel tubulo retto distale che risale nella corticale interna fino a costituire il tubulo contorto distale che si immette nel dotto collettore. Il dotto collettore \u00e8 una struttura tubulare che accoglie l'urina da pi\u00f9 tubuli renali, quindi non \u00e8 parte del nefrone; esso discende di nuovo in un raggio midollare, sino a sboccare in un dotto di calibro maggiore detto dotto papillare, il quale sbocca nell'area cribrosa della papilla renale. La capsula \u00e8 un'espansione del tubulo contorto prossimale e si continua con esso mediante una breve zona che forma un colletto.\nApparato iuxtaglomerulare.\nL'apparato iuxtaglomerulare \u00e8 un raggruppamento di varie popolazioni cellulari del tubulo contorto distale, tra cui cellule sensibili alla variazione di concentrazione di elettroliti nella pre-urina (osmocettori - trasmettono segnali alle cellule ilari e iuxtaglomerulari). Tali cellule si distribuiscono tutte nello spazio compreso tra la macula densa (parete del tubulo contorto distale che aderisce all'arteriola afferente) e le arteriole glomerulari afferente ed efferente. Questo spazio \u00e8 occupato principalmente da cellule mesangiali extraglomerulari, dette cellule ilari. Si tratta di cellule dendritiche che mettono in comunicazione la macula densa con le cellule iuxtaglomerulari granulari e lo fanno mediante giunzioni comunicanti; sono anche cellule dalla funzione vasocostrittrice. La tonaca media delle due arteriole \u00e8 qui costituita da cellule muscolari lisce modificate dette cellule iuxtaglomerulari granulari. Sono cellule tondeggianti e voluminose, con un citoplasma ricco di mitocondri e vescicole di contenenti renina, dunque regolano la pressione sanguigna mediante il sistema renina-angiotensina, ma aiutano anche l'assorbimento di acqua e ioni. Sono collocate pi\u00f9 precisamente tra la parete del tubulo distale (non la macula densa) e l'endotelio delle arteriole. Le cellule della macula densa, cio\u00e8 cellule epiteliali modificate della parete mediale del tubulo contorto distale, hanno nuclei ovalari di notevoli dimensioni e mitocondri numerosi ma concentrati nella porzione apicale del citoplasma. La loro funzione \u00e8 quella di regolare il contenuto di NaCl del filtrato. Le cellule ilari (o mesangio extraglomerulare) si trovano tra arteriola afferente, efferente e macula densa, hanno la funzione di ricezione e trasmissione di stimoli dalla macula densa alle cellule iuxtaglomerulari.\nPelvi renale.\nLa parete dei calici minori e maggiori \u00e8 costituita da tre strati ovvero una tonaca avventizia, il pi\u00f9 esterno, una tonaca muscolare liscia ed una tonaca mucosa interna. La mucosa \u00e8 costituita da urotelio, un epitelio specializzato sostenuto da una lamina propria formata da tessuto connettivo fibroelastico. La tonaca muscolare \u00e8 formata da due strati dalla differente struttura, uno pi\u00f9 interno e sottile che decorre nella parete dei calici minori e tra un calice minore e l'altro per poi continuarsi nei calici maggiori e nella pelvi terminando solo a livello dell'uretere e l'altro costituito da fibre muscolari ramificate e piuttosto distanziate (negli interstizi vi \u00e8 tessuto connettivo) che si continuano anche a livello dell'uretere costituendone la tonaca muscolare. La tonaca avventizia \u00e8 costituita da tessuto connettivo fibroelastico che si fonde con la capsula fibrosa del rene.\nFisiologia.\nI reni non hanno solo il compito, tramite i nefroni, di eliminare i prodotti di scarto del catabolismo azotato e i prodotti tossici che vi giungono, ma anche quello di regolare il volume del liquido extracellulare e quindi il contenuto idrico dell'organismo e poi di regolare il pH ematico tramite riassorbimento ed eliminazione di bicarbonato HCO3-; hanno anche importanti funzioni endocrine, secernendo diversi ormoni ad azione sistemica (quali renina ed eritropoietina) ed attivando il calcitriolo.\nIl rene \u00e8 principalmente un organo escretore, ma svolge anche altre funzioni:\nMetabolismo.\nLe caratteristiche metaboliche del rene variano in base alla porzione che andiamo a considerare. La porzione corticale, ricca di mitocondri, presenta un accentuato metabolismo ossidativo: \u03b2-ossidazione degli acidi grassi (principalmente dell'acido palmitico), gluconeogenesi (a partire da acido lattico e da aminoacidi gluconeogenici) e chetogenesi (anche se in misura minore rispetto al fegato). La porzione midollare, povera di mitocondri, presenta soltanto la glicolisi, rigorosamente anaerobica. I reni sono avvolti dal pi\u00f9 denso tessuto adiposo dell'organismo. Esso generalmente non viene usato come risorsa energetica ma ha la funzione di mantenere in situ le reni. In caso di dimagramenti eccessivi o gravi stadi di anoressia, tuttavia questa adipe viene gradualmente a mancare provocando lo spostamento verso il basso dei reni, noto come ptosi renale."}
{"id": "689902", "revid": "124756012", "url": "https://it.wikipedia.org/wiki?curid=689902", "title": "Anjelica Huston", "text": "Carriera.\nPer la sua interpretazione di Maerose Prizzi nel film \"L'onore dei Prizzi\" (1985), ha ricevuto il plauso della critica e si \u00e8 aggiudicata l'Oscar alla miglior attrice non protagonista, terza della sua famiglia a vincere il prestigioso riconoscimento dopo il padre John Huston e il nonno Walter Huston. Ha ricevuto altre due candidature agli Oscar come migliore attrice non protagonista per \"Nemici, una storia d'amore\" (1989) e come migliore attrice protagonista per \"Rischiose abitudini\" (1990).\nLa Huston ha ricevuto le lodi per le sue partecipazioni nei film \"Crimini e misfatti\" (1989), \"Chi ha paura delle streghe?\" (1990), \"Misterioso omicidio a Manhattan\" (1993) e \"3 giorni per la verit\u00e0\" (1995). Viene ricordata per l'iconico ruolo di Morticia Addams ne \"La famiglia Addams\" (1991) e \"La famiglia Addams 2\" (1993). Ha collaborato con il regista Wes Anderson nei film \"I Tenenbaum\" (2001), \"Le avventure acquatiche di Steve Zissou\" (2004) e \"Il treno per il Darjeeling\" (2007). Nel 2005 vince il primo Golden Globe su otto candidature ricevute per il suo ruolo di supporto nel film televisivo \"Angeli d'acciaio\". Nel corso della sua carriera ha ricevuto anche tre candidature ai BAFTA e agli Screen Actors Guild Award e cinque candidature agli Emmy.\nBiografia.\nAnjelica Huston nasce a Santa Monica, in California, figlia del regista e attore John Huston (1906-1987) e della sua quarta moglie, la prima ballerina Enrica Soma (1929-1969), a sua volta figlia degli immigrati italiani Antonio Angelo \"Tony\" Soma, imprenditore, e Angelica Fantoni, cantante e attrice. Da parte del padre, Anjelica \u00e8 nipote dell'attore Walter Huston (1883-1950). Ha un fratello maggiore, Tony, una sorellastra acquisita da parte di madre, Allegra (oggi editrice e scrittrice), e un fratello minore unilaterale da parte del padre, l'attore Danny Huston. \u00c8 anche la zia dell'attore Jack Huston.\nLa Huston trascorre gran parte della sua infanzia in Irlanda e in Inghilterra, studiando in scuole prestigiose: le sue origini sono infatti europee, italiane da parte di madre, inglesi e irlandesi da parte di padre. Il suo interesse per il mondo dello spettacolo nasce fin da bambina, quando si diverte a indossare di nascosto i tut\u00f9 della madre. Nel 1969, incomincia la sua lunga collaborazione artistica con il padre, interpretando alcuni suoi film in ruoli minori. In quello stesso anno la madre muore in un incidente stradale, alla giovane et\u00e0 di 39 anni, e la Huston si trasferisce nuovamente negli Stati Uniti.\nQuesta decisione venne presa anche in seguito alle successive nozze del padre con Celeste Shane. In America la giovane attrice incomincia una carriera da modella che durer\u00e0 per diversi anni. Durante l'attivit\u00e0 di modella lavorer\u00e0 con fotografi famosi del calibro di Terry O'Neill, Richard Avedon, Bob Richardson, comparendo sulla copertina di Vogue e sfilato per gli stilisti Roy Halston, Zandra Rhodes, Yohji Yamamoto, Giorgio Armani, Valentino. La Huston non reciter\u00e0 pi\u00f9 fino agli anni ottanta, periodo in cui interpreta molti ruoli sia per il cinema sia per la televisione.\nNei primi anni Ottanta decide di studiare seriamente recitazione, per dedicarsi maggiormente all'attivit\u00e0 di attrice. Il suo primo ruolo notevole \u00e8 nel film \"Il postino suona sempre due volte\" di Bob Rafelson, sul set del quale conosce il suo futuro compagno Jack Nicholson, con cui convive per oltre quindici anni. Successivamente \u00e8 la memorabile Maerose, donna mafiosa nel satirico \"L'onore dei Prizzi\", nuovamente diretta dal padre a distanza di un lungo periodo. Per questa pellicola l'attrice vince l'Oscar come migliore attrice non protagonista. La sua vittoria consente quindi alla famiglia Huston di battere il record di tre generazioni di vincitori di Premi Oscar, giacch\u00e9 lo avevano vinto precedentemente anche il nonno Walter e il padre John.\nNel 1987 recita in un altro film del padre, \"The Dead - Gente di Dublino\", tratto dall'omonimo racconto di James Joyce: questo \u00e8 l'ultimo film di John Huston, che muore quello stesso anno per un enfisema. La sua interpretazione in quel film le fa vincere un Independent Spirit Awards. Tra il 1990 e il 1991 riceve due nuove candidatura all'Oscar, come miglior attrice non protagonista per \"Nemici, una storia d'amore\" e come miglior attrice protagonista per il film \"Rischiose abitudini\", per cui viene diretta da Stephen Frears.\nInterpreta poi Morticia Addams nel classico \"La famiglia Addams\", diretto da Barry Sonnenfeld e interpretato da Ra\u00fal Juli\u00e1 e Christina Ricci. Riprende il celebre ruolo anche nel 1993, con il sequel \"La famiglia Addams 2\", nuovamente diretto da Sonnenfeld. Recita anche in pi\u00f9 di un film di Wes Anderson, di cui si potrebbe considerare un'attrice feticcio: \"I Tenenbaum\", \"Le avventure acquatiche di Steve Zissou\", nel 2004, e \"Il treno per il Darjeeling\" nel 2007. Il 22 gennaio 2010 la Huston riceve la sua stella nella Hollywood Walk of Fame.\nIn televisione la Huston \u00e8 nel cast fisso della serie della NBC \"Smash\", dove ha il ruolo della produttrice di Broadway \"Eileen Rand\". Nel 2008 entra a far parte del cast della serie televisiva statunitense \"Medium\" solo per la quarta stagione. La Huston si \u00e8 cimentata anche nella regia cinematografica, dirigendo alcune pellicole, la prima delle quali fu \"Bastard Out of Carolina\", nel 1996, che segn\u00f2 il suo esordio dietro la macchina da presa.\nVita privata.\nAnjelica Huston ha avuto una relazione durata diciassette anni con l'attore Jack Nicholson, conosciuto a una festa a casa di lui a Los Angeles nel 1973. Il 23 maggio 1992 ha sposato lo scultore Robert Graham Jr.; la coppia, che non ha avuto figli, ha sempre vissuto nella citt\u00e0 californiana di Venice, fino alla morte di Graham, avvenuta nel 2008, in seguito a una malattia.\nRiconoscimenti.\nPremi Oscar\nGolden Globe\nPremi BAFTA\nPremi Emmy\nScreen Actors Guild Awards\nDoppiatrici italiane.\nNelle versioni in italiano dei suoi lavori, Anjelica Houston \u00e8 stata doppiata da:\nDa doppiatrice \u00e8 sostituita da:"}
{"id": "689906", "revid": "1305772", "url": "https://it.wikipedia.org/wiki?curid=689906", "title": "Renzo Nostini", "text": "Biografia.\nLaureato in ingegneria, imprenditore e costruttore, \u00e8 stato presidente dell'Assistal (l'Associazione Installatori).\nRenzo Nostini ottiene i primi successi sportivi nel Nuoto, nella S.S. Lazio Nuoto. Passa presto anche al Pentathlon moderno, dove potrebbe partecipare con successo alle Olimpiadi del 1936, alle quali si era qualificato, se non fosse stato escluso dal regime. Pratica anche la Pallanuoto (sempre nella Lazio) ed il rugby (con il Rugby Roma, del quale fu anche presidente dal 1948 al 1954)\nMa i migliori risultati li ottiene nella Scherma, iniziando una prestigiosa carriera con l'oro per il Fioretto individuale nel campionato mondiale nel 1937.\nLo scoppio della Seconda guerra mondiale impone l'interruzione delle attivit\u00e0 sportive, ma quando nel 1944 lo sport italiano rinasce, il reggente del CONI affida la gestione della Federazione Italiana Scherma (FIS) ad un Comitato di reggenza che oltre a Nostini comprende Mario Torti ed Andrea Marrazzi. Questa gestione dura fino al 1946.\nLe Olimpiadi del 1948 e quelle del 1952 lo vedono fra i protagonisti, e conquista due medaglie d'argento in ciascuna edizione.\nNel 1952 diviene anche presidente della S.S. Lazio Nuoto, e lo rimarr\u00e0 fino alla fine.\nNonostante l'et\u00e0, continua a vincere competizioni internazionali fino anche al 1955, quando ottiene un argento ed un bronzo per la Sciabola al mondiale di Roma. \u00c8 stato anche numerose volte campione d'Italia a squadre, sempre nelle due armi, con il circolo Carlo Pessina di Roma.\nRimane sempre nell'ambiente della Scherma, ed infatti nel periodo 1959-1960 la FIS ha nuovamente bisogno di lui, per uscire da un periodo di stallo. Il CONI nomina un comitato di gestione di cui fa parte insieme a Edoardo Mangiarotti e Gastone Dar\u00e8. Nel 1961 diviene presidente della FIS, anche se i soci, in segno di affetto, lo chiameranno spesso \"presidentissimo\".\nMantiene l'incarico fino alle sue dimissioni nel 1993. Per anni \u00e8 stato anche Presidente Generale della Polisportiva S.S. Lazio.\nNel 2000 contribuisce alla nascita della Polisportiva S.S. Lazio Rugby 1927, e ne assume la presidenza, che manterr\u00e0 fino alla morte. \u00c8 stato anche presidente onorario del CONI e vicepresidente della Federazione Italiana Rugby. Ha ricevuto la Medaglia d'oro al valore atletico, l'Ordine Olimpico d'Argento da parte del CIO, la Stella d'oro al Merito Sportivo ed \u00e8 stato membro d'onore della FIE (\"F\u00e9d\u00e9ration Internationale d'Escrime\").\nEra il fratello di Giuliano Nostini, anch'egli schermidore, medaglia d'argento alle Olimpiadi di Londra.\n\u00c8 scomparso nel 2005 all'et\u00e0 di 91 anni."}
{"id": "689911", "revid": "46931", "url": "https://it.wikipedia.org/wiki?curid=689911", "title": "Mariano Taccola", "text": ""}
{"id": "689912", "revid": "1652635", "url": "https://it.wikipedia.org/wiki?curid=689912", "title": "Reykjav\u00edk", "text": "Reykjav\u00edk (: ) o, ufficialmente, \"Reykjav\u00edkurborg\" (\"citt\u00e0 di Reykjav\u00edk\"), \u00e8 la capitale e principale citt\u00e0 dell'Islanda. Con circa 120.000 abitanti \u00e8 il cuore politico, culturale ed economico dell'isola. Vi si trovano le maggiori facolt\u00e0 universitarie del Paese, teatri, musei e istituzioni culturali e i principali servizi caratteristici di una capitale occidentale. Forma con altre citt\u00e0 un conglomerato urbano di circa 206.000 abitanti, ovvero due terzi dell'intera popolazione islandese (circa 320.000 abitanti).\nSi crede che Reykjav\u00edk sia stato il primo insediamento permanente dell'isola. La sua fondazione avvenne per opera di Ing\u00f3lfur Arnarson intorno all'anno 870 d.C. Il significato islandese del nome, in italiano, pu\u00f2 essere tradotto in \"baia fumosa\" e fu scelto dal fondatore per via dei fumi geotermali che circondano la zona. Lo sviluppo urbano, dalle precedenti fattorie, incominci\u00f2 solo nel XVIII secolo.\nGeografia fisica.\nTerritorio.\nReykjav\u00edk \u00e8 situata nella parte sud-ovest dell'Islanda, nel golfo Faxafl\u00f3i, ed \u00e8 bagnata dalle acque dell'oceano Atlantico.\nLa morfologia del territorio \u00e8 costituita da una serie di colline, baie, isole e penisole.\nLa sua vicinanza alle principali faglie della dorsale medio atlantica, di cui l'Islanda \u00e8 un punto emerso dalle acque, fa s\u00ec che si verifichino frequenti terremoti, principalmente di bassa intensit\u00e0 e non avvertiti dalla popolazione.\nAl centro della citt\u00e0 \u00e8 situato in un piccolo lago, il Tj\u00f6rnin (il nome significa letteralmente \"lo stagno\"), detto anche \"Reykjav\u00edkurtj\u00f6rn\".\nLa vicinanza al circolo polare artico fa s\u00ec che in giugno e parte di luglio e fine di maggio non ci sia la notte ma il Sole \u00e8 molto meno intenso del nostro estivo. Tuttavia il Sole scende sempre sotto la linea dell'orizzonte, creando una luce crepuscolare. Da notare per i viaggiatori che, per ragioni legate ai fusi orari, il momento pi\u00f9 scuro della giornata, ovvero la mezzanotte naturale islandese avviene attorno all'1:30 dell'ora legale locale. D'inverno si verifica invece il fenomeno opposto: il Sole si alza poco sopra la linea dell'orizzonte per non pi\u00f9 di quattro ore al giorno. Il mezzogiorno locale vero di dicembre della parte meridionale dell'isola, con il fuso orario anche in inverno attorno alle 13:20, \u00e8 dunque assimilabile al nostro Sole delle 16:15 (fuso orario UTC +1) attorno al solstizio.\nClima.\nNon \u00e8 frequente vedere le temperature al di sotto dei -15\u00a0\u00b0C in inverno. Questo avviene perch\u00e9 il clima costiero islandese in inverno \u00e8 mitigato dalle calde acque della corrente del Golfo. Il clima \u00e8 subpolare oceanico (classificazione dei climi di K\u00f6ppen: \"Cfc\"); l'isola sorge a una latitudine pari all'estremit\u00e0 settentrionale della zona temperata. La posizione costiera di Reykjav\u00edk la rende soggetta al vento e infatti in inverno sono comuni le tempeste e i blizzard. Le estati sono fresche, con temperature comprese mediamente tra i 10\u00a0\u00b0C e i 15\u00a0\u00b0C, raramente attorno ai 20\u00a0\u00b0C. Reykjav\u00edk non \u00e8 una citt\u00e0 particolarmente umida, ma comunque in media ci sono 148 giorni di pioggia all'anno. I periodi di siccit\u00e0 sono estremamente rari, ma possono verificarsi in qualche estate oltremodo calda. Per esempio nell'estate 2007 non piovve per un mese intero. La primavera \u00e8 generalmente la stagione pi\u00f9 soleggiata. Le ore di sole annuali sono circa 1.300.\nLa temperatura pi\u00f9 alta mai registrata a Reykjav\u00edk furono i 26,2\u00a0\u00b0C del 30 luglio 2008, mentre quella pi\u00f9 bassa si ebbe il 21 gennaio 1918 con -24,5\u00a0\u00b0C. La temperatura non scende al di sotto dei -20\u00a0\u00b0C dal 30 gennaio 1971. Il 29 dicembre 2011, invece, si sono registrati contemporaneamente due record riguardanti la neve. Il primo riguarda l'accumulo: al suolo c'erano ben 33\u00a0cm di neve a Reykjav\u00edk e negli adiacenti comuni. Infatti, era dal 1921 che non si verificavano nevicate del genere in ventiquattro ore sulla capitale islandese. L'altro record battuto \u00e8 quello della presenza di neve al suolo ininterrottamente dal 26 novembre.\nStoria.\nDall'anno 870: i primi colonizzatori.\nIl Landn\u00e1mab\u00f3k (\"libro della colonizzazione\") narra che Ing\u00f3lfur Arnarson, uno dei primi coloni in Islanda, fond\u00f2 Reykjav\u00edk nell'anno 874 d.C seguendo un rituale vichingo, che consisteva nel gettare in mare i pali portanti della precedente residenza e vedere dove si arenavano.\nScavi archeologici confermano che vichinghi norvegesi si siano stabiliti in quest'area nel periodo indicato dalle saghe.\nUna nuova parte di quella che potrebbe essere stata la casa di Ing\u00f3lfur Arnarson \u00e8 stata trovata nelle vicinanze del parlamento e del municipio ed \u00e8 attualmente oggetto di studi.\nIl XVIII secolo.\nFino al XVIII secolo la localit\u00e0 era formata solo da alcune fattorie e aveva un'esigua importanza.\nSk\u00fali Magnusson, dal 1749 giudice con sede a Bessasta\u00f0ir, \u00e8 considerato oggi il \"padre della citt\u00e0\" in quanto determin\u00f2 la crescita della localit\u00e0. Insedi\u00f2 le prime industrie cominciando dalla trasformazione della lana, a dispetto dei monopolisti danesi.\nIn seguito a un cambiamento nella restrittiva politica commerciale e industriale danese seguita alla catastrofica eruzione vulcanica di Laki nel 1783 si insediarono le prime industrie per la trasformazione del pesce e i primi cantieri navali.\nNel 1786 la localit\u00e0 di ormai circa duecento abitanti riceve lo status di \"citt\u00e0\". La denominazione \"Kaupsta\u00f0ur\" indica come l'economia fosse legata anzitutto al commercio. Di conseguenza era una delle sei citt\u00e0 che ottenne particolari diritti commerciali in seguito alla parziale sospensione del monopolio commerciale danese.\nLa crescente importanza della citt\u00e0 la si pu\u00f2 desumere anche da altri fatti: alla fine del XVIII secolo vennero trasferiti a Reykjav\u00edk la sede vescovile e l'importante scuola di latino di Sk\u00e1lholt.\nIl XIX secolo.\nIslandesi che viaggiavano portarono sull'isola l'idea di un'identit\u00e0 nazionale e il desiderio di indipendenza cos\u00ec diffusi nella met\u00e0 del XIX secolo sull'Europa continentale. Reykjav\u00edk divenne il centro intellettuale del Paese cosicch\u00e9 il risorgimento dell'Islanda verso l'indipendenza si accompagna alla crescita della citt\u00e0.\nNel 1845 l'Althing (o Al\u00feingi, il parlamento) si trasferisce a Reykjav\u00edk, anche se ancora senza alcun vero potere ma soltanto con funzione consultiva alla corona danese. Ciononostante da allora Reykjav\u00edk viene considerata la capitale del Paese. L'Althing ottenne soltanto nel 1874 poteri legislativi, per quanto limitati e, pur possedendo ora il Paese una propria costituzione, dipendeva come prima ancora dalla Danimarca.\nDal XX secolo fino ai giorni nostri.\nA poco a poco l'Islanda riusc\u00ec fino a met\u00e0 del ventesimo secolo a diventare uno Stato indipendente: nel 1904 buona parte dell'esecutivo si trasfer\u00ec a Reykjav\u00edk. Dal 1\u00ba dicembre 1918 l'Islanda divenne un regno, sottomesso comunque alla corona danese. A questo punto Reykjav\u00edk divenne ufficialmente la capitale d'Islanda. Nel frattempo \u00e8 cresciuto il numero di abitanti: da 6\u00a0000 nel 1901 a 17\u00a0000 nel 1920.\nNegli anni venti e trenta la citt\u00e0 prosper\u00f2 grazie alla produzione redditizia dello stoccafisso e dell'export di prodotti ittici in genere (per esempio merluzzo). A questa fase segu\u00ec una depressione (raccontata nei romanzi del premio Nobel Halld\u00f3r Laxness). La ripresa venne durante la seconda guerra mondiale (l'isola riforniva di prodotti alimentari del mare gli alleati), con l'occupazione degli inglesi prima e degli americani dopo (periodo raccontato nei romanzi di Einar K\u00e1rason).\nGli americani sostennero la costruzione del grande Aeroporto Internazionale di Keflav\u00edk ottenendo in cambio il diritto di stabilire permanentemente nelle sue vicinanze le proprie truppe. Vennero cos\u00ec a crearsi molti posti di lavoro che gener\u00f2 una migrazione interna dalle campagne verso la capitale (migrazione che perdura tuttora).\nIl 17 giugno 1944 venne proclamata a \u00deingvellir la Repubblica d'Islanda e Reykjav\u00edk divenne capitale del nuovo Stato indipendente, con sede del primo ministro, mentre la sede del presidente della repubblica (che ha funzioni rappresentative) si trova a Bessasta\u00f0ir, un sobborgo di Reykjav\u00edk.\nA partire dagli anni 1950 si pu\u00f2 parlare di un boom della capitale. La qualit\u00e0 della vita crebbe vistosamente. L'afflusso di popolazione dalle campagne non diminu\u00ec e sempre pi\u00f9 industrie si stabilirono nella capitale.\nReykjav\u00edk divenne famosa al resto del mondo nel 1972, quando vi si svolse la finale del campionato mondiale di scacchi tra Bobby Fischer e Boris Vasil'evi\u010d Spasskij, e poi grazie al vertice tra i capi di Stato statunitense Ronald Reagan e sovietico Michail Gorba\u010d\u00ebv nell'ottobre 1986.\nDagli anni novanta la citt\u00e0 svolge un ruolo importante nell'ambito dei settori tecnologici, avendo investito nel settore high-tech.\nOggigiorno si pu\u00f2 considerare Reykjav\u00edk una citt\u00e0 in crescita anche culturalmente. Per esempio vi \u00e8 una scena musicale e artistica vivace. Ad artisti di indubbia fama mondiale come la cantante pop Bj\u00f6rk e la band Sigur R\u00f3s si affiancano numerosi altri musicisti di varie et\u00e0 (spesso anche giovanissimi) che spesso riescono anche a varcare le soglie nazionali. Dal 2004 ogni anno alla fine di settembre ha luogo il Reykjav\u00edk International Film Festival, festival internazionale del cinema.\nIl forte sviluppo urbano ha anche portato a boom edilizi che hanno cambiato la fisionomia della citt\u00e0.\nAlcuni edifici, come il recente teatro d'opera e centro polifunzionale Harpa, sono di interesse architettonico.\nTuttavia il centro della citt\u00e0 differisce da quelli delle altre citt\u00e0 europee per l'assenza di edifici antichi e di una attenta pianificazione urbanistica.\nMonumenti e luoghi d'interesse.\nNel centro di Reykjav\u00edk si trova il parlamento e al suo fianco il duomo, ovvero la chiesetta sede della chiesa di stato islandese.\nSulle due colline opposte si trovano la chiesa \"Hallgr\u00edmskirkja\", la chiesa pi\u00f9 grande d'Islanda, e la chiesa cattolica.\nOltre agli edifici pi\u00f9 o meno antichi a Reykjav\u00edk ci sono anche numerosi edifici di architettura moderna.\nAltri edifici d'interesse e l'architettura cittadina in generale.\nUn edificio appariscente \u00e8 il Perlan nel quartiere \u00d6skjuhli\u00f0. Sotto una cupola di vetro si trova un enorme serbatoio di acqua bollente per il riscaldamento delle case, la fornitura di acqua calda e in inverno il riscaldamento delle strade e marciapiedi. Vi si trova pure un piccolo museo dedicato alle saghe islandesi, nonch\u00e9 alcuni negozi e, all'ultimo piano, un ristorante girevole che, compiendo una rotazione completa in due ore, offre ai clienti una vista completa sulla zona circostante.\nImportante la D\u00f3mkirkjan, il principale luogo di culto luterano della Chiesa nazionale d'Islanda.\nUn altro appariscente edificio, di recente costruzione e inaugurato nel maggio 2011, \u00e8 l'Harpa. Situato di fronte all'incrocio principale del centro della citt\u00e0, incanta spesso i passanti con giochi di luci artificiali e riflessi del Sole sulle pareti esterne completamente vetrate.\nIn generale la citt\u00e0 \u00e8 caratterizzata dalla presenza di tante piccole case con giardino. Le case sono solitamente rivestite in lamiera. In alcune zone, come per esempio il porto, vengono costruiti edifici pi\u00f9 grandi e di architettura moderna.\nSociet\u00e0.\nEvoluzione demografica.\nReykjav\u00edk \u00e8 l'insediamento pi\u00f9 popoloso in Islanda e nel 2013 contava 119.764 abitanti. Oggi vi sono presenti numerose minoranze etniche, tra le quali le pi\u00f9 consistenti sono quelle polacche, filippine e danesi. Gli stranieri, al 2013, sono circa l'11% della popolazione.\nReykjav\u00edk \u00e8 suddivisa in 10 distretti:\nLa Regione della Capitale comprende le municipalit\u00e0 limitrofe di Hafnarfj\u00f6r\u00f0ur, Bessasta\u00f0ahreppur, Gar\u00f0ab\u00e6r, K\u00f3pavogur, Seltjarnarnes e Mosfellsb\u00e6r, raggiungendo nel 2013 un totale di 205.675 abitanti.\nPolitica.\n Reykjav\u00edk \u00e8 sede del presidente della repubblica, del parlamento (Al\u00feingshusi\u00f0) e del governo. Vi hanno sede anche le ambasciate.\nEconomia e trasporti.\nA Reykjav\u00edk si trovano soprattutto imprese di servizi, industrie legate alla pesca o all'alta tecnologia (ricerca genetica e laboratori biotecnici).\nBorgart\u00fan \u00e8 il centro finanziario di Reykjav\u00edk, dove hanno sede la maggior parte delle aziende e le tre maggiori banche d'investimento: Glitnir Bank, Kaupthing Bank, Landsbankinn.\nLa citt\u00e0 \u00e8 servita da strade moderne fino a sei corsie. La strada circuminsulana N.1 passa attraverso i quartieri periferici, passando da est sulla collina \"Hellishei\u00f0i\" proveniente dalla direzione di Selfoss e continuando in direzione nordovest verso Akranes e Borgarnes, passando a fianco del massiccio montuoso Esja.\nLa citt\u00e0 \u00e8 servita dall'aeroporto internazionale di Keflav\u00edk, a circa 50\u00a0km, al quale \u00e8 collegata tramite una statale quasi completamente a quattro corsie. Vicino al centro della citt\u00e0 sorge l'aeroporto di Reykjav\u00edk usato principalmente per i voli domestici, per le isole F\u00e6r \u00d8er e la Groenlandia o per voli privati.\nLa citt\u00e0 \u00e8 inoltre dotata di un servizio di mezzi pubblici, operato da Str\u00e6t\u00f3 bs. tramite autobus, strutturato su cinque stazioni decentralizzate. Viene discussa l'opportunit\u00e0 per i mezzi pubblici di passare alla trazione elettrica (energia ampiamente disponibile e a basso costo in Islanda). La soluzione ferrotranviaria \u00e8 stata scartata per via dei frequenti terremoti e sembra delinearsi (2004) una decisione a favore dei filobus. Nel frattempo si testa l'alternativa della trazione a idrogeno.\nPer i collegamenti verso l'esterno della capitale \u00e8 presente il BS\u00cd, il centro viaggiatori. Qui fanno capolinea tutti i pullman verso il resto dell'isola, aeroporto di Keflav\u00edk incluso.\nCultura.\nUniversit\u00e0.\nA Reykjav\u00edk sono presenti due principali campus universitari, di due universit\u00e0 differenti,\nLa prima \u00e8 l'Universit\u00e0 d'Islanda.\nFondata nel 1911 \u00e8 la pi\u00f9 grande universit\u00e0 islandese ed \u00e8 pubblica.\nIl suo principale campus \u00e8 formato da vari edifici posti tra l'aeroporto domestico e il centro della citt\u00e0.\nDall'altra parte dell'aeroporto, tra le rive di Nauth\u00f3lsv\u00edk e la collina del Perlan, vi \u00e8 il moderno edificio dell'Universit\u00e0 di Reykjav\u00edk, una giovane universit\u00e0 privata.\nMusei.\nMuseo nazionale \"\u00dej\u00f3\u00f0minjasafn\".\nIl museo esiste dal 1863 e dal 1955 si trova nell'attuale edificio. Vi sono esposti preziose opere artistiche e oggetti legati alla cultura islandese, nonch\u00e9 gioielli, armi, arte ecclesiastica e oggetti di uso quotidiano.\nOggetti notevoli sono la statuetta bronzea del dio \u00de\u00f3r (Thor), un martello argenteo di Thor (\u00de\u00f3rshamar) nonch\u00e9 il portone della chiesa di Val\u00de\u00f3fssta\u00f0ur riccamente intagliato.\n\"Kjarvalssta\u00f0ir\".\nIl museo in via Fl\u00f3kagata \u00e8 dedicato prevalentemente, come dice il nome, alle opere del pittore J\u00f3hannes Sveinsson Kjarval (1885 - 1972). Vi si trovano nei locali secondari pure esposizioni di altri artisti moderni.\n\"\u00c1smundarsafn\".\nIl museo situato nel Laugardalur \u00e8 dedicato prevalentemente alle opere dello scultore \u00c1smundur Sveinsson (1893-1982). Il museo \u00e8 molto luminoso. Davanti all'edificio si trova un giardino di sculture.\nMuseo \"Einar-J\u00f3nsson\".\nDi fronte all'Hallgr\u00edmskirkja si trova il museo dello scultore islandese Einar J\u00f3nsson. L'edificio ricorda molto gli anni trenta. Al museo \u00e8 annesso un giardino di sculture, nel quale figure un po' mistiche si nascondono dietro a fiori e cespugli.\nRaccolta di manoscritti \"\u00c1rni-Magn\u00fasson\".\nLo studioso \u00c1rni Magn\u00fasson (citato anche in un romanzo del premio Nobel Halld\u00f3r Laxness) raccolse nel XVII secolo migliaia di documenti, manoscritti medievali e altri testi storici portandoli in Danimarca. In seguito a una controversia durata anni la Danimarca restitu\u00ec nel 1971 queste testimonianze di cultura islandese. Adesso sono conservate in questa raccolta e alcune vengono mostrate in un piccolo spazio espositivo al pubblico. Tra i documenti pi\u00f9 preziosi vi \u00e8 il \"Flateyjarb\u00f3k\" (vedasi Brei\u00f0afj\u00f6r\u00f0ur) e il \"Codex Regius\".\nMuseo all'aperto \"\u00c1rb\u00e6jarsafn\".\nNel quartiere \"\u00c1rb\u00e6r\", poco fuori dal centro, si trova il grande museo all'aperto. Vi sono circa 30 case e capanne in torba del XIX secolo, comprensive di arredo interno. I custodi del museo portano i vestiti di quei tempi. Occasionalmente viene rappresentata l'attivit\u00e0 artigiana.\nVita notturna.\nReykjav\u00edk \u00e8 spesso riconosciuta come \"la capitale della vita notturna del nord\": \u00e8 famosa infatti per la sua vita durante i fine settimana. Gli islandesi tendono a uscire la sera relativamente tardi cos\u00ec i bar e le discoteche si riempiono rapidamente verso la mezzanotte.\nTra le principali cause di questo comportamento c'\u00e8 il costo dell'alcool nei bar. La birra, bandita in Islanda fino al 1\u00ba marzo 1989, \u00e8 diventata molto popolare tra gli islandesi ma, come le altre bevande alcoliche, \u00e8 ancora abbastanza costosa: il costo di una pinta attualmente varia tra i 5,50 e i 9 euro.\nPi\u00f9 di cento bar e discoteche sono presenti nel centro di Reykjav\u00edk; la maggior parte di queste si trovano nelle zone di Laugavegur, Austurstr\u00e6ti e nelle strade adiacenti.\nGli orari di chiusura sono attualmente attorno alle cinque del mattino nei fine settimana e all'una di notte nella settimana.\nTeatri.\nNella capitale ha sede il teatro nazionale islandese.\nSport.\nLa citt\u00e0 di Reykjavik conta cinque squadre nella massima serie calcistica islandese: il Fram (diciotto titoli), il Fylkir, il KR Reykjav\u00edk (ventiquattro titoli), il V\u00edkingur (cinque titoli), e il Valur (venti titoli).\nLa squadra di basket del KR Reykjav\u00edk disputa la massima serie del campionato nazionale.\nDal 1964 \u00e8 sede del torneo internazionale di scacchi Reykjav\u00edk Open.\nIn passato in citt\u00e0 \u00e8 stata presente anche una squadra di football americano, la Fj\u00f6lnir Grafarvogur, che ha partecipato all'unico campionato nazionale disputato."}
{"id": "689923", "revid": "122559397", "url": "https://it.wikipedia.org/wiki?curid=689923", "title": "Igor' \u0160alimov", "text": "Dopo aver giocato per un lustro nello Spartak Mosca, nel 1991 si trasferisce in Italia, al Foggia di Zeman, dove gioca 33 incontri di campionato segnando 9 gol e contribuendo in maniera fondamentale al successo di \"Zemanlandia\". Dopo aver disputato un ottimo campionato, la stagione seguente \u00e8 prelevato dall'Inter in cambio di 17 miliardi di lire: fa bene solo nella sua prima stagione (33 presenze e 9 reti), poi ha un calo di condizione e nel 1994 passa al Duisburg, in Germania, appena dopo aver vinto la Coppa UEFA. Dopo un anno trascorso anche in Svizzera, a Lugano, nel 1995 torna in Italia: gioca tra Udinese, Bologna e Napoli, senza riuscire pi\u00f9 a raggiungere i suoi livelli migliori, quelli dei tempi di Foggia e della prima stagione interista, venendo squalificato per due anni nel 1999 per doping.\nTra il 1990 e il 1998 \u00e8 convocato in Nazionale giocando con URSS (20 partite e 2 gol in 2 anni), CSI (4 incontri senza segnare) e Russia (23 presenze e 3 reti), disputando il Mondiale 1990 e due Europei (1992 e 1996).\nBiografia.\nIl padre Michail lavora come operaio, la madre Ludmila invece \u00e8 una cuoca casalinga. Ha un fratello maggiore, Pavel, che ha giocato assieme a lui nelle giovanili dello Spartak Mosca da calciatore. Va a scuola fino a 16 anni, poi smette: se non avesse intrapreso la carriera calcistica, avrebbe sicuramente seguito le orme del padre andando a lavorare con lui in fabbrica. I suoi svaghi, quand'era calciatore, erano giocare a scacchi, giocare a tennis, e leggere i libri classici russi, quest'ultima passione persa dopo l'arrivo in Italia. A Mosca aveva un appartamento e una Mercedes, dopo il suo passaggio all'Inter invece, decide di comprare casa su una collina che s'affaccia sul lago di Como e sceglie di comprarsi una nuova auto.\nArrivato in Italia, riesce subito ad ambientarsi con i nuovi compagni di squadra e dopo pochi mesi riesce gi\u00e0 a parlare abbastanza bene in italiano. Il suo cognome \u00e8 sia di origine tatara sia di origine nomade.\nDurante il suo periodo all'Inter stringe amicizia con Fontolan. Inoltre \u00e8 amico del connazionale Aleksandr Mostovoj. \u00c8 uno dei protagonisti del film \"Zemanlandia\", dedicato al \"Foggia dei miracoli\" di Zeman.\nCaratteristiche tecniche.\nJolly di centrocampo mancino, in Italia \u00e8 schierato soprattutto come esterno destro, dopo aver giocato come terzino sinistro in patria e con l'allenatore dell'Inter Marini, da esterno sinistro allo Spartak Mosca, come centrocampista interno nella Nazionale sovietica e come trequartista nel Foggia zemaniano, pur non essendo definibile n\u00e9 come centrocampista centrale n\u00e9 come regista, essendo il suo ruolo naturale quello di esterno di centrocampo. Data la sua polivalenza, nel gennaio 1992, con l'infortunio del centrocampista Mauro Picasso, il tecnico boemo Zeman lo schiera anche come regista, ruolo nel quale viene impiegato anche da Bagnoli all'Inter e che ha gi\u00e0 interpretato in passato, essendo in grado di impostare il gioco. Dotato di una buona resistenza, ordinato tatticamente, bravo negli inserimenti e in fase di copertura, \u00e8 un giocatore offensivo di qualit\u00e0 e prolifico: nella sua prima e unica stagione a Foggia, ai tempi di Zemanlandia, realizza 11 gol tra campionato e Coppa Italia e secondo lo stesso tecnico boemo, nessun centrocampista segn\u00f2 pi\u00f9 cos\u00ec tanto sotto la sua guida anche negli anni seguenti. Possiede un buon tiro col sinistro inoltre \u0160alimov definisce se stesso come un giocatore \u00abche organizza [il gioco]\u00bb.\nCalciatore dalla classe sopraffina, poteva anche giocare come mediano, ruolo in cui l'ha definitivamente mutato Bagnoli, essendo un ottimo centromediano metodista e buon interditore, ruolo in cui per\u00f2 secondo gli addetti ai lavori sarebbe \u00absprecato\u00bb. Con il tecnico Bagnoli, ai tempi dell'Inter, ha giocato anche in attacco nel 3-5-2 a fianco a Dennis Bergkamp; al Bologna invece ha saputo interpretare bene anche il ruolo di esterno d'attacco in un 3-4-3. Chiamato all'Inter per sostituire l'infortunato Matthaeus, \u00e8 paragonato al tedesco.\nNel 1991 era considerato tra i migliori talenti della Nazionale sovietica allenata da Byshovets.\nCarriera.\nGiocatore.\nSpartak Mosca e Foggia.\nDopo aver realizzato 11 gol in 23 presenze con la squadra riserve, nel 1986 gioca anche qualche manciata di incontri nella massima divisione sovietica con la prima squadra. Nella stagione 1987, \u00e8 schierato stabilmente nella squadra riserve, segna 6 reti in 28 sfide di campionato e dall'anno seguente \u00e8 promosso definitivamente in prima squadra. Il 22 maggio 1988, all'undicesima giornata, \u0160alimov si sblocca, andando a segno contro l'Ararat (1-1) e segnando il suo primo gol da professionista: a fine stagione conta 8 gol realizzati in 8 partite differenti. Il 22 luglio 1989 \u0160alimov realizza la sua prima e unica marcatura nella stagione del titolo per lo Spartak Mosca durante la partita giocata a Charkiv contro il Metalist (3-3). Alla nona giornata nel campionato 1990, il 21 aprile realizza una doppietta ai danni del Metalist (6-0). Il 28 settembre seguente sigla un'altra doppietta, nel 4-0 inflitto dallo Spartak all'Ararat: chiude l'annata con 5 gol in 29 giornate di campionato. Quella del 1991 \u00e8 la sua ultima stagione a Mosca: il 27 luglio firma due reti a Kiev contro la Dinamo (2-3).\nDopo aver giocato per un lustro nello tra il 1986 e il 1991, \u00e8 acquistato dal Foggia nell'estate del 1991 assieme al connazionale Igor' Kolyvanov, entrambi voluti fortemente dall'allenatore ceco Zeman, in cambio di circa 5 miliardi di lire per entrambi, dei quali 1,4 miliardi sarebbero per \u0160alimov (secondo altre fonti 2,9 miliardi). Il trasferimento \u00e8 gestito dal suo procuratore, Reso Shonelitze: si accorda per prendere uno stipendio vicino ai 400 milioni di lire l'anno. Arriva a Foggia nell'indifferenza di tutti e durante l'anno soffre i carichi di lavoro che gli assegna il tecnico Zden\u011bk Zeman, giudicati eccessivi dal russo, dichiarando in seguito che non comprendeva pienamente l'allenatore del Foggia e che con il boemo ha avuto problemi.\nIl 6 gennaio 1992 realizza una doppietta contro la , in una partita persa 5-2 dal Foggia di Zeman: tuttavia, \u0160alimov sfodera un'ottima prestazione, pur giocando sulla mediana. Il 3 febbraio 1992, dopo aver patito una sconfitta contro la , viola il silenzio stampa indetto dalla dirigenza foggiana, andando a parlare nel conferenza stampa dopo la partita perch\u00e9 nessuno l'aveva avvisato.\nNel finale di stagione, verso marzo, si ritrova tra i pi\u00f9 affaticati del Foggia, infatti, anche a causa delle cariche eccessive di allenamento da parte di Zeman, \u0160alimov comincia a giocare male: il 9 marzo 1992 il russo gioca una delle sue peggiori partite dall'arrivo in Italia durante la sfida con l' persa 2-1 e due giorni pi\u00f9 tardi lascia l'allenamento del Foggia poich\u00e9 troppo stanco dopo aver lavorato senza fermarsi per pi\u00f9 di due anni consecutivamente, arrivando da un campionato con il calendario solare. A fine mese torna in condizione e il 30 marzo 1992 sigla una rete nel derby di Puglia giocato contro il Bari (1-3), risultando tra i migliori in campo. Il 15 giugno 1992 s'infortuna al ginocchio destro subendo una distorsione, andando a curarsi in Sardegna.\nAl termine del suo primo anno in Italia si rivela essere uno dei giocatori fondamentali al successo del \"Foggia dei miracoli\" di Zeman, e dopo aver disputato un ottimo campionato, dov'\u00e8 ritenuto come il miglior straniero del torneo, il 14 maggio 1992, si trasferisce ufficialmente all'Inter in cambio di 17,4 miliardi di lire (secondo alcune fonti 17, secondo altre 15 miliardi). in un'operazione complessiva di 23 miliardi.\nInter e i prestiti a Duisburg e Lugano.\nArrivato a Milano, riesce ad ambientarsi subito anche nel suo nuovo club. Firma un contratto quadriennale, andando a percepire un miliardo l'anno di stipendio (altre fonti parlano di 1,7 miliardi e di 900 milioni: diviene cos\u00ec il primo e tutt'oggi unico giocatore russo nella storia della societ\u00e0 milanese e lo straniero pi\u00f9 costoso nella storia della Serie A fino a quel momento, andando ad occupare il ruolo dell'infortunato Lothar Matth\u00e4us. Dopo aver giocato la passata stagione soprattutto come interno di centrocampo, nel precampionato con l'Inter l'allenatore Bagnoli lo schiera per la prima volta da esterno destro al posto di Alessandro Bianchi. Gioca delle buone partite nella sua prima stagione, divenendo uno dei calciatori pi\u00f9 importanti durante quest'annata e a fine anno mette a segno 9 reti: tuttavia, a marzo ha deluso le attese interiste, avendo reso meno di quanto ci si aspettasse da lui.\nNel settembre del 1992 ritira il premio del fair play \"cartellino bianco\" tenuto a Milano e assegnatogli per non aver preso alcun cartellino durante la sua prima stagione in Serie A, dopo aver giocato 33 incontri di campionato e 2962 minuti. Il 26 ottobre 1992, giocando un ottimo match da mediano, realizza una rete nel derby d'Italia contro la , partita vinta 3-1 dall'Inter. A met\u00e0 stagione \u00e8 definito come il giocatore pi\u00f9 in forma del torneo. L'11 gennaio 1993 realizza una doppietta contro il suo ex Foggia, che aveva ancora Zeman in panchina, disputando l'incontro come migliore in campo. Dopo aver avuto un calo di condizione, nel mese di marzo torna in forma e il 22 marzo 1993 va in gol nuovamente contro la Juventus (0-2), segnando con un pallonetto che supera l'estremo difensore avversario Angelo Peruzzi.\nDiversamente, l'anno successivo non rese alla stessa maniera, in una stagione dov'\u00e8 subito contestato e venendo ceduto nel 1994 ai tedeschi del .\nNel luglio del 1993 l'Udinese cede Francesco Dell'Anno all'Inter e sembrava che la societ\u00e0 friulana si fosse accordata coi milanesi per uno scambio con \u0160alimov, che doveva arrivare in prestito nonostante non avesse intenzione di trasferirsi a Udine, ma il contratto depositato in Lega dall'Inter non presenta alcuna clausola legata a \u0160alimov, che resta quindi a Milano: l'Udinese chiede un rimborso di 8 miliardi di lire, ma alla fine si accorda con l'Inter per ottenerne mezzo miliardo.\nComincia la nuova stagione sottotono, collezionando diverse partite giocate negativamente.\nIl 25 ottobre 1993, l'allenatore dei nerazzurri Osvaldo Bagnoli lo manda in tribuna nella sfida contro l'. Nel novembre del 1993, \u0160alimov realizza il 2-1 per l'Inter in una sfida persa contro la Lucchese, consentendo al club nerazzurro di passare agli ottavi di Coppa Italia nonostante la sconfitta (i milanesi aveva vinto 2-0 all'andata). Il 6 dicembre realizza il suo primo e il suo secondo gol in campionato andando a segno con una doppietta contro il (2-0). Per \u0160alimov gli incontri giocati male continuano anche dopo l'esonero di Bagnoli e l'arrivo in panchina di Gianpiero Marini: il 21 marzo 1994 gioca una delle sue peggiori partite nel derby della Madonnina contro il , riuscendo anche a fare peggio sei giorni dopo, nell'incontro di campionato perso 3-1 in casa contro il . La sua seconda stagione a Milano, terminata con 18 presenze e 2 gol, \u00e8 considerata fallimentare.\nIl 12 settembre 1994 \u00e8 ufficializzata la sua cessione in prestito ai tedeschi del Duisburg, andando a giocare in Bundesliga. Dopo ventun presenze senza lasciare il segno, ritorna a Milano. Terminata l'esperienza tedesca, il 29 luglio 1995 il russo accetta di andare a giocare in prestito in Svizzera, al Lugano, dov'\u00e8 il miglior giocatore dell'organico svizzero per distacco, con cui firma un contratto da 300 milioni di lire. Neanche un mese dopo, \u0160alimov affronta nuovamente la sua ex Inter nella Coppa UEFA 1995-1996: gli svizzeri, sottovalutati alla vigilia, con \u0160alimov titolare in entrambi gli incontri, che gioca bene sia all'andata sia soprattutto al ritorno a San Siro vinto 1-0 all'85', eliminano l'Inter per 2-1.\nSegna 4 gol in 12 incontri di campionato nella prima parte di stagione, tornando in Italia dopo essersi accordato con l'Udinese nel novembre 1995.\nUdinese, Bologna e Napoli.\nA 27 anni il russo torna in Italia, vestendo la divisa dell'Udinese, ma ormai non rende pi\u00f9 come ai tempi dell'Inter. Esordisce il 4 dicembre contro la (1-1), giocando parte del match da mediano. Disputa una buona partita contro il Padova, nel successo friulano per 3-1 entrando nella ripresa per Giovanni Stroppa. Disputa una buona partita contro il Padova, nel successo friulano per 3-1 entrando nella ripresa per Giovanni Stroppa. Non segna alcun gol in 20 incontri di campionato.\nIl 19 settembre 1996 \u00e8 ufficiale il suo trasferimento al Bologna a costo zero dall'Udinese, firmando un contratto annuale da 400 milioni di lire. A Bologna ritrova il suo ex compagno di squadra all'Inter Davide Fontolan e il connazionale Igor' Kolyvanov, con il quale era arrivato a Foggia cinque anni prima. In questa sua nuova esperienza, \u00e8 schierato spesso come esterno offensivo o nel ruolo di regista. Il 14 ottobre 1996 firma il suo primo gol con la maglia del Bologna contro la (2-1). Durante questa stagione, \u0160alimov cede in resistenza, non riuscendo pi\u00f9 a tenere i 90 minuti e anzi, faticando per giocare anche solo un tempo. Il 3 febbraio 1997 realizza la sua seconda rete per il Bologna nella gara contro il Verona (6-1). Il 16 febbraio, in una sfida di campionato persa contro il Milan 2-0, subisce una distorsione al ginocchio sinistro dopo un grave fallo da parte dell'avversario rossonero Jesper Blomqvist. Il primo giugno 1997 realizza una rete contro la sua ex Inter (2-2). Il 5 aprile 1998 firma un gol da ex contro l'Udinese, sfida vinta 2-0. Nel maggio 1998, sul finire del contratto col Bologna, in scadenza il 30 giugno, il russo annuncia su internet di essere alla ricerca di una nuova squadra tramite un video che al tempo era visibile sul sito \"calciomercato.com\": con ci\u00f2, \u0160alimov diviene il primo calciatore in Italia a fare una cosa del genere. Conclude l'esperienza emiliana totalizzando 33 presenze e 5 marcature.\nPassa al Napoli nel luglio 1998, firmando un contratto annuale con opzione per l'anno seguente. Il 19 aprile 1999 segna l'1-1 tra e Napoli. In questa stagione dimostra di essere ormai un giocatore abbastanza lento, statico, giocando quasi da ex calciatore. Gioca 19 partite e mette a segno due reti per i partenopei. Il 2 ottobre 1999 \u00e8 squalificato dalla Commissione Disciplinare della Lega Calcio per due anni per doping in seguito all'uso di nandrolone (norandrosterone), risultando positivo alle analisi dopo la partita di campionato disputata tra Napoli e del 16 maggio 1999. Le controanalisi del 6 luglio 1999 confermano la positivit\u00e0 del russo. La squalifica \u00e8 resa attiva dal 21 agosto 1999, quando il giocatore russo \u00e8 gi\u00e0 tornato in patria. \u0160alimov dice d'aver assunto il nandrolone dopo aver mangiato della carne trattata con questa sostanza, poich\u00e9 gli era stato consigliato di mangiare molta carne, anche cruda, da un medico che l'aveva preso in cura mentre era ricoverato in un ospedale di Mosca per un'emorragia interna. Argomentazione che la Commissione Disciplinare considera inattendibile, anche perch\u00e9 il giocatore russo non aveva alcuna prova per dimostrare d'aver assunto carne contenente nandrolone.\nIn seguito alla sospensione, decide di ritirarsi dal calcio giocato, a 30 anni.\nNazionale.\nIl 13 giugno 1990 esordisce nella Nazionale dell'Unione Sovietica giocando da titolare la seconda partita del Mondiale di Italia '90 contro l'Argentina, sfida persa 2-0. \u00c8 schierato titolare anche nella successiva gara del Mondiale, nell'inutile successo ottenuto sul Camerun per 4-0, uscendo alla fine del primo tempo al posto di Oleksandr Zavarov. Nel giro di poco pi\u00f9 d'un anno, gioca venti partite con l'URSS andando a segno due volte, prima che venga convocato nella neonata Nazionale della CSI: debutta il 12 febbraio 1992 contro la Spagna (1-1) e gioca solo quattro incontri, l'ultimo il 12 giugno dello stesso anno, nell'Europeo svedese contro la Germania (1-1). La Nazionale del CSI verr\u00e0 eliminata alla fase a gironi.\nIl 14 ottobre 1992 esordisce titolare e da capitano nella Nazionale russa in una sfida contro l'Islanda valida per le qualificazioni ai Mondiali del 1994 negli USA. Il 14 aprile 1993 \u0160alimov segna il suo primo gol con la Nazionale russa contro il Lussemburgo (0-4), altro incontro valido per le qualificazioni mondiali. Gioca in tutto 7 partite da capitano, tra il 1992 e il 1993, tutte e sette utili per ottenere l'accesso al Mondiale americano: la Russia arriva al secondo posto nel girone dietro la Grecia ed \u00e8 qualificato automaticamente.\nNel dicembre 1993, 14 giocatori russi, qualificatisi per i Mondiali 1994 negli USA, scrivono una lettera indirizzata alla federcalcio russa, una sorta di \"ammutinamento\" nella quale chiedono di riavere come CT Anatolij By\u0161ovec al posto di Pavel Sadyrin, in realt\u00e0 un pretesto per chiedere dei premi maggiori e chiedere anche di portare al Mondiale americano gli sponsor personali invece dello sponsor unico della Nazionale russa: la risposta della federazione russa \u00e8 una richiesta alla FIFA per squalificare i 14 giocatori che hanno firmato la lettera.\nSadyrin resta sulla panchina della Nazionale russa anche durante i Mondiali americani. A causa di ci\u00f2, nonostante \u0160alimov abbia contribuito a portare la Russia al Mondiale statunitense, dal novembre 1993 al settembre 1994, Sadyrin, che l'aveva anche designato come capitano, decide di non convocarlo pi\u00f9: il russo salta il Mondiale 1994. Ritorna a giocare con la maglia della Russia solo il 7 settembre 1994, circa 10 mesi dopo, con l'arrivo in panchina di Oleg Romancev al posto di Sadyrin, che aveva fallito al Mondiale 1994 uscendo nella prima fase: gioca un'amichevole contro la Germania (0-1). Successivamente \u00e8 convocato e schierato con meno frequenza anche da Romancev, che gli fa giocare qualche incontro valido per le qualificazioni all'Europeo 1996. Con l'arrivo di Boris Ignat'ev alla guida della Russia nel 1996, \u0160alimov, gi\u00e0 ben inquadrato dal nuovo ct che non lo vede nel pieno della condizione psicofisica, viene convocato con meno frequenza e dal 1998 non gioca pi\u00f9 alcun incontro in Nazionale: termina la sua esperienza internazionale con 47 presenze e 5 gol tra il 1990 e il 1998.\nAllenatore.\nNel 2003 si mette alla guida dell'Uralan, con Leonid Sluckij allenatore della squadra riserve.\nDopo aver allenato nelle prime due serie del campionato russo e la Nazionale femminile russa, \u00e8 diventato il coordinatore delle squadre giovanili nazionali della Russia. Dal 2011 \u00e8 l'assistente di Nikolaj Pisarev nell'Under-21 russa.\nIl 29 aprile 2016 viene promosso in prima squadra come vice di Oleg Kononov. Il 26 settembre con l'esonero di quest'ultimo viene nominato allenatore interim. Il 7 ottobre seguente dopo 5 vittorie in 6 partite il club russo lo nomina nuovo tecnico, firmando un triennale. Chiude il primo anno al quarto posto in campionato con accesso all'Europa League, porta il club russo fine agli ottavi di finale della Coppa di Russia e dell'Europa League."}
{"id": "689924", "revid": "1543377", "url": "https://it.wikipedia.org/wiki?curid=689924", "title": "Panama", "text": "Panama (pron. ; desuete le grafie \"Panam\u00e1\" e \"Panam\u00e0\", che si rifacevano alla pronuncia in spagnolo: \"Panam\u00e1\" /pana'ma/), ufficialmente Repubblica di Panama (\"Rep\u00fablica de Panam\u00e1\"), \u00e8 uno Stato dell'America centrale, situato nella parte pi\u00f9 stretta della regione istmica. Confina a nord con il Mar delle Antille, a est con la Colombia, a sud con l'Oceano Pacifico e a ovest e nord-ovest con la Costa Rica. Si estende per \u00a0km\u00b2 e ha una popolazione, nel 2013, di abitanti. La capitale \u00e8 Panama, citt\u00e0 che conta quasi abitanti.\nPanama \u00e8 una repubblica presidenziale, l'attuale capo di Stato e del governo \u00e8 Laurentino Cortizo. La lingua ufficiale \u00e8 lo spagnolo; nelle province di Bocas del Toro e di Col\u00f3n si parla anche il wari wari, un miscuglio d'inglese e spagnolo tipico dei paesi Caraibici. Nelle comarche indigene di Ember\u00e1-Wounaan, Kuna Yala e Ng\u00f6be-Bugl\u00e9 si parlano le lingue indigene.\nStoria.\nLe coste di Panama furono esplorate per la prima volta da Cristoforo Colombo nel 1502 quando, nel corso del suo quarto viaggio, il navigatore si trovava alla ricerca di un passaggio che mettesse in comunicazione l'Oceano Atlantico con l'Oceano Pacifico (da lui ritenuto essere l'Oceano Indiano). Colombo ebbe netta la sensazione di trovarsi vicino a un istmo, anche perch\u00e9 gli indigeni confermarono che al di l\u00e0, oltre le montagne, c'era mare. Tuttavia, fu solo undici anni dopo che Vasco N\u00fa\u00f1ez de Balboa riusc\u00ec ad attraversare a piedi l'istmo, avvistando l'Oceano Pacifico (un monumento in ricordo dello scopritore si trova a Panama su Avenida Balboa). Successivamente, la regione divenne una colonia dell'Impero spagnolo.\nNel 1821, sotto la direzione dell'allora colonnello Jos\u00e9 F\u00e1brega, Panama dichiar\u00f2 la propria indipendenza dalla Spagna e si un\u00ec alla Repubblica di Colombia (la Grande Colombia di Sim\u00f3n Bol\u00edvar). Quando questa si dissolse nel 1830, Panama rimase parte dello Stato della Colombia.\nIntanto, tra il 1850 e il 1855, venne costruita la prima ferrovia transcontinentale americana, la Panama Railway.\nLa Repubblica di Panama nasce da un contenzioso economico scaturito tra gli Stati Uniti e la Colombia, nazione che possedeva i territori panamensi prima del 1903.\nIn seguito al desiderio del presidente statunitense Roosevelt di aprire un canale che collegasse l'Atlantico al Pacifico, e in seguito al rifiuto da parte della Colombia di concedere la gestione dell'istmo a un consorzio nordamericano, gli Stati Uniti inviarono nel territorio panamense la nave da guerra Nashville, che conquist\u00f2 facilmente il territorio. Il 3 novembre 1903, la Repubblica di Panama dichiar\u00f2 la propria indipendenza dalla Colombia. Il Presidente del Consiglio Municipale Demetrio H. Brid, la pi\u00f9 alta autorit\u00e0 all'epoca, divenne Presidente \"de facto\" e nomin\u00f2 il 4 novembre un governo provvisorio a dirigere gli affari della nuova repubblica. Gli Stati Uniti, primo Stato a riconoscere la nuova repubblica, inviarono l'esercito a difenderne gli interessi economici legati al canale. L'Assemblea Costituente del 1904 elesse Manuel Amador Guerrero, importante membro del partito dei Conservatori, primo presidente costituzionale della Repubblica di Panama.\nNel dicembre del 1903, rappresentanti della repubblica firmarono il Trattato Hay-Bunau Varilla con gli Stati Uniti, che garant\u00ec il diritto a questi ultimi di costruire e amministrare indefinitamente il Canale di Panama, che sarebbe stato aperto nel 1914. Il trattato gener\u00f2 un contenzioso diplomatico tra i due paesi, che raggiunse il punto critico nelle rivolte del Giorno dei Martiri (9 gennaio 1964). Nel 1977 la firma dei trattati Torrijos-Carter pose fine al contenzioso.\nL'intento originale dei padri fondatori era di portare pace e armonia tra i due maggiori partiti, i Conservatori e i Liberali. Il governo panamense attravers\u00f2 comunque periodi di instabilit\u00e0 e corruzione e, in vari momenti della sua storia, il mandato di un presidente eletto termin\u00f2 prematuramente. Nel 1968 un golpe rovesci\u00f2 il governo del recentemente eletto Arnulfo Arias Madrid. Il generale Omar Torrijos riusc\u00ec ad assumere un forte ruolo di potere all'interno della giunta militare a capo del Paese e, in seguito, a imporsi in modo autocratico fino al giorno della sua morte, avvenuta in un incidente aereo nel 1981.\nDopo la morte di Torrijos, il potere pass\u00f2 nelle mani del generale Manuel Noriega, precedentemente a capo della polizia segreta panamense ed ex-informatore della CIA. Gli Stati Uniti rivolsero a Noriega l'accusa di traffico di droga internazionale e il 20 dicembre 1989 ventisettemila soldati statunitensi invasero Panama, con l'intenzione di rimuovere Noriega.\nPoche ore dopo l'avvio dell'operazione \"Just Cause\", in una cerimonia che ebbe luogo all'interno della base militare statunitense nella precedente Zona del Canale di Panama, Guillermo Endara (vincitore nelle elezioni del maggio 1989) prest\u00f2 giuramento come nuovo presidente di Panama.\nDieci anni dopo l'invasione, l'amministrazione del Canale torn\u00f2 sotto il controllo panamense, in accordo con la tempistica stabilita nei trattati Torrijos-Carter. Dopo l'invasione, Noriega trov\u00f2 asilo presso la missione diplomatica della Santa Sede, rappresentata a Panama da mons. Jos\u00e9 S. Laboa. Noriega si arrese ai militari statunitensi dopo che erano state diffuse voci che la folla era pronta ad assaltare la nunziatura apostolica e a linciarlo. Condotto in Florida, ne fu richiesta formalmente l'estradizione e fu processato. Pochi giorni prima della scarcerazione, alla fine di agosto 2007, il giudice statunitense William Turnoff ha concesso il via libera all'estradizione in Francia dell'ex dittatore, che deve scontare un'ulteriore condanna del tribunale francese, respingendo cos\u00ec la richiesta degli avvocati di Noriega di permettergli il ritorno a Panama.\nIn ottemperanza ai trattati Torrijos-Carter, gli Stati Uniti hanno restituito tutto il territorio del Canale a Panama il 31 dicembre 1999, ma si sono riservati il diritto di intervenire militarmente nell'interesse della sicurezza nazionale.\nNel 2006 la popolazione di Panama con un referendum ha approvato l'Espansione del Canale di Panama, in modo da incrementare il numero di navi in transito.\nLa politica a Panama si muove sulla struttura di una repubblica democratica e presidenziale. Il Presidente della Repubblica \u00e8 sia capo di Stato, sia capo del governo. Il sistema politico \u00e8 multipartitico. Il potere esecutivo \u00e8 esercitato dal Governo. Il potere legislativo \u00e8 assegnato sia al Governo, sia all'Assemblea Nazionale. La magistratura \u00e8 indipendente sia dal potere esecutivo, sia da quello legislativo.\nGeografia.\nIl confine tra l'America settentrionale, comprensiva della porzione comunemente indicata come America centrale, e l'America meridionale generalmente viene posto lungo l'istmo di Panama, circostanza questa che rende Panama un Paese transcontinentale in quanto posto a cavallo tra i due continenti.\nIl punto pi\u00f9 elevato del paese \u00e8 la cima del vulcano Bar\u00f9 (3.474 metri), una montagna appartenente alla cordigliera di Talamanca e situata non lontano dal confine con la Costa Rica.\nClima.\nIl clima \u00e8 assimilabile a grandi linee a quello dei Caraibi, con numerosi spunti equatoriali soprattutto lungo la costa caraibica e decisamente meno lungo la costa pacifica con l'eccezione della parte pi\u00f9 meridionale del paese, una stagione \"secca\" molto calda e temperature massime sempre sui 33-35\u00a0\u00b0C, con una percepibile percentuale di umidit\u00e0 relativa ma anche buona ventilazione; la stagione umida o delle piogge dura da aprile a novembre (in alcune zone \u00e8 coinvolto anche tutto dicembre) ed \u00e8 molto afosa, con temperature medie massime diurne tendenzialmente tra i 29 e i 31 gradi (talvolta leggermente pi\u00f9 miti), piogge giornaliere costanti e forte umidit\u00e0 relativa (il minimo valore diurno medio attorno al 65%). Ovunque nel paese le temperature minime giornaliere raramente scendono poco sotto i 20\u00a0\u00b0C al livello del mare fino alle zone di bassa collina.\nPopolazione.\nEtnie.\nPanama \u00e8 un paese di immigrazione composto per la maggior parte (65%) della popolazione da meticci. A causa della immigrazione di origine africana e giamaicana, il 14% \u00e8 composto da discendenti di neri, mulatti o zambo. Il 10% \u00e8 composto da discendenti di europei e americani (di Stati Uniti, Costa Rica, Italia, Inghilterra, Canada, Francia, Spagna e Venezuela). L'immigrazione di origine asiatica (cinese, indiana, giapponese, coreano, taiwanese, ecc.) ha contribuito alla composizione etnica del paese, e quasi il 4% della popolazione \u00e8 discendente da asiatici. Il 7% della popolazione \u00e8 nativo (Dule, Bugle, Ng\u00e4be, Bribri, Teribe, Wounan, Ember\u00e1).\nReligione.\nLe seguenti percentuali sono i dati secondo uno studio mondiale riguardo all'affiliazione religiosa per Paese, realizzato da Pew Research Religion &amp; Public Life Project:\nLingue.\nLa lingua ufficiale \u00e8 lo spagnolo ma, a causa della presenza di immigrati, ci sono minoranze significative di inglese, italiano, cinese, arabo, ecc. Nelle cinque regioni indigene del paese si parlano anche lingue amerinde e afro-caraibiche.\nOrdinamento dello Stato.\nSuddivisione amministrativa.\nPanama \u00e8 diviso in nove province (\"provincias\") e tre regioni indigene con status di provincia chiamate in spagnolo \"comarcas ind\u00edgenas\" (abbreviato spesso in \"comarcas\").\nVi sono inoltre altre due \"comarcas\" all'interno delle province che sono considerate equivalenti a un \"corregimiento\" (comune).\nLe province (fra parentesi il capoluogo) sono:\nLe tre comarche indigene sono:\nLe due zone autonome indigene sub-provinciali della comarca di Kuna Yala sono:\nLe province e alcune comarche sono suddivise in distretti (\"distritos\"), a loro volta suddivisi in corregimientos.\nCostituzione.\nLa Costituzione di Panama (Constituci\u00f3n de Panam\u00e1) risale all' 11 ottobre 1972.\nEconomia.\nIl tasso di disoccupazione (al 2,1%) di Panama \u00e8 il pi\u00f9 basso dell'America Centrale (quello pi\u00f9 alto risulta essere quello del Belize); la maggior parte della disoccupazione \u00e8 relativa a Indios che vivono nelle riserve. Il 27% della popolazione del paese vive in povert\u00e0. Tuttavia, l'economia panamense \u00e8 cresciuta dell'8% nel 2006 e, per la prima volta , il settore pubblico ha chiuso il 2006 con un \"surplus\" commerciale di 88 milioni di dollari. La crescita del prodotto interno lordo nazionale \u00e8 continuata con un pi\u00f9 11,5% nel 2007 e un pi\u00f9 9,2% nel 2008. L'aumento del PIL ha rallentato nel 2009 a causa della recessione globale (pur chiudendo l'anno in positivo con un pi\u00f9 2,5%), ma la Commissione Economica per l'America Latina e i Caraibi (ECLAC) dell'Onu prevede una crescita del 5% nel 2010.\nL'economia panamense \u00e8 basata sul terziario, fortemente influenzata dal settore bancario, dal commercio e dal turismo, principalmente a causa della sua posizione geografica. Il trasferimento del Canale e delle installazioni militari, precedentemente nelle mani degli Stati Uniti, ha dato origine alla costruzione di nuovi progetti. L'amministrazione di Mart\u00edn Torrijos ha intrapreso controverse riforme strutturali, ovvero una riforma fiscale e una pi\u00f9 difficile riforma sociale. Inoltre, il 22 ottobre 2006 la costruzione di un terzo gruppo di chiuse per il Canale di Panama \u00e8 stata approvata da un referendum popolare (sebbene la percentuale di votanti rispetto agli aventi diritto non fosse molto alta). \u00c8 stato stimato che occorreranno 5,25 miliardi di dollari per la realizzazione del progetto.\nLa moneta ufficiale panamense \u00e8 il balboa, il cui valore \u00e8 sempre stato legato a quello del dollaro, con il quale ha un cambio 1:1. Nel paese sono utilizzate le banconote statunitensi, perch\u00e9 il balboa cartaceo non esiste: si possono trovare solamente le monete da 1 balboa, 50, 25, 10, 5 e 1 centesimi. Panama \u00e8 uno dei tre Paesi della regione ad aver dollarizzato la propria economia. Gli altri sono l'Ecuador ed El Salvador.\nNel 2011 \u00e8 stata coniata una nuova moneta del valore di un balboa che riporta l'effigie di Vasco Nu\u00f1ez de Balboa.\nPer la bassa imposizione fiscale attuata e, in particolare, per l'assenza di norme e misure restrittive di controllo sul versante delle transazioni finanziarie, Panama \u00e8 annoverata tra i cosiddetti \"paradisi fiscali\". Infatti unitamente alle Filippine, Isole Cook, Liberia, Isole Marshall, Montserrat, Nauru, Niue, Belize, Vanuatu, Brunei, Costa Rica, Guatemala e Uruguay fa parte delle 14 giurisdizioni che, in base all'ultimo rapporto del giugno 2010 dell'Organizzazione con sede a Parigi, ancora figurano nella cosiddetta lista grigia dell'OCSE sotto la voce tax haven e centri finanziari. \nDal punto di vista commerciale Panama ha sviluppato diverse coltivazioni agricole, per il consumo interno, ma che sono anche importanti voci della esportazione: banane, riso, mais, caff\u00e8, canna da zucchero. Di rilievo \u00e8 l'allevamento, commercializzazione, e la esportazione di gamberi.\nIl Paese \u00e8 interamente attraversato dalla strada Panamericana.\nIl settore agricolo rappresentava nel 2011 il 4,3% del PIL nazionale, mentre l'industria il 16,6%, secondo i dati del CIA World Factbook.\nIl sistema fiscale.\nEstremamente sviluppato risulta essere il settore dei servizi legali, . \nI \"Panama Papers\".\nNell'aprile 2016 Panama \u00e8 protagonista di una fuga di informazioni confidenziali provenienti dagli archivi informatici dello studio Mossack Fonseca, il pi\u00f9 grande studio legale del mondo operante da Panama, riguardanti i titolari di societ\u00e0 offshore panamensi, tra cui note personalit\u00e0 (politici, imprenditori, sportivi, attori) di tutto il mondo. Bench\u00e9 le attivit\u00e0 rivelate non costituiscano un'infrazione della legislazione locale, possono costituire un illecito nei paesi di residenza fiscale dei titolari di tali societ\u00e0 offshore.\nSport.\nBaseball.\nIl baseball \u00e8 lo sport pi\u00f9 popolare ed \u00e8 considerato lo \"sport nazionale\". Parecchi giocatori panamensi hanno giocato nella Major League Baseball degli Stati Uniti, come ad esempio Humberto Robinson, primo panamense al debutto in MLB; Rod Carew, membro della Hall of Fame, e Mariano Rivera. \nPallacanestro.\nAnche la pallacanestro \u00e8 molto popolare, soprattutto nelle citt\u00e0 di Panama e Colon. Si sono messi in luce giocatori come Rolando Blackman. \nPugilato.\nIl pugilato \u00e8 una delle discipline pi\u00f9 praticate in tutto il territorio, e una delle leggende di questo sport \u00e8 Roberto Dur\u00e1n, campione del mondo in quattro diverse categorie di peso.\nCalcio.\nIl calcio, che per gran parte del XX secolo \u00e8 stato uno sport minore \u00e8 cresciuto notevolmente ed \u00e8 diventato molto popolare grazie ai successi di giocatori storici come Luis Ernesto Tapia, Armando Dely Valdes, Rommel Fern\u00e1ndez e Julio Dely Vald\u00e9s; attualmente spiccano figure come Jaime Penedo, Rom\u00e1n Torres, Felipe Baloy, Blas P\u00e9rez, Luis Tejada, Gabriel Torres e Harold Cummings.\nLa nazionale di calcio di Panama si \u00e8 qualificata per la prima volta per la fase finale della coppa del mondo in occasione delle eliminatorie di Russia 2018.\nNel corso del torneo in Russia, il 24 giugno 2018 il giocatore e capitano Baloy, all'et\u00e0 di 37 anni, ha segnato il primo storico goal in una fase finale dei mondiali della nazionale del Panama, contro l'Inghilterra.\nAtletica.\nL'atletica \u00e8 un'altra disciplina popolare nella Citt\u00e0 di Panama e nella provincia di Colon; l'unica medaglia d'oro olimpica di Panama (Pechino 2008) \u00e8 nativa di quella provincia; Irving Saladino, uno dei migliori saltatori in lungo del mondo, oro mondiale ai Campionati del mondo di atletica leggera 2007 a Osaka. Un altro atleta eccezionale \u00e8 Alonso Edward, runner-up dei 200 metri ai Mondiali di Berlino 2009, ed \u00e8 il detentore del record continentale.\nLo stadio nazionale del paese ha adottato il nome del giocatore Rommel Fern\u00e1ndez, quando mor\u00ec in Spagna nel 1993, vittima di un incidente stradale.\nCultura.\nLetteratura.\nNel XX secolo, nel contesto di una letteratura panamense, si distinse la figura di Ricardo Mir\u00f3, importante poeta panamense, a cui \u00e8 stato dedicato il \"Premio Ricardo Mir\u00f3\" (o \"Concurso Nacional de Literatura Ricardo Mir\u00f3\"), come alto riconoscimento letterario panamense.\nMusica.\nUn tipo di danza folcloristica di origini culturali panamensi \u00e8 rappresentato dal tamborito.\nNell'ambito musicale panamense nel XXI secolo ricordiamo Sech, cantante e produttore discografico, la cui musica si basa sul genere urbano/reggaeton.\nPatrimoni dell'umanit\u00e0.\nBen 5 siti di Panama sono stati inseriti nella Lista dei patrimoni dell'umanit\u00e0 dell'UNESCO:\nTradizioni.\nFestivit\u00e0.\nIn ricordo delle rivolte scoppiate il 9 gennaio 1964, quando una folla ostile tent\u00f2 di entrare nella Zona del Canale in protesta contro quello che venne percepito come un attacco della Polizia della Zona del Canale (statunitense) contro una dimostrazione studentesca (panamense). Le rivolte infatti incominciarono dopo che una bandiera panamense fu lacerata da soldati della Polizia durante una manifestazione studentesca che rivendicava il diritto di issare la bandiera panamense accanto a quella statunitense. Alcune unit\u00e0 dell'Esercito degli Stati Uniti vennero coinvolte nel tentativo di sedare la rivolta dopo che la Polizia era stata sopraffatta. Dopo tre giorni di combattimento, rimasero uccisi 22 Panamensi e 4 soldati statunitensi.\nQuesti due giorni nel mese di novembre hanno il significato di festa e di orgoglio panamense. Il 3 novembre si svolgono diverse manifestazioni con le scuole pubbliche e private che sfilano nei vari capoluoghi di provincia con musiche e dimostrazioni di allegria e orgoglio per il loro Paese. Il 4 novembre \u00e8 il Giorno della Bandiera: si dimostra il rispetto e l'orgoglio per la patria giurando fedelt\u00e0 davanti alla Bandiera, gesto compiuto in particolare dalle forze di Polizia (l'esercito \u00e8 stato sciolto), dal Presidente della Repubblica e dalle scuole.\nL'11 ottobre 2017 Panama conquista la sua prima qualificazione alla fase finale di una Coppa del Mondo FIFA grazie a un gol all'88' di Rom\u00e1n Torres. Il presidente Juan Carlos Varela, all'indomani, dichiara l'11 ottobre festa nazionale."}
{"id": "689925", "revid": "125396900", "url": "https://it.wikipedia.org/wiki?curid=689925", "title": "Antonio Manicone", "text": "Biografia.\nSuo figlio Carlo Manicone (nato nel 1998) \u00e8 anch'egli un calciatore.\nCarriera.\nGiocatore.\nCresciuto nelle giovanili dell', si mette in mostra nel , dove disputa da titolare il campionato di Serie C1. Gioca poi due anni col Palermo. Qui ottiene una promozione dalla Serie C2 alla Serie C1 e nella stagione 1987-1988 raggiunge la finale di Coppa Italia Serie C, persa nel doppio confronto col , giocando entrambe le sfide.\nPassato al di Zden\u011bk Zeman, sotto la guida del boemo disputa con i rossoneri pugliesi due campionati di Serie B, il secondo concluso con la promozione in Serie A. Nel 1991-1992 passa all'Udinese, con la quale ottiene un'altra promozione nella massima serie (34 presenze e 2 gol all'attivo) giocando un ottimo campionato, e con la quale la stagione successiva esordisce in A (il 6 settembre 1992 in Udinese-Inter 2-1) nel corso del campionato 1992-1993. Il 4 ottobre 1992 firma il suo primo gol in Serie A nella partita Udinese-Pescara (5-2).\nNell'autunno del 1992 lo ingaggia l'Inter, che lo fa debuttare in campionato il 3 gennaio 1993 nella partita Inter-Genoa (4-0), e totalizza 20 presenze in campionato, con un gol. Il 22 settembre del 1993 esordisce in Nazionale a Tallinn contro l'Estonia, convocato da Arrigo Sacchi per la gara di qualificazione ai Mondiali statunitensi del 1994. Nel 1993-1994 vince la Coppa UEFA con l'Inter; non viene inserito dal CT azzurro nella lista dei convocati per il campionato del mondo.\nInizia la stagione 1994-1995 nell'Inter e a novembre del 1994 lascia i \"nerazzurri\" dopo aver totalizzato 59 presenze e un gol in gare di campionato, 11 presenze e 1 gol nelle coppe europee e 9 presenze in Coppa Italia; lo ingaggia il Genoa, con il quale retrocede in Serie B dopo uno spareggio con il Padova; nella stagione 1995-1996 \u00e8 all'Inter sotto la guida di Hodgson.\nNel 1997 va al e termina la stagione con la retrocessione in Serie B; l'anno successivo sempre con il Perugia \u00e8 promosso in Serie A. A gennaio del 1999 si trasferisce al in Serie B, contribuendo alla salvezza della compagine calabrese.\nSuccessivamente prosegue la propria carriera nei campionati di Serie C1 e Serie C2 indossando le maglie di Lecco e Pro Patria, dove ottiene una promozione dalla Serie C2 alla Serie C1.\nAllenatore.\nTerminata la carriera da calciatore, Manicone intraprende quella da allenatore entrando come prima esperienza nello staff delle giovanili dell': 2004-05 vice allenatore della Primavera, 2005-2006 tecnico degli Allievi nazionali, dal 2006 al 2008 tecnico degli Allievi regionali, un triennio tornando nel ruolo di vice allenatore della Primavera, con Esposito prima e poi con Fulvio Pea. Nel 2011 \u00e8 vice allenatore della Berretti guidata da Sergio Zanetti, che a fine anno vince il campionato nazionale di categoria.\nNel giugno del 2012 diventa l'allenatore in seconda del tecnico Vladimir Petkovi\u0107 sulla panchina della Lazio, con cui vince, nel giugno 2013, la finale di Coppa Italia contro la Roma. A gennaio 2014 viene esonerato, insieme a Vladimir Petkovi\u0107, dal club romano. Dal 1\u00ba luglio 2014 \u00e8 vice-allenatore della Nazionale svizzera. Nell'estate del 2021 segue il tecnico slavo a Bordeaux.\nDopo il ritiro.\nHa collaborato come opinionista sportivo in trasmissioni della TV Svizzera."}
{"id": "689929", "revid": "209113", "url": "https://it.wikipedia.org/wiki?curid=689929", "title": "Galatea (Nereide)", "text": "Galatea (in greco \"Gal\u00e0teia\", \"lattea\", ma questa interpretazione sembra un'etimologia popolare data dalla somiglianza con l'aggettivo \u03b3\u03ac\u03bb\u03b1\u03ba\u03c4\u03bf\u03c2, \u03b3\u03b1\u03bb\u03b1\u03ba\u03c4\u03b5\u03af\u03b1, derivato da \u03b3\u03ac\u03bb\u03b1 'latte', mentre la vera origine potrebbe essere \u03b3\u03b1\u03bb\u03ae\u03bd\u03b7 'calma': \"la dea del mare calmo\") \u00e8 una figura della mitologia greca, una delle cinquanta ninfe del mare, le Nereidi, figlie di Nereo e di Doride, la cui abituale residenza \u00e8 in fondo all'oceano, con il padre e che hanno il compito di assistere i marinai.\nMitografia.\nOmero ne fa cenno nell\"Iliade\" (libro XVIII), ma il mito del suo amore per Aci \u00e8 posteriore e costituisce uno dei temi preferiti della poesia bucolica dei poeti greci in Sicilia.\nIl mito narra che Galatea fosse innamorata di Aci, un giovane bellissimo, e che il ciclope Polifemo, invidioso del giovane e a sua volta innamorato della ninfa, un giorno avesse cercato di attirarla con il suono del suo flauto, senza per\u00f2 riuscire nel suo intento. Una sera Polifemo vide i due amanti al chiaro di luna in riva al mare. Accecato dalla rabbia, scagli\u00f2 contro il povero pastorello un grosso masso di lava, schiacciandolo e lasciandolo senza vita. Galatea pianse tutte le sue lacrime sopra il corpo, ormai inerme, del suo amato; Zeus e gli d\u00e8i ebbero piet\u00e0 e trasformarono il sangue del pastorello in un piccolo fiume \u1f0c\u03ba\u03b9\u03c2 (\u00c1kis), che nasce dall'Etna e sfocia in una piccola spiaggia vicino a Capo Molini (a Santa Caterina), dove i due amanti erano soliti incontrarsi. Qui si trova una piccola sorgiva, \"\"u sangu di Jaci\u201d\" (\"il sangue di Aci\" in siciliano), dal colore rossastro, dovuto alla presenza di ossidi di ferro.\nNelle \"Metamorfosi\" di Ovidio viene invece raccontato che fu proprio Galatea, per tenere in vita il suo amore, a trasformare il sangue di Aci in una sorgente e lui stesso in un dio fluviale.\nIn onore della morte del pastorello, nove paesi limitrofi al fiume portano il prefisso Aci (proprio negli stessi luoghi dove, sempre secondo leggenda, Polifemo avrebbe buttato nove parti del corpo di Aci): Aci Castello con il castello normanno, Aci Trezza famosa per i faraglioni dei ciclopi e per il libro \"I Malavoglia\" di Verga, Acireale, Aci Sant\u2019Antonio, Aci Catena, Aci San Filippo, Aci Santa Lucia, Aci Platani e Aci Bonaccorsi.\nIl tema mitologico ha dato luogo alla diffusione di un soggetto iconografico prediletto dagli artisti del Rinascimento, quello del \"Trionfo di Galatea\": si tratta di una scena vivace e affollata, nella quale la ninfa campeggia al centro, sul suo carro, una conchiglia trainata da delfini. Il gruppo \u00e8 sorvolato da alcuni amorini che scagliano frecce in direzione di Galatea."}
{"id": "689934", "revid": "34392", "url": "https://it.wikipedia.org/wiki?curid=689934", "title": "Page Rank", "text": ""}
{"id": "689935", "revid": "34392", "url": "https://it.wikipedia.org/wiki?curid=689935", "title": "Page rank", "text": ""}
{"id": "689936", "revid": "73843", "url": "https://it.wikipedia.org/wiki?curid=689936", "title": "Search engine optimization", "text": ""}
{"id": "689937", "revid": "287204", "url": "https://it.wikipedia.org/wiki?curid=689937", "title": "Ottimizzazione", "text": ""}
{"id": "689939", "revid": "1781667", "url": "https://it.wikipedia.org/wiki?curid=689939", "title": "O\u013e\u0161inkov", "text": "O\u013e\u0161inkov (in tedesco \"Olschinka\", in ungherese \"Meggyfalu\", in ruteno \"Vy\u0161ynkiv\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nIl villaggio fu menzionato per la prima volta nei documenti storici nel 1567. All'epoca apparteneva alla Signoria di Humenn\u00e9. Nel XVIII secolo pass\u00f2 ai Szirmay e poi ai Dern\u00e1th. "}
{"id": "689940", "revid": "287204", "url": "https://it.wikipedia.org/wiki?curid=689940", "title": "Olsinkov", "text": ""}
{"id": "689941", "revid": "1781667", "url": "https://it.wikipedia.org/wiki?curid=689941", "title": "O\u013eka", "text": "O\u013eka (in tedesco \"Elcke\", in ungherese \"Olyka\", in ruteno \"O\u013eka\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nFu menzionato per la prima volta in un documento storico nel 1408. Il comune \u00e8 sorto nel 1944 per l'unione delle due preesistenti municipalit\u00e0 di Ni\u017en\u00e1 e Vy\u0161n\u00e1 O\u013eka."}
{"id": "689942", "revid": "287204", "url": "https://it.wikipedia.org/wiki?curid=689942", "title": "Olka", "text": ""}
{"id": "689944", "revid": "729019", "url": "https://it.wikipedia.org/wiki?curid=689944", "title": "Sojuz TM-10", "text": "Sojuz TM-10 \u00e8 la denominazione di una missione equipaggiata della navicella spaziale Sojuz TM verso la stazione spaziale sovietica Mir.\nSi tratt\u00f2 dell'ottantaseiesimo volo nell'ambito del programma Sojuz sovietico nonch\u00e9 del decimo volo equipaggiato verso la Mir.\nMissione.\nOltre ai due cosmonauti, questa missione port\u00f2 a bordo della Mir quattro ulteriori passeggeri: 4 quaglie che soggiorneranno in gabbie a bordo del modulo Kvant-2. Uno degli uccelli aveva deposto un uovo ancora durante il viaggio verso la stazione spaziale. Lo stesso venne inviato a terra per ulteriori analisi, insieme con ben 130 kg di prodotti industriali e risultati ottenuti dai vari esperimenti effettuati a bordo, con la capsula spaziale della Sojuz TM-9. L'atterraggio non cre\u00f2 problemi e l'uovo pot\u00e9 essere recuperato ancora completamente intatto.\nLa navicella di questa missione rimase agganciata alla Mir per poco pi\u00f9 di 130 giorni prima di far rientro a terra il 10 dicembre 1990. Oltre all'equipaggio originale, a bordo vi fu pure il giornalista-regista giapponese Toyohiro Akiyama, lanciato a bordo della Sojuz TM-11 il 2 dicembre 1990 e ospite della Mir per poco pi\u00f9 di una settimana. Da molti Akiyama viene considerato quale primo turista spaziale, dato che era rimasto a bordo della Mir esclusivamente per girare un documentario sulla vita dei cosmonauti a bordo di una stazione spaziale. Ospiti di missioni precedenti, in particolar modo del programma Intercosmos, avevano sempre l'incarico di collaborare allo sviluppo ed all'effettuazione di diversi esperimenti a bordo della stazione spaziale. Durante la fase di rientro in atmosfera, il modulo di discesa era dotato di un'apposita telecamera che registr\u00f2 le immagini delle reazioni fisiche dei cosmonauti durante questa delicata fase, in particolar modo durante la fase di esposizione alle enormi accelerazioni che devono essere sopportate dai cosmonauti. Ci\u00f2 fece parte degli accordi in precedenza intercorsi con la rete televisiva per la quale Akiyama girava il suo documentario.\nUlteriori dati di volo.\nI parametri sopra elencati indicano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "689945", "revid": "767487", "url": "https://it.wikipedia.org/wiki?curid=689945", "title": "Volica", "text": "Volica (in tedesco \"Ochsendorf\", \"Wolitz\" o \"Woilitz\", in ungherese \"\u00d6kr\u00f6ske\", in ruteno \"Volicja\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nStoria.\nIl villaggio fu menzionato per la prima volta in un documento storico nel 1405 con il nome di \"Wolycha\". All'epoca apparteneva alla Signoria di Michalovce. Nel 1448 risulta pressoch\u00e9 deserto. Successivamente venne ripopolato da coloni ruteni che vi mantengono la propria lingua e i propri usi e costumi. Nel XVIII secolo pass\u00f2 agli Szirmay. "}
{"id": "689948", "revid": "314295", "url": "https://it.wikipedia.org/wiki?curid=689948", "title": "Teleassistenza", "text": "La teleassistenza \u00e8 una modalit\u00e0 di supporto tecnico operata in remoto (a distanza) da specialisti con interazione \"diretta\" o \"indiretta\" sul sistema locale.\n&lt;br&gt;\n&lt;br&gt;\nSi ha interazione diretta quando l'assistente \u00e8 in grado di operare in piena autonomia, inviando comandi ed analizzando le relative risposte del sistema, senza alcuna intermediazione locale. Questo tipo di teleassistenza \u00e8 possibile su sistemi nei quali questa prestazione sia stata appositamente prevista in fase di \"design\", ad esempio elaboratori elettronici e controllori di processo.\n&lt;br&gt;\nPer questa modalit\u00e0 \u00e8 necessaria una connessione dati bidirezionale e di adeguata capacit\u00e0, per ridurre al minimo gli effetti dello sfasamento temporale (che possono essere critici, soprattutto nei controlli di processo).\n&lt;br&gt;\nLa rete internet \u00e8 molto usata nell'ambito della teleassistenza su sistemi di elaborazione dati, dove lo sfasamento temporale induce effetti non significativi, mentre la teleassistenza su controlli di processo avviene ancora di frequente per mezzo di connessioni \"punto a punto\", ad esempio con linea telefonica dedicata.\n&lt;br&gt;\nUna delle caratteristiche della teleassistenza diretta sta nella possibilit\u00e0 che essa avvenga del tutto all'insaputa dell'utilizzatore finale (se non diversamente stabilito nel contratto tra le parti), anche con attivazione automatica del servizio da parte del sistema locale.\n&lt;br&gt;\nLa produttivit\u00e0 in questa modalit\u00e0 \u00e8 tipicamente elevata, poich\u00e9 l'investimento temporale \u00e8 limitato al tempo strettamente necessario. Peraltro, le capacit\u00e0 richieste all'assistente in remoto si limitano ad essere eminentemente tecniche.\n&lt;br&gt;\n&lt;br&gt;\nLa teleassistenza con interazione indiretta avviene con l'intermediazione di un soggetto sul lato locale, tipicamente l'utente finale o un incaricato.\n&lt;br&gt;\nViene significativamente utilizzata su sistemi non predisposti allo scopo, in tutto o in parte, o su sistemi complessi, o su sistemi nei quali \u00e8 necessaria (o opportuna) la collaborazione umana. Per contro, richiede una elevata capacit\u00e0 di relazione da parte dell'assistente in remoto, che deve essere in grado di istruire ed interpretare correttamente le transazioni, anche in presenza di disturbi lessicali\n&lt;br&gt;\nVale la pena di sottolineare come questa modalit\u00e0 di assistenza sia spesso preferita dall'utente finale, anche in presenza di sistemi potenzialmente automatici, quando la relazione umana viene percepita come valore aggiunto.\n&lt;br&gt;\nLa produttivit\u00e0 in questa modalit\u00e0 pu\u00f2 essere significativamente inferiore, a causa del tempo investito nella relazione umana, non sempre determinabile. Le capacit\u00e0 richieste all'assistente in remoto includono anche quelle utili nella sfera sociale.\n&lt;br&gt;\n&lt;br&gt;\nUn caso particolare di teleassistenza sta nei sistemi di supporto medico/sociale, proposti da aziende o dalle strutture sanitarie a soggetti a rischio, per l'attivazione dei mezzi opportuni di soccorso in casi critici (\"telesoccorso\")."}
{"id": "689950", "revid": "120108847", "url": "https://it.wikipedia.org/wiki?curid=689950", "title": "Betty Field", "text": "Biografia.\nNata a Boston (Massachusetts), inizi\u00f2 la sua carriera teatrale a Londra nello spettacolo \"She Loves Me Not\" di Howard Lindsay del 1934.\nTorn\u00f2 negli Stati Uniti recitando in diverse rappresentazioni teatrali prima di esordire nel cinema. Il suo primo ruolo sul grande schermo fu quello di \"Mae\", l'unico personaggio femminile della pellicola \"Uomini e topi\" (1939), che la fece apprezzare dalla critica per le sue qualit\u00e0 di attrice drammatica.\nIntraprese cos\u00ec una carriera caratterizzata da ruoli prevalentemente secondari, come in \"Delitti senza castigo\" (1942), in cui interpret\u00f2 lo scomodo ruolo di una ragazza vittima di un incesto, personaggio preso di mira dalla censura dell'epoca.\nSebbene preferisse la carriera teatrale, Betty Field recit\u00f2 in altre pellicole come \"Il grande Gatsby\" (1949), \"Picnic\" (1955), \"Fermata d'autobus\" (1956), e \"L'uomo di Alcatraz\" (1962). La sua ultima interpretazione risale al 1968 nel poliziesco \"L'uomo dalla cravatta di cuoio\".\nSposata tre volte, il suo primo marito fu l'autore teatrale Elmer Rice, dal quale ebbe tre figli, John, Paul e Judith, e dal quale divorzi\u00f2 nel maggio 1956; il secondo marito fu Edwin J. Lukas e il loro matrimonio dur\u00f2 dal 1957 al 1967; infine spos\u00f2 nel 1968 Raymond Olivere, con il quale visse per il resto della sua vita.\nL'attrice mor\u00ec nel 1973 a Hyannis (Massachusetts), all'et\u00e0 di 60 anni, per un ictus."}
{"id": "689951", "revid": "767487", "url": "https://it.wikipedia.org/wiki?curid=689951", "title": "\u0147agov", "text": "\u0147agov (in tedesco \"Niagow\", in ungherese \"Ny\u00e1g\u00f3\", in ruteno \"Njagiv\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nFu menzionato per la prima volta in un documento storico nel 1557 quale possedimento della Signoria di Humenn\u00e9. Nel XVIII secolo pass\u00f2 ai conti So\u00f3s."}
{"id": "689952", "revid": "287204", "url": "https://it.wikipedia.org/wiki?curid=689952", "title": "Nagov", "text": ""}
{"id": "689961", "revid": "125657969", "url": "https://it.wikipedia.org/wiki?curid=689961", "title": "Milly D'Abbraccio", "text": "Biografia.\nOrigini.\nNata ad Avellino, \u00e8 figlia e nipote d'arte: il suo ramo materno \u00e8 costituito da artisti teatrali napoletani. \u00c8 inoltre la sorella dell'attrice teatrale Mariangela D'Abbraccio. Il nonno era violinista nell'orchestra del Teatro San Carlo, la nonna pittrice e la madre regista.\nCarriera.\nDopo aver vinto nel 1978 il concorso Miss Teenager Italy, nel 1979 incide il 45 giri \"Superman Supergalattico\" con il nome di Milli Mou e inizia a lavorare in televisione nelle trasmissioni \"Galassia 2\" di Gianni Boncompagni e \"Vedette\" con lo stesso pseudonimo. Lavora inoltre al cinema e in teatro con ruoli minori. Ha partecipato alle selezioni di Miss Italia 1985.\nDecide nel 1989 di passare alla carriera di attrice pornografica e poi di accettare le offerte di Riccardo Schicchi entrando cos\u00ec a far parte del gruppo di attrici pornografiche di Diva Futura. Nel marzo 1990 ha partecipato come concorrente alla trasmissione televisiva \"Colpo Grosso\", condotta da Umberto Smaila, sfidando Antonio Zequila. Ha proseguito l'attivit\u00e0 nel cinema porno fino al 2005.\nAttivit\u00e0 politica.\nNel 2008 si \u00e8 candidata con la lista dei Socialisti per l'allora X municipio di Roma (oggi \u00e8 il VII municipio) alle elezioni amministrative dello stesso anno, ma ha conseguito solamente 19 voti e non \u00e8 stata eletta.\nNel 2011, l'ex attrice pornografica annuncia la propria candidatura a sindaco di Monza alle elezioni amministrative dell'anno successivo. Tuttavia, successivamente decide di ritirare la candidatura a Monza per candidarsi a Torre del Greco.\nAltre attivit\u00e0.\nNel 2010 ha lavorato nel mondo della musica in veste di produttrice. Da giugno 2012 esercita la professione di escort.\nVita privata.\nNel 2010, l'ex attrice pornografica ha dichiarato di essere lesbica."}
{"id": "689965", "revid": "363629", "url": "https://it.wikipedia.org/wiki?curid=689965", "title": "Adolf Fick", "text": "A lui sono accreditate l'invenzione del tonometro, strumento per la misura della pressione intraoculare, e la formulazione delle leggi sulla diffusione, note appunto come leggi di Fick.\nAl nipote, Adolf Gaston Eugen Fick, \u00e8 attribuita l'invenzione delle lenti a contatto."}
{"id": "689966", "revid": "57342", "url": "https://it.wikipedia.org/wiki?curid=689966", "title": "Adolf Eugen Fick", "text": ""}
{"id": "689968", "revid": "228587", "url": "https://it.wikipedia.org/wiki?curid=689968", "title": "Cannoniere", "text": ""}
{"id": "689969", "revid": "33751", "url": "https://it.wikipedia.org/wiki?curid=689969", "title": "Federazione calcistica dell'Asia orientale", "text": "La East Asian Football Federation (in italiano Federazione calcistica dell'Asia orientale), meglio nota con l'acronimo EAFF, \u00e8 un'associazione calcistica fondata il 28 maggio 2002 che raccoglie le squadre nazionali dell'Asia orientale e quindi Cina, Corea del Nord, Corea del Sud, Giappone, Guam, Hong Kong, Macao, Mongolia e Taipei Cinese, oltre alle Isole Marianne Settentrionali in qualit\u00e0 di invitate. Ad essa afferisce l'organizzazione del campionato dell'Asia orientale e del campionato Under-14 dell'Asia orientale."}
{"id": "689977", "revid": "1494169", "url": "https://it.wikipedia.org/wiki?curid=689977", "title": "Terrestre", "text": ""}
{"id": "689978", "revid": "110157", "url": "https://it.wikipedia.org/wiki?curid=689978", "title": "Chiesa di Santa Marta (Napoli)", "text": "La chiesa di Santa Marta e una chiesa monumentale di Napoli sita lungo il decumano inferiore, all'incrocio di via San Sebastiano, di fronte al campanile del monastero di Santa Chiara.\nStoria.\nL'edificio venne fondato al principio del XV secolo su commissione di Margherita di Durazzo a seguito di un voto verso la santa, molto venerata in Provenza. Il progetto fu affidato, probabilmente, ad Andrea Ciccione. La chiesa fu gestita inizialmente dalla Confraternita dei Disciplinati di Santa Marta, cui aderirono tutti i vicer\u00e9 e i nobili, creando negli anni il cosiddetto Codice di Santa Marta (ora all'Archivio di Stato).\nNel XVII secolo la Confraternita dei Disciplinati decadde e pass\u00f2 a cinque mastri scelti dal popolo che istituirono una dote per fanciulle povere. Un primo intervento di restauro si ebbe nel 1646; dopo un anno fu semidistrutta da un incendio durante i tumulti di Masaniello e quindi soggetta a nuovi restauri, che furono eseguiti nel 1650 su volont\u00e0 dell'allora vescovo Ascanio Filomarino e che videro il riempimento della chiesa di opere d'arte, la realizzazione della cupola e l'innalzamento del soffitto, collocato quest'ultimo in posizione pi\u00f9 alta rispetto a quello precedente. In questa occasione la chiesa fu inoltre affidata alla Confraternita di Santa Marta; ancora ulteriori restauri si ebbero poi nel 1715.\nDopo lo scioglimento della confraternita, nel 1817, per volere di Ferdinando I delle Due Sicilie, la chiesa pass\u00f2 nelle mani dell'Arciconfratenita della Nativit\u00e0 della Vergine e verso la met\u00e0 dell'Ottocento furono effettuati ulteriori restauri che cancellarono le decorazioni barocche.\nNel 1943 il rogo dei registri angioini conservato nel monastero di Santa Chiaracomport\u00f2 la scomparsa di tutti i documenti contenenti le testimonianze storiche della chiesa, la cui ricostruzione avviene pertanto solo parzialmente.\nDescrizione.\nLa facciata, che prospetta in via San Sebastiano, conserva l'antico portale quattrocentesco tardo gotico di ispirazione catalana con arco ribassato semi esagonale seicentesco che sostitu\u00ec quello antico ad ogiva, distrutto durante un incendio; sopra il timpano si apre un finestrone sempre del XVII secolo. Sul lato di via Benedetto Croce di fronte al campanile di Santa Chiara si affacciano invece le antiche monofore tardogotiche in tufo che furono successivamente murate e che in origine davano luce alla navata. Il portone d'ingresso ligneo ornato con motivi floreali \u00e8 infine anticipato da un cancello in ferro.\nL'interno, a navata unica rettangolare con volta a botte e cupola all'altezza del presbiterio, quest'ultimo di forma quadrata. Le decorazioni della volta risalgono ai rifacimenti ottocenteschi e sono installate su un'architettura a linee essenziali e semplici di stile tardo gotico napoletano. Il pavimento maiolicato risale al Sei-Settecentesco mentre la cupola, rifatta durante i restauri del XVII secolo, vede un lucernario al centro e con decorazioni ottocentesche lungo gli spicchi, mentre nei peducci sono rimaste superstiti le figure di quattro \"profeti\" risalenti agli stessi lavori di restauro seicenteschi.\nLa navata vede ai lati sei altari in marmo del XVIII secolo identici tra loro con tele soprastanti ognuno di essi. Sulla parete destra sono rispettivamente nei tre altari, una tela di inizio Settecento di Giovan Battista Lama con la \"Vergine con San Giuseppe e San Gennaro\", una di ignoto stanzionesco del Seicento che ritrae la \"Vergine con sant'Antonio da Padova\" e poi la \"Resurrezione di Lazzaro\", datata 1651 e compiuta da Giovanni Bernardino Azzolino; lungo la parete sinistra, invece, la prima tela \u00e8 un \"San Nicola di Bari con un fanciullo cocchiere\" di ignoto autore della scuola di Stanzione (riconducibile a Francesco Guarini) risalente alla met\u00e0 del XVII secolo, la seconda \u00e8 di Andrea D'Aste e ritrae la scena della \"Crocifissione\" databile ad inizio XVIII secolo, la terza tela infine \u00e8 firmata 1651 ed \u00e8 di ignoto autore, raffigurante \"San Luca che ritrae la Madonna\".\nDopo gli altari laterali, nella parete sinistra \u00e8 addossata una ottocentesca tela di Salvatore Giusti, riprendente la \"Nascita della Vergine\", mentre di fronte, lungo la parete destra dell'aula, \u00e8 il pulpito marmoreo sotto il quale si apre una porta che conduce alla sacrestia, dov'\u00e8 un'acquasantiera marmorea databile al Seicento e che dalla quale si ha accesso al cortile interno del complesso religioso, da cui si snodano poi tutti gli altri ambienti conventuali.\nIl presbiterio infine, vede nella parete frontale, sopra l'altare maggiore seicentesco, la tela di \"Santa Marta\", iniziata da Andrea Vaccaro e completata dal figlio Nicola intorno al 1670."}
{"id": "689980", "revid": "124068301", "url": "https://it.wikipedia.org/wiki?curid=689980", "title": "Oblast' di Ni\u017enij Novgorod", "text": "L'oblast' di Ni\u017enij Novgorod (in russo \u041d\u0438\u0436\u0435\u0433\u043e\u0440\u043e\u0301\u0434\u0441\u043a\u0430\u044f \u043e\u0301\u0431\u043b\u0430\u0441\u0442\u044c, \"Ni\u017eegor\u00f3dskaja \u00f3blast' \") \u00e8 un'oblast' della Russia, il cui capoluogo omonimo fino al 1990 si chiamava Gor'kij, occupa un territorio pianeggiante ad est di Mosca lambito dalle alture del Volga.\nI fiumi Volga ed Oka con i loro numerosi affluenti, il bacino di Gor'kij (bacino artificiale ottenuto dallo sbarramento del medio corso del Volga con una diga lunga quasi 13\u00a0km) favoriscono l'agricoltura (cereali) e l'allevamento (bovini).\nLa provincia \u00e8 comunque ricca di industrie (siderurgiche, meccaniche, chimiche, petrolchimiche, tessili, elettrotecniche, alimentari, della carta e del vetro) che la rendono tra le pi\u00f9 ricche della Russia.\nLa capitale Ni\u017enij Novgorod raggiunge con i sobborghi 1 311 200 abitanti ed \u00e8 sede di una delle pi\u00f9 antiche universit\u00e0 della Russia. Ha un aeroporto e molti monumenti civili e religiosi che insieme all'antica fortezza la rendono meta di un turismo sempre pi\u00f9 internazionale.\nAltre citt\u00e0 importanti sono: \nGeografia antropica.\nSuddivisioni amministrative.\n\"Rajon\".\nLa \"oblast'\" di Ni\u017enij Novgorod comprende i seguenti \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 28 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 60 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "689981", "revid": "793215", "url": "https://it.wikipedia.org/wiki?curid=689981", "title": "Abacuc", "text": "L'etimologia del nome Abacuc \u00e8 incerta, potendo derivare dal nome di una pianta in assiro, probabilmente la cassia, oppure da una parola in ebraico significante \"colui che abbraccia\" o \"colui che lotta\".\nBiografia.\nNon si hanno vere notizie biografiche a suo riguardo; secondo la tradizione ebraica sarebbe stato contemporaneo del profeta Daniele, pur essendo nato molto prima, addirittura ai tempi di Eliseo (in quanto figlio della Sunammita di ); l'incontro con Daniele viene narrato nel passo deuterocanonico di Dan . \u00c8 autore di una profezia presente nella Bibbia: il Libro di Abacuc costituito di 56 versetti, suddivisi in tre capitoli. \nNell'opera il profeta affronta vari temi, trattando della giustizia divina e della fedelt\u00e0 all'alleanza, che conduce alla salvezza ed alla teofania. Nella prima delle due parti che compongono tale profezia, che consiste in un dialogo tra Dio e Abacuc, i capitoli I e II, viene annunciata la conquista di Israele da parte dei caldei (1,5-11), cio\u00e8 i babilonesi, seguita dalla rovina degli empi (2,2-19). Nel terzo capitolo \u00e8 invece presente una preghiera nella quale il profeta tesse le lodi della potenza di Dio.\nGli accenni alla conquista e allo stato della societ\u00e0 giudaica porterebbero la data della composizione ai primi del VII secolo a.C., cio\u00e8 durante il regno di Ioiakim, che dur\u00f2 dalla fine del VII secolo a.C fino all'inizio del VI secolo a.C..\nDi grande importanza sono anche i \"Pesher Habakuk\" (Commento ad Abacuc): si tratta di un rotolo, facente parte dei manoscritti non biblici di Qumran, in cui si trovano dei commenti ai primi due capitoli della profezia: l'originale dei rotoli \u00e8 ad oggi conservato all'universit\u00e0 ebraica di Gerusalemme.\nNella citt\u00e0 di Tuyserkan (Iran) ha sede un mausoleo, il \"tempio di Hayaghoogh\" - protetto dai Beni Culturali iraniani - che si crede sia di Abacuc. Affrancato da Ciro II di Persia Abacuc si spost\u00f2 presso Ecbatana: in quella zona mor\u00ec e fu sepolto in quella che oggi \u00e8 Tuyserkan nella regione di Hamadan.\nAll'inizio del libro l'autore si rivolge in prima persona al suo Signore Dio, profetizzando la vittoria del popolo caldeo, quale punizione divina per i disordini e le ingiustizie che egli osservava nel Regno di Giuda. Si tratta del Dio di Israele. \nInoltre, il testo \u00e8 presentato secondo il genere letterario della lamentazione e supplica che appartiene anche ad altri libri dell'Antico Testamento. Riguardo all'autore ebraico, non viene specificato esplicitamente da quale trib\u00f9 di Israele egli discendesse.\nUna tradizione vuole che il profeta Abacuc discendesse dalla Trib\u00f9 di Simeone.\nDurante l'esilio babilonese, il Regno di Ioachin si colloca tra il 609 e il 598 a.C., ed il profeta Daniele data la conquista caldea nel 606. \nUn approccio comune porta a concludere che se il testo parla della conquista caldea, allora deve essere sicuramente successivo, e datarlo nel Regno di Ioachin, negando implicitamente \"la sua natura profetica\", mentre allo stesso tempo non si evita di affermare il suo valore storico. La datazione dovrebbe essere suffragata da un'analisi linguistica del testo, e dei metodi di datazione usati per i manoscritti fisicamente a noi pervenuto.\nCulto.\nAbacuc \u00e8 venerato dalla Chiesa cattolica come santo e celebrato il 2 dicembre.\nSecondo una tradizione medievale le spoglie del profeta Abacuc si troverebbero nella cattedrale di Nocera Inferiore. Teodorico di Niem, mentre papa Urbano VI \u00e8 assediato nel castello del Parco di Nocera, descrive il territorio della citt\u00e0 riferendo della presenza in chiesa delle spoglie del profeta.\nAbacuc nella lingua italiana.\nSecondo alcuni etimologi le espressioni italiane \"vecchio come il cucco\" e \"vecchio bacucco\" derivano proprio da Abacucco, in quanto egli venne spesso rappresentato come un vecchio con una lunga barba bianca."}
{"id": "689984", "revid": "640389", "url": "https://it.wikipedia.org/wiki?curid=689984", "title": "Coppa della Federazione calcistica dell'Asia meridionale", "text": "La Coppa della Federazione calcistica dell'Asia meridionale, ufficialmente SAFF Cup (per esteso in inglese: \"South Asian Football Federation Cup\") o SAFF Championship (per esteso: \"South Asian Football Federation Championship\"), \u00e8 una competizione calcistica di cadenza biennale organizzata dalla Federazione calcistica dell'Asia meridionale. Vi partecipano le nazionali dell'Asia meridionale: Afghanistan, Bangladesh, Bhutan, India, Maldive, Nepal, Pakistan e Sri Lanka. \nLa denominazione ufficiale del torneo era \"South Asian Association of Regional Co-operation Gold Cup\" nel 1993 e \"South Asian Gold Cup\" nel 1995."}
{"id": "689989", "revid": "767487", "url": "https://it.wikipedia.org/wiki?curid=689989", "title": "Wilhelm Heinse", "text": "Biografia.\nDopo il ginnasio di Schleusingen frequent\u00f2 l'Universit\u00e0 di Jena e quella di Erfurt per studiare legge. Qui conobbe il poeta Wieland e per suo tramite padre Gleim che nel 1772 gli procur\u00f2 un impiego di precettore presso una famiglia di Quedlinburg.\nNel 1774 and\u00f2 a D\u00fcsseldorf, aiutando il poeta Jacobi a pubblicare il periodico \"Iris\". Appassionatosi all'arte, nel 1780 part\u00ec per l'Italia, ove risiedette tre anni.\nTornato a D\u00fcsseldorf nel 1784, nel 1786 fu nominato lettore e poi bibliotecario dal Principe elettore Friedrich Karl Josef von Erthal, arcivescovo di Magonza.\nL'opera per la quale Heinse \u00e8 maggiormente noto \u00e8 \"Ardinghello e le isole felici\" (1787), una novella ambientata nell'Italia del Cinquecento, per mezzo della quale egli espone il suo punto di vista sull'arte e la vita.\nNelle altre novelle \"Laidion, o i misteri eleusini\" (1774) e \"Hildegard von Hohenthal\" (1796) unisce la schietta sensualit\u00e0 del Wieland con gli ardori dello \"Sturm und Drang\", ponendo al centro delle sue riflessioni l'importanza del libero amore.\nHeinse ebbe una notevole influenza, sia come novellista che come critico, sulla scuola romantica, grazie al suo indubbio talento, e nonostante le sue irrequietezze caratteriali. Inoltre contribu\u00ec, assieme a Winckelmann e Goethe, a rafforzare il mito di un'Italia ancora imbevuta di riminescenze paganeggianti che si ricollegavano all'et\u00e0 classica, ma anche di un Paese elevato artisticamente e festoso.\nI suoi scritti completi furono pubblicati per la prima volta a Lipsia nel 1838."}
{"id": "689992", "revid": "5680885", "url": "https://it.wikipedia.org/wiki?curid=689992", "title": "Sinfonia Di Natale", "text": ""}
{"id": "689994", "revid": "110386", "url": "https://it.wikipedia.org/wiki?curid=689994", "title": "Girolamo Giovenone", "text": ""}
{"id": "690003", "revid": "1965277", "url": "https://it.wikipedia.org/wiki?curid=690003", "title": "George Robert Gray", "text": "Era il fratello minore di John Edward Gray.\nBiografia.\nDal 1831 fu a capo della sezione ornitologica del British Museum di Londra e scrisse numerosi articoli sui reperti delle collezioni conservate nel museo.\nLa sua pi\u00f9 importante pubblicazione fu \"Genera of Birds\" (1844-1849), illustrata da David William Mitchell e Joseph Wolf, costituita da voci. Per lungo tempo l'opera fu uno degli strumenti base per gli ornitologi."}
{"id": "690005", "revid": "1833487", "url": "https://it.wikipedia.org/wiki?curid=690005", "title": "Tessera (mosaico)", "text": "Una tessera nell'arte musiva \u00e8 un frammento di qualsiasi materiale che viene usata per la composizione di figure pittoriche.\nLe tessere erano chiamate in greco \"\u0300\u03b1\u03b2\u03b1\u03ba\u03af\u03c3\u03ba\u03bf\u03b9 (abak\u00ecskoi)\", quadrelli, da \"\u0300\u03ac\u03b2\u03b1\u03be (\u00e0bax)\", tavoletta, mentre in latino \"abaculi\", \"tesserae\", \"tessellae\".\nI materiali impiegati possono essere i pi\u00f9 diversi per natura e colore (pietre, vetro, conchiglie), e possono essere pigmentate in oro o costituite da pietre dure e pietre preziose.\nAnche la forma e la dimensione delle tessere pu\u00f2 variare in funzione delle dimensioni della figura che si vuole ottenere e della precisione della stessa.\nMateriali pi\u00f9 usati.\nNella storia del mosaico molto numerosi e vari sono i materiali che sono stati impiegati per la produzione di mosaici. Fra questi si ricordano:"}
{"id": "690006", "revid": "123064761", "url": "https://it.wikipedia.org/wiki?curid=690006", "title": "Antonio Mazzarolli", "text": "Biografia.\nLaureato in giurisprudenza e avvocato, fu senatore della Repubblica per la Democrazia Cristiana nel collegio di Vittorio Veneto - Montebelluna dal 1968 al 1976. Svolse anche l'incarico di sindaco di Treviso ininterrottamente dal 3 ottobre 1975 al 1985, salvo una parentesi di otto mesi in cui fu primo cittadino Enrico Azzi.\nFondatore nel 1971 e presidente dallo stesso anno dell'A.T.I.T. (Associazione dei Teatri di Tradizione italiani), ne rimane alla guida per ventiquattro anni, fino al 1995. Si dimette quando viene eletto presidente nazionale dell'A.G.I.S. (Associazione Italiana generale dello Spettacolo) nel dicembre dello stesso anno. Lo rimarr\u00e0 per due mandati: la seconda elezione \u00e8 avvenuta, nel 1998, all'unanimit\u00e0 (4616 voti su 4616).\n\u00c8 in carica al momento del decesso e in quel momento era anche consigliere comunale di Treviso, essendo stato eletto in consiglio, per la prima volta, il 27 maggio del 1951.\nLa Citt\u00e0 di Treviso ha a lui dedicato un importante ponte di svincolo lungo il P.U.T. (Piano Urbano del Traffico) per ciclisti e pedoni."}
{"id": "690007", "revid": "767487", "url": "https://it.wikipedia.org/wiki?curid=690007", "title": "\u0160tvrtok", "text": "\u0160tvrtok (in tedesco \"Stwertek\", in ungherese \"V\u00e1gcs\u00fct\u00f6rt\u00f6k\") \u00e8 un comune della Slovacchia facente parte del distretto di Tren\u010d\u00edn, nella regione omonima.\n\u00c8 citata per la prima volta in un documento storico nel 1477 con il nome di Chewtewrtek. Il suo nome significa mercato del gioved\u00ec, in relazione al giorno in cui si teneva qui un importante mercato. Il villaggio appartenne alla citt\u00e0 di Tren\u010d\u00edn e poi ai latifondisti Malovecky. "}
{"id": "690010", "revid": "287204", "url": "https://it.wikipedia.org/wiki?curid=690010", "title": "Stvrtok", "text": ""}
{"id": "690013", "revid": "729019", "url": "https://it.wikipedia.org/wiki?curid=690013", "title": "Sojuz TM-11", "text": "Sojuz TM-11 \u00e8 la denominazione di una missione equipaggiata della navicella spaziale Sojuz TM verso la stazione spaziale sovietica Mir.\nSi tratt\u00f2 dell'ottantasettesimo volo nell'ambito del programma Sojuz Sovietico nonch\u00e9 dell'undicesimo volo equipaggiato verso la Mir.\nMissione.\nIl giornalista giapponese Toyohiro Akiyama fu il primo \"turista spaziale\" che pot\u00e9 volare nello spazio a pagamento. La rete televisiva per la quale Akiyama lavorava, la Tokyo Broadcasting System \"(TBS)\" dovette pagare la somma di 28 milioni di dollari per consentire ad Akiyama di poter partecipare alla missione. Cos\u00ec la protezione esterna del razzo vettore ed addirittura i congegni propulsori stessi del razzo vettore Sojuz erano decorati della bandiera giapponese nonch\u00e9 da diverse indicazioni di carattere pubblicitario. L'apoteosi programmata della missione invece doveva diventare la trasmissione in diretta della fase di rientro ed atterraggio. Infatti il modulo di discesa era dotato di un'apposita telecamera che registr\u00f2 le immagini delle reazioni fisiche dei cosmonauti durante questa delicata fase, in particolar modo durante la fase di esposizione alle enormi forze di accelerazione che devono essere sopportate dai cosmonauti. Questo fu uno dei tanti accordi in precedenza intercorsi con la rete televisiva per la quale Akiyama girava il suo documentario e che in effetti avevano appena reso possibile la missione grazie al finanziamento tramite la rete televisiva giapponese.\nI sovietici definirono questa missione il primo volo nello spazio di carattere commerciale ed annunciarono ufficialmente di aver guadagnato 14 milioni di dollari. Il giornalista doveva trasmettere quotidianamente una trasmissione televisiva della durata di 10 minuti ed una trasmissione radiofonica della durata di 20 minuti. Diverse incompatibilit\u00e0 dei sistemi elettronici e degli apparecchi video usati dal giornalista comportarono che il giornalista dovette impegnare molteplici convertitori per garantire il corretto e completo svolgimento del suo incarico di missione. Basti pensare che la sua attrezzatura completa pesava ben 170\u00a0kg ed era stata trasportata verso la Mir mediante un'apposita navicella del tipo Progress e portata a bordo dai cosmonauti della missione precedente Sojuz TM-10 Manakov e Strekalov. A partire dal 5 dicembre venne messa ad esclusiva disposizione di Akiyama la navicella Sojuz TM-10 per agevolare il suo lavoro. Dall'8 dicembre in poi invece vennero iniziati i lavori di preparazione al rientro a terra, mediante il carico del modulo di ritorno della navicella con pellicole e risultati dei vari esperimenti eseguiti dai cosmonauti. La TBS trasmise in diretta il rientro ed atterraggio di Akiyama avvenuto senza incontrare particolar problemi nella steppa del Kazakistan.\nLa navicella Sojuz rimase agganciata alla Mir per 175 giorni. Vennero eseguite alcune attivit\u00e0 extraveicolari da parte di Afanas'ev e Manarov, per la precisione il 7 gennaio (durata 5 h 18 min), il 23 gennaio (5 h 33 min), il 26 gennaio (6 h 20 min) ed il 25 aprile 1991 (3 h 34 min). Durante queste attivit\u00e0 venne riparato il portello di accesso del modulo Kvant, montata l'apposita gru sul modulo Strela nonch\u00e9 eseguiti diversi lavori di manutenzione dei pannelli solari. Non manc\u00f2 un'ispezione generale dell'antenna del sistema di aggancio del modulo Kurs.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "690014", "revid": "228587", "url": "https://it.wikipedia.org/wiki?curid=690014", "title": "Chiesa di Santa Marta", "text": ""}
{"id": "690017", "revid": "6923", "url": "https://it.wikipedia.org/wiki?curid=690017", "title": "Luigi Canonica", "text": "Biografia.\nNacque nel 1764 nell'attuale comune di Capriasca, nel Cantone Ticino (a Roveredo o Tesserete: due diverse lapidi ne rivendicano la casa natale) figlio di Pietro Canonica, medico laureato all'Universit\u00e0 di Pavia e di Maria Antonia Porta, entrambi originari di Roveredo Capriasca. Ebbe cinque fratelli e quattro sorelle. Il vero nome era Cristoforo Maria Aloisio, ma venne chiamato solo con il terzo: in latino Aloisio, cio\u00e8 Luigi.\nTrasferitosi giovanissimo a Milano per intraprendere gli studi di lettere, prefer\u00ec assai presto l'Accademia di Brera, dove segu\u00ec gli studi di architettura e divenne allievo del Piermarini: questi ne intu\u00ec le doti e lo ammise nella propria cerchia.\nNota:\nil termine origine, non indica la residenza ma unicamente il luogo d'origine della stirpe familiare. Di regola nei comuni di origine, molti dei cognomi sono anche dei patrizi, cio\u00e8 antichi possessori di terreni di genere diverso.\nEpoca napoleonica.\nPoi venne il turbinoso biennio 1796-97, con la calata del generale Buonaparte e la conquista della Lombardia, sancita, il 18 aprile 1797 dall'armistizio di Leoben. I fatti, a Milano, si succedevano rapidi: l'8 luglio veniva promulgata la costituzione della Repubblica Cisalpina, il 27 luglio venne annessa la Repubblica Cispadana e, nell'agosto, Piermarini venne destituito dalla carica di architetto di Stato, sostituito proprio dal trentatreenne Canonica. Il maestro si ritir\u00f2 nella natia Foligno, gi\u00e0 nel 1798.\nEsordio.\nL'arrivo di Napoleone diede la stura ad un vorticare di ambiziosi progetti di rinnovamento della citt\u00e0, divenuta capitale della neonata Repubblica Cisalpina.\nIl primo incarico del Canonica era stato riprendere il progetto del Teatro dei Filodrammatici di Milano, riprendendo uno schizzo del Piermarini, sviluppato dal Pollak: Canonica realizz\u00f2 un teatro (disfatto dai rifacimenti del 1970) di circa 1\u00a0000 posti, con quattro ordini superiori interamente in forma di logge, quindi privi della consueta suddivisione in palchi. Sicuramente per scelta ideologica. E pot\u00e9 inauguralo il nuovo teatro il 21 dicembre 1800, con generale soddisfazione: il giovane architetto di stato aveva superato la sua prima prova. La facciata, per\u00f2, non venne mai completata (sino ad essere rimpiazzata, nel 1904, dallo sgraziato liberty che ancora si osserva).\nSegu\u00ec, sempre nel 1802 l'incarico per la nuova Manifattura Tabacchi, in principio del secondo tronco dell'attuale via della Moscova, sul luogo di un precedente deposito, eretto nel 1719 e, soprattutto, del vasto convento dei Carmelitani Scalzi, risalente al 1622: si trattava di un grande stabilimento, che sfruttava la forza motrice della roggia di San Marco.\nLe due commesse erano arrivate al Canonica in quanto \u2018Architetto di Stato\u2019, ma, gi\u00e0 nel 1801 egli ebbe l'occasione di valorizzare l'esperienza acquisita con un ricco contratto privato: il disegno della costruzione del nuovo Teatro Carcano (dal nome del proprietario), lungo l'allora prestigioso corso di Porta Romana. Canonica prese a modello la Scala e il Teatro della Cannobiana, disegnando una sala con quattro ordini di palchi, una volta con un medaglione centrale, decorata dappertutto con stucchi e dorature spiccatamente neoclassiche. Venne inaugurata il 3 settembre 1803. Come d'uso esso fu eretto sulla sede di un convento soppresso nel 1799, quello delle monache domenicane che lo occupavano dal 1498, avendo sostituito la pi\u00f9 antica chiesa e ospedale di San Lazzaro.\nForo Buonaparte.\nMa la principale questione legata al rinnovamento di Milano era urbanistica e riguardava, in particolare, l'ampia area del castello: con decreto del 23 giugno 1800 Napoleone ne ordin\u00f2 la totale demolizione (realizzata solo in parte dal 1801, per le torri laterali e in toto per i bastioni spagnoli, esterni al palazzo sforzesco, di fronte alla popolazione esultante). Per la sistemazione della vasta area attorno al sopravvissuto nucleo sforzesco vennero presentati, nel 1801, due documenti fondamentali: una pianta planimetrica della citt\u00e0 di Milano, incisa dal Cagnani, con indicato il progetto di Foro Buonaparte dell'Antolini, nonch\u00e9 un piano Antolini, opera del medesimo architetto, che pu\u00f2 essere considerato il primo piano regolatore di Milano.\nIl progetto dell'Antolini prevedeva il rimaneggiamento del castello in forme vistosamente neo-classiche, con un atrio a dodici colonne e circondato, oltre che da una piazza circolare di circa 570 metri di diametro, da una sterminata serie di edifici pubblici di forme monumentali (le Terme, il Pantheon, il Museo Nazionale, la Borsa, il Teatro, la Dogana), collegati da portici sui quali si sarebbero aperti magazzini, negozi ed edifici privati. Esso venne respinto da Napoleone, il 13 luglio dello stesso anno, perch\u00e9 troppo costoso e, in effetti, sproporzionato ad una citt\u00e0 di circa 120\u00a0000 abitanti.\nVenne quindi ripreso in considerazione il progetto del Canonica, che limitava l'intervento ad un grande piazzale da sistemarsi di fronte al Castello, verso la citt\u00e0, di costo assai pi\u00f9 contenuto. Esso era, inizialmente, intitolato \"Citt\u00e0 Buonaparte\", ma assunse il titolo del progetto sconfitto e viene, ancor oggi, ricordato con il nome antoliniano di Foro Buonaparte. Il progetto venne ripresentato nel 1803 e realizzato tra il 1803 e il 1807: Canonica realizz\u00f2 un pubblico passeggio, con viali alberati (poi abbattuti dagli austriaci dopo le cinque giornate e risistemati, dal 1864, dall'architetto Nazari).\nArena Civica.\nLa realizzazione del \u2018Foro Buonaparte\u2019 ridotto, aveva lasciata irrisolta la questione del grande spazio vuoto sull'area retrostante il Castello, opposta alla citt\u00e0. Vi si mise mano nel 1805. Cagnola disegn\u00f2 l'Arco della Pace, mentre Canonica venne incaricato del disegno di un grande edificio per le feste, gli spettacoli e le celebrazioni. Nacque cos\u00ec, nel 1805, il progett\u00f2 dell'Arena Civica, l'opera maggiore che Canonica ha lasciato nel capoluogo lombardo: si tratta di un anfiteatro, di impronta neoclassica sin nella morfologia.\nCanonica lo disegn\u00f2 ispirandosi al Circo di Massenzio, situato fuori di Roma, sulla Via Appia vicino alla basilica di San Sebastiano fuori le mura, forse il meglio conservato degli antichi circhi romani. Ha forma di ellisse, con lunghezza 240 metri e larghezza 120 metri e poteva contenere sino a spettatori. Particolare imponenza ebbero il Pulvinare, ovvero il palco ove sedeva il monarca e la porta principale.\nFu incominciata nel 1805 e alla sua costruzione si impiegarono le pietre rivenienti dalla demolizione delle fortificazioni spagnole del castello e gli avanzi del castello di Trezzo sull'Adda, cosicch\u00e9 essa venne realizzata tutta in pietra viva. Venne inaugurato il 17 dicembre 1807 con una grande naumachia, alla presenza di Napoleone.\nIl piano dei rettifili.\nIl 9 gennaio 1807 venne istituita una Commissione d'Ornato per redigere il Piano Generale di Milano e controllare l'edilizia pubblica e privata delle diverse zone di Milano.\nEssa port\u00f2 un contributo memorabile alla storia urbanistica italiana, con il famoso Piano dei Rettifili: si trattava di rettificare i percorsi principali milanesi (piuttosto irregolari come in tutte le citt\u00e0 medievali), in base ad una moderna estetica della regolarit\u00e0 (o razionalista \"ante-litteram\"), recuperando il tempo perduto nei tre secoli precedenti in cui a Milano non aveva seduto alcun potere politico indipendente.\nAnche in questo caso veniva ripresa una precedente proposta del rivoluzionario Antolini. E anche in questo caso l'Antolini dovette soccombere a favore dei suoi pi\u00f9 parchi e meglio introdotti colleghi: il successivo 23 settembre la commissione approv\u00f2 un progetto elaborato dai suoi stessi membri. Il Canonica (Porta Vercellina e Porta Comasina), il Cagnola (Porta Romana, Porta Lodovica e Porta Vigentina), l'Albertolli (Porta Nuova), il Landriani (Porta Orientale e Porta Tosa) e lo Zanoja (Porta Ticinese o Marengo).\nParco di Monza.\nPoco dopo l'incoronazione di Napoleone a Re d'Italia, il 26 maggio 1805 in Duomo, il 14 settembre, il nuovo vicer\u00e9 Eugenio emise un decreto imperiale per la costruzione, accanto alla Villa Reale di Monza e agli esistenti giardini, di un immenso parco con lo scopo di farne una tenuta modello e una riserva di caccia. Si trattava di un'opera immensa, su una superficie via via cresciuta sino ad oltre otto chilometri quadrati, con un recinto lungo quattordici chilometri.\nI lavori vennero affidati proprio al Luigi Canonica, un po' perch\u00e9 \u2018architetto di stato\u2019, un po' poich\u00e9 gi\u00e0 vi aveva realizzato, nel 1802 il teatrino di corte. Avviati nel 1806, essi vennero terminati gi\u00e0 nel 1808.\nCanonica (assistito dall'ingegnere Tazzini e dal capogiardiniere Luigi Villoresi), estese l'area verde del complesso, sino ad oltre 700 ettari, incorporando ville settecentesche con i loro giardini (dei conti Durini e dei Gallarati Scotti), cascine, mulini, una vasta area boschiva e un ampio tratto del Lambro. All'interno vennero organizzate tenute agricole modello, approvvigionate d'acqua, destinate alla sperimentazione agricola e d'allevamento. Organizzando, per\u00f2 un vasto sistema di rettilinei (un asse principale Nord-Sud detto \u2018viale Mirabello\u2019, pi\u00f9 una rete di viali secondari a distribuire i percorsi in tutto il parco) che mettevano in comunicazione i punti principali, formando delle vedute prospettiche dette \u2018cannocchiali\u2019, oltre ad una serie di gradevoli punti di vista.\nAll'interno del parco, Canonica realizz\u00f2 il Ponte delle Catene sul fiume Lambro, alcune cascine e risistem\u00f2 le settecentesche ville il Mirabello e il Mirabellino, gi\u00e0 dei conti Durini.\nIl mestiere di architetto governativo, poi architetto reale.\nNel 1805 fu incaricato di dirigere, a Milano, i festeggiamenti per l'incoronazione di Napoleone Bonaparte come Re d'Italia: per l'entrata trionfale dell'8 maggio, Canonica disegn\u00f2 l'arco di Porta Magenta, realizzato utilizzando i materiali del demolito bastione del Castello; il successivo 26 maggio per l'incoronazione in Duomo (quando Napoleone, cingendo la Corona Ferrea, pronunci\u00f2 il famoso detto \u2018Dio me l'ha data, guai a chi me la tocca') cur\u00f2 l'apparato decorativo e scenografico.\nUn secondo arco (questa volta \u2018effimero\u2019, ovvero temporaneo, in legno) realizz\u00f2 per una nuova entrata trionfale dell'imperatore, il 15 dicembre 1807, a Porta Romana.\nNel 1808 venne invitato ad un concorso per un grande Orto botanico da edificarsi a Porta Nuova, che avrebbe dovuto comprende uno zoo, una scuola, una biblioteca e un museo di storia naturale. Nel 1809 present\u00f2 una proposta insieme allo Zanoja, ma gli venne preferito, nel 1810, la proposta del Cagnola, che pure non venne mai realizzata.\nNel 1808 lavor\u00f2 all'ampliamento del palcoscenico del Teatro alla Scala, proseguendo, nel 1814, con la demolizione di alcuni edifici dell'attuale via Verdi, fra i quali l'antico convento della Scala, consentendo al Giusti di sviluppare la superficie del palcoscenico di altri 16 metri e di creare molti locali aggiuntivi, inclusi quelli della scuola di ballo.\nNel 1810 venne insignito del titolo di Cavaliere dell'Ordine della Corona Ferrea.\nPalazzo del Senato.\nIl 21 marzo 1808 Napoleone approv\u00f2 la costituzione di un Senato del neonato Regno che venne destinato all'ex Collegio Elvetico (edificato nel 1579 per il cardinale Carlo Borromeo dal Mangone, con facciata barocca del Richini).\nAl Canonica venne affidato il disegno di un generale progetto di risistemazione, che non sarebbe mai stato realizzato. Al centro del cortile era destinato il monumento a Napoleone I commissionato al Canova e oggi nel cortile di Brera.\nPalazzo Reale di Milano.\nNel 1809 gli venne affidata la ristrutturazione del Palazzo Reale di Milano, che egli ampli\u00f2 sino via Larga, aggiungendo un edificio per le scuderie, realizzando la facciata posteriore e curandone il parziale innalzamento. L'opera era assai ambiziosa e corrispondeva al periodo dei maggiori fasti dell'imperatore: Canonica ebbe, quindi, i mezzi per coinvolgere notevolissimi artisti, fra i quali l'Appiani, che affresc\u00f2 un grande soffitto con Minerva mostra a Clio lo scudo istoriato di Napoleone e, nella Sala delle Udienze Solenni, l'allegoria dei quattro continenti (tutti perduti a seguito dei bombardamenti britannici ed statunitensi del 1943).\nIl ritorno degli austriaci.\nCon la caduta del Regno italico del vicer\u00e9 Eugenio di Beauharnais e l'arrivo degli austriaci del Bellegarde e del Saurau, Canonica cess\u00f2 le proprie funzioni pubbliche.\nLa fine degli incarichi pubblici.\nNon si conoscono, in dettaglio, le modalit\u00e0 di tale passaggio. I modi dovettero essere cortesi, se \u00e8 vero che egli venne nominato socio dell'Accademia di belle arti di Vienna. Ma, sostanzialmente, egli non ebbe pi\u00f9 alcun incarico pubblico. Un destino, questo, condiviso anche dall'altro grande maestro del Regno italico, Luigi Cagnola.\nProbabilmente tale passaggio ebbe a che fare, anche, con il rarefarsi degli investimenti dello Stato, dal momento che l'amministrazione austriaca si impegn\u00f2 assai meno di quella napoleonica nel rinnovamento urbanistico e civile. Fecero eccezione rari casi, relativi, pi\u00f9 che altro, al completamento di progetti gi\u00e0 avviati, quali le porte daziarie di Milano affidati, ad ogni buon conto, ad una nuova leva di architetti, tra i quali spicca l'ottimo Moraglia.\nL'ultimo progetto pubblico del Canonica consistette nell'allargamento dell'Orto Botanico dell'Universit\u00e0 di Pavia, realizzato nel 1815 e, quindi, probabilmente avviato prima della caduta del Regno italico: Canonica sostitu\u00ec le serre in legno, realizzate su disegno del Piermarini) con serre in muratura, allora riscaldate con aria calda.\nDa quel momento la sua opera si concentr\u00f2, esclusivamente, in una lunghissima serie di commesse private: notevoli palazzi di citt\u00e0, grandi ville di campagna, talune chiese e, soprattutto, un lungo elenco di edifici teatrali, a proposito dei quali si pu\u00f2 ben dire che il nostro abbia avuto una parte significativa nel consolidare il modello del teatro d'opera italiano.\nPalazzi privati in Milano.\nI due ultimi interventi facevano parte di una generale ristrutturazione della gran via, allora \"contrada del Giardino\", insieme al rifacimento del Palazzo Poldi-Pezzoli, disegnato dal Cantoni, il palazzo Melzi, disegnato dall'Albertolli o il Palazzo Borromeo d'Adda (ai numeri civici 39-41) del Settecento ma riformato in stile neoclassico dall'Arganini, un allievo del Cantoni.\nVille.\nDopo il 1814, \"faute d'argent d'\u00e8tat\", si dedic\u00f2 di nuova lena a soddisfare la fiorente domanda del ceto patrizio lombardo, ci\u00f2 che lo port\u00f2 a disegnare notevoli ville, tutte a nord di Milano, in Brianza, fra le allora Province di Como e Milano.\nChiese.\nCi\u00f2 che differenzia Canonica, rispetto a taluni architetti attivi nel primo venticinquennio della nuova occupazione austriaca (in particolare il Moraglia), \u00e8 l'assai ridotta partecipazione alle commesse ecclesiastiche.\nNella provincia si conoscono solo due opere decisamente minori: la stesura del progetto della chiesa di San Marcellino ad Imbersago e un non meglio specificato intervento sulla Chiesa SS. Vito e Modesto a Burago di Molgora.\nSeguono, in Milano, i disegni di una nuova facciata per l'antica chiesa romanica di San Celso, presso il Santuario di Santa Maria dei Miracoli (oggi in Corso Italia) e, in Como, la nuova facciata del Santuario del Crocifisso, edificato nel 1564-74 (facciata restaurata, gi\u00e0 nel 1864 dal Fontana).\nCome nella tradizione dei Magistri cumacini, lasci\u00f2 nella natia Tesserete solo rari segni artistici (peraltro gli unici in Ticino). In particolare, per la Chiesa di Santo Stefano, di costruzione romanica (documentata fin dal 1078) ma gi\u00e0 sensibilmente arricchita in epoca barocca, Canonica disegn\u00f2 un nuovo altare maggiore, nella forma di un tempietto a colonne, di gusto prettamente neoclassico.\nI progetti teatrali.\nTale rarefazione contrasta con l'esuberanza della vera \"specialit\u00e0\" del Canonica: l'edilizia teatrale. A Monza abbiamo gi\u00e0 ricordato il teatrino di corte della Villa Reale, del 1802, a Milano il disegno del Filodrammatici e del Carcano, nonch\u00e9 l'ampliamento del palcoscenico della Scala.\nQuesti lavori teatrali e i successivi, sono tutti riconoscibili per il ricorso agli schemi pi\u00f9 caratteristici del teatro d'opera italiano di gusto neoclassico. Che vennero, in effetti, formati proprio dal Canonica e dal suo maestro Piermarini. In quasi tutti i casi, Canonica, saggiamente, si limitava ai disegni e alla \u2018direzione artistica\u2019, mentre la progettazione esecutiva e la direzione lavori venivano lasciati ad ingegneri o architetti pi\u00f9 di cantiere.\nLa morte.\nMor\u00ec celibe e senza figli nella sua casa di via Sant'Agnese a Milano, il 7 febbraio 1844, e fu sepolto al Fopponino di Porta Vercellina, oggi non pi\u00f9 esistente.\nL'iscrizione sulla sua lapide recitava:\nLasci\u00f2 infatti nella natia Tesserete un legato annuo di 1\u00a0500 lire austriache con l'obbligo del \"Sacerdote Cappellano di fare la scuola ai figli maschi di quel Comune insegnando loro a far conti, leggere, scrivere e religione\", una donazione di 40\u00a0000 lire austriache per l'istituzione di \"una scuola infantile e una scuola per le figlie\", un lascito annuo di lire 300 annue alla parrocchia, per pagare un organista che suonasse nelle feste di precetto.\nA lui \u00e8 intitolata una via a Milano citt\u00e0, che attraversa i quartieri di Chinatown, Borgo degli Ortolani, Sempione."}
{"id": "690018", "revid": "767487", "url": "https://it.wikipedia.org/wiki?curid=690018", "title": "My Life - Questa mia vita", "text": "My Life - Questa mia vita (\"My Life\") \u00e8 un film drammatico del 1993, scritto e diretto da Bruce Joel Rubin, gi\u00e0 noto sceneggiatore di \"Ghost - Fantasma\".\nTrama.\n1993. Robert Jones \u00e8 un manager di successo di Los Angeles, che lavora nel settore delle pubbliche relazioni. Vive felicemente con la moglie Gail Jones, incinta del suo primo figlio. Tuttavia la felicit\u00e0 della coppia \u00e8 di breve durata, poich\u00e9 a Bob viene diagnosticato un tumore ai reni che, in poco tempo, ha gi\u00e0 raggiunto i polmoni.\nLa paura di morire prima della nascita del bambino e il desiderio di essere comunque presente nella futura vita del figlio, convincono Bob a girare una serie di filmati in cui egli riprende se stesso, con l'intento di lasciare al suo erede qualcosa di pi\u00f9 che un semplice ricordo: parla di s\u00e9, e dei suoi genitori che vivono a Detroit. Ma il suo desiderio pi\u00f9 profondo \u00e8 di guarire dal tumore, o almeno, poter vivere abbastanza per conoscere il suo bambino.\nGrazie a Mr. Ho, un guaritore cinese che ha percepito il suo rancore, la sua rabbia e la sua disperazione, e sollecitato da Gail, Bob ritorna a Detroit, la sua citt\u00e0 natale, per partecipare al matrimonio del fratello Paul e per rivedere i suoi genitori, con i quali ha pessimi rapporti. Una volta in citt\u00e0, visita la casa della sua infanzia e, sebbene speri di risolvere l'antico astio, alla fine dei festeggiamenti del matrimonio riprende a litigare con la famiglia.\nTornato a Los Angeles, Bob rincontra il guaritore, il quale lo ammonisce: il rancore che egli porta dentro \u00e8 il vero veleno, e finch\u00e9 lo nutrir\u00e0, sar\u00e0 impossibile per Mr. Ho aiutare il suo paziente a guarire. Bob riprende a filmare i luoghi pi\u00f9 significativi della sua vita, e a registrarsi mentre manda dei precisi messaggi al figlio. Nonostante le previsioni dei medici, Gail anticipa il travaglio e, ricoverata in ospedale, riesce a dare alla luce il figlio, Bryan Zachary.\nIl tumore progredisce per\u00f2 in un baleno, e colpisce il cervello. A questo punto, il destino di Bob appare irrimediabilmente segnato. Quando i genitori e il fratello arrivano a Los Angeles da Detroit, Bob \u00e8 gi\u00e0 piuttosto debole, e non pi\u00f9 autonomo. Per alleviare la sua sofferenza psicologica, i genitori fanno arrivare il circo nel giardino di casa, per onorare una promessa che, anni prima, non erano stati in grado di mantenere.\nDopo pochi giorni, Bob si spegne assistito da Gail, ma il suo cammino terreno si conclude serenamente dato che si \u00e8 riconciliato con i suoi genitori, consapevole che sua moglie lo amer\u00e0 per il resto della sua vita.\nAccoglienza.\nIl film ha avuto recensioni discordanti da parte della critica. Il sito Rotten Tomatoes ha riportato che il 44% delle recensioni ha dato un giudizio positivo sul film e il restante 74% dei critici ha tuttavia apprezzato il film."}
{"id": "690022", "revid": "110157", "url": "https://it.wikipedia.org/wiki?curid=690022", "title": "Andromeda VIII", "text": "Andromeda VIII \u00e8 una galassia nana, satellite della galassia a spirale di Andromeda (M31). Si compone di circa 400\u00a0000 stelle ed \u00e8 anche nota come galassia trasparente, essendo costituita da un sistema di stelle molto diffuso, senza nessuna concentrazione apparente. Per questo motivo, essa \u00e8 stata scoperta solo quando un gruppo di astronomi ha studiato in dettaglio le orbite delle stelle in una regione di cielo nei pressi di M31: solo questa analisi dinamica ha permesso di scoprire la loro appartenenza ad un nuovo ed indipendente sistema stellare, la galassia Andromeda VIII, appunto.\nPur essendo le sue stelle ben visibili ai nostri telescopi e pur essendo una delle galassie a noi pi\u00f9 vicine, nessuno si era mai accorto della sua presenza. D'altra parte, mentre la sua luminosit\u00e0 totale \u00e8 simile a quella di M32 (la maggiore delle galassie satellite di M31), le sue stelle sono distribuite su di un'area della volta celeste circa 10 volte pi\u00f9 estesa; questo giustifica in parte le difficolt\u00e0 incontrate nell'individuarla.\nAndromeda VIII ha una forma molto allungata, a causa della forte attrazione esercitata da M31: le dimensioni lineari sono di circa 2 per 7 kiloparsec, quelle apparenti (nel cielo della Terra) corrispondono a circa un grado quadrato (grosso modo l'estensione apparente della Luna piena).\nIl destino di Andromeda VIII \u00e8 segnato: nel corso delle prossime centinaia di milioni di anni essa verr\u00e0 completamente distrutta dalle enormi forze mareali a cui \u00e8 gi\u00e0 ora sottoposta, e le sue stelle verranno inglobate nel disco della galassia di Andromeda. "}
{"id": "690024", "revid": "92689", "url": "https://it.wikipedia.org/wiki?curid=690024", "title": "Linneo", "text": "La lettera L., posta spesso a seguire delle indicazioni di nomenclatura binomiale nei cataloghi di specie, identifica il cognome dello scienziato.\nBiografia.\nNacque il 23 maggio del 1707 in una fattoria nella provincia di Sm\u00e5land (sud della Svezia, contea di Kronoberg), da Nils Ingemarson, un contadino, e Christina Broderson, figlia del locale pastore protestante. Alla morte del suocero, quando il piccolo Carlo aveva solo 18 mesi, Nils eredit\u00f2 la carica di pastore e assunse la guida religiosa della comunit\u00e0. Il padre di Carl era interessato alla botanica, tanto da adottare come cognome, all'inizio degli studi in teologia, \"Linnaeus\", ovvero la latinizzazione della parola dialettale \"lind\" (tiglio), traendo spunto da un grosso tiglio situato nei pressi della sua casa natale. Questa stessa scelta era stata fatta precedentemente da due fratelli della nonna paterna di Linneo, quando dovevano intraprendere gli studi per diventare sacerdoti. Tale pianta di tiglio \u00e8 tutt'oggi esistente a Vittaryd, Sm\u00e5land, seppur in cattive condizioni.\nAnche Carl, per il quale era prevista una carriera ecclesiastica, svilupp\u00f2 fin dall'infanzia un grande interesse per la botanica, tanto che il suo insegnante di scienze, nonch\u00e9 medico locale, Johann Rothman, convinse suo padre a fargli frequentare l'Universit\u00e0 di Lund. Nel 1727 si iscrisse cos\u00ec all'Universit\u00e0, dove inizi\u00f2 lo studio della medicina, ma molto probabilmente il suo vero interesse era quello di studiare le sostanze medicinali usate a quei tempi, la stragrande maggioranza delle quali era di origine vegetale. L'anno successivo (1728) si trasfer\u00ec all'Universit\u00e0 di Uppsala, la migliore della Svezia, dove divenne studente di Rudbeck il Giovane. Linneo trascorse la maggior parte del suo tempo a raccogliere e a studiare vari tipi di piante.\nGi\u00e0 dal 1730 (aveva allora 23 anni) inizi\u00f2 a prendere forma il suo metodo di classificazione tassonomica. Ancora studente, giunto alla convinzione che gli organi riproduttivi delle piante, ovvero le parti del fiore (petali, stami e pistilli) potessero essere utilizzati come base per la loro classificazione, scrisse un breve trattato sull'argomento, \"Praeludia sponsaliorum plantarum\" (\"Gli accoppiamenti delle piante\"), che gli fece ottenere, ancora durante gli studi, la posizione di docente presso il giardino botanico. Ci\u00f2 gli procur\u00f2 una condanna, poich\u00e9 ebbe l'imprudenza di basare la classificazione su quello che chiamava \"l'apparato sessuale\" delle piante, esaminando i loro \"organi riproduttivi\". Ebbene, per questo ebbe una denuncia dallo Stato svedese per \"immoralit\u00e0\" e la condanna della Comunit\u00e0 luterana come \"sospetto di libertinismo\".\nNel 1731 la Regia societ\u00e0 delle scienze di Uppsala finanzi\u00f2 una sua spedizione in Lapponia, in quanto Linneo era in ristrettezze economiche. Le specie scoperte furono trattate nell'opera \"Flora Lapponica\" e considerazioni di Linneo sulla spedizione, dapprima scritte su un diario, furono pubblicate in lingua inglese con il titolo di \"Lachesis Lapponica: A Tour in Lapland\". (pubblicata postuma nel 1811); nel 1734 organizz\u00f2 un'altra spedizione nella Svezia centrale. I risultati scientifici furono illustrati nell'opera \"Flora Lapponica Exhibens Plantas per Lapponiam Crescentes, secundum Systema Sexuale Collectas in\" (Amstelaedami 1737). Nel 1735 si trasfer\u00ec in Olanda e termin\u00f2 i suoi studi di medicina all'Universit\u00e0 di Harderwijk. In questa fase della sua vita la sua reputazione di botanico era gi\u00e0 ampia e affermata. Nel 1738 torn\u00f2 in Svezia, dove inizi\u00f2 a esercitare la professione di medico, dedicandosi principalmente alla cura della sifilide.\nNel 1739 fu uno dei fondatori dell'Accademia reale svedese delle scienze. Nello stesso anno spos\u00f2 Sara Morea, figlia di un medico. Due anni dopo, nel 1741, ottenne una cattedra presso la facolt\u00e0 di medicina all'Universit\u00e0 di Uppsala, ma l'anno successivo la scambi\u00f2 con la cattedra di botanica, dietetica e materia medica (che conserv\u00f2 fino alla morte). A Uppsala restaur\u00f2 il giardino botanico, disponendo le piante secondo il suo ordine di classificazione. Linneo continu\u00f2 a organizzare spedizioni in tutto il mondo, con il fine di scoprire e classificare tutti gli esseri viventi e i minerali della Terra. Molti dei suoi studenti presero parte alle spedizioni e alcuni addirittura perirono durante i viaggi.\nNel 1758 acquist\u00f2 una fattoria a Hammarby, dove cre\u00f2 un modesto museo destinato ad accogliere la sua collezione privata. Nel 1761 il re Adolfo Federico di Svezia gli confer\u00ec un titolo nobiliare, a seguito del quale Linneo convert\u00ec il suo nome in Carl von Linn\u00e9. I suoi ultimi anni di vita furono caratterizzati da un crescente pessimismo e dalla depressione; nel 1774 fu colpito da una serie di piccoli infarti e mor\u00ec nel 1778. Venne sepolto presso la cattedrale di Uppsala.\nNomenclatura binomiale.\nIl merito maggiore dello svedese fu la definizione e l'introduzione nel 1735 della nomenclatura binomiale, basata sul modello aristotelico di definizione mediante \"genere prossimo\" e \"differenza specifica\", nel sistema di classificazione delle piante, degli animali e dei minerali. Con questo metodo tassonomico (concepito poco pi\u00f9 di un secolo prima da Bauhin) a ciascun organismo sono attribuiti due nomi (di origine latina): il primo si riferisce al Genere di appartenenza dell'organismo stesso ed \u00e8 uguale per tutte le specie che condividono alcuni caratteri principali (\"nomen genericum\"); il secondo termine, che \u00e8 spesso descrittivo, designa la Specie propriamente detta (nome triviale o nome specifico).\nLa portata dell'innovazione fu enorme; precedentemente alla nomenclatura binomiale, il sistema di nomenclatura era semplicemente basato su un'estesa descrizione di ogni pianta, in latino, per i caratteri distintivi ritenuti di rilievo, in modo del tutto arbitrario, da ogni classificatore.\nRiconoscimenti.\nCommendatore dell'ordine della Stella polare"}
{"id": "690025", "revid": "1543377", "url": "https://it.wikipedia.org/wiki?curid=690025", "title": "7 Iris", "text": "7 Iris (in italiano 7 Iride) \u00e8 uno dei pi\u00f9 grandi asteroidi della Fascia principale.\n\u00c8 il terzo asteroide per luminosit\u00e0 media all'opposizione, dopo Cerere e Vesta, raggiungendo una magnitudine media pari a +7,8, superando seppur di poco anche Pallade..\nScoperta e nome.\nIris fu scoperto il 13 agosto 1847 da John Russell Hind grazie al telescopio da 7 pollici dell'osservatorio privato di George Bishop (di cui era direttore) al Regent's Park di Londra, Regno Unito, il primo dei dieci asteroidi da lui individuati.\nIris fu battezzato cos\u00ec in onore della dea Iris, personificazione dell'arcobaleno nella mitologia greca, sorella delle Arpie e messaggera degli dei, specialmente di Era (Giunone). Il nome Iris fu particolarmente appropriato e ben riscostruisce le circostanze della scoperta: fedele al ruolo di serva di Giunone, il pianetino seguiva 3 Juno a meno di un'ora d'ascensione retta.\nIl simbolo astronomico originario di Iride () rappresenta un arcobaleno.\nCaratteristiche fisiche.\nLe analisi della curva di luce indicano che Iris ha una forma alquanto spigolosa e che il suo polo punta in direzione delle coordinate eclittiche (\u03b2, \u03bb) = (10\u00b0, 20\u00b0) con un'incertezza di circa 10\u00b0. Ci\u00f2 restituisce un'inclinazione assiale di 85\u00b0, di modo che il Sole non tramonta mai durante l'estate e non sorge durante l'inverno su quasi tutto un emisfero di Iris. Su di un corpo senza atmosfera questo provoca escursioni termiche molto elevate.\nLa superficie di Iris \u00e8 molto brillante e iridescente; la sua composizione \u00e8 probabilmente una miscela di nichel e ferro allo stato metallico e silicati di magnesio e ferro.\nLe osservazioni dello spettro visuale di Iris indicano che questo \u00e8 molto simile a quello delle condriti L ed LL (tenendo conto della meteorologia spaziale) e suggeriscono che il pianetino potrebbe essere un'importante sorgente di questo tipo di meteoriti. Le dinamiche planetarie indicano inoltre che Iris dovrebbe essere, insieme a un considerevole numero di asteroidi situati nei pressi della lacuna di Kirkwood in risonanza 3:1 con Giove, una fonte rilevante di meteoriti.\nIris ha occultato una stella il 26 maggio 1995 e successivamente il 25 luglio 1997. Entrambe le osservazioni hanno indicato un diametro di circa 200\u00a0km.\nCaratteristiche orbitali.\nHa una piccola MOID con vari asteroidi: "}
{"id": "690028", "revid": "1745361", "url": "https://it.wikipedia.org/wiki?curid=690028", "title": "Tersicore", "text": "Ters\u00eccore (: ; letterariamente Terpsicore; in greco \u03a4\u03b5\u03c1\u03c8\u03b9\u03c7\u03cc\u03c1\u03b7, \"Terpsich\u00f3r\u0113\"; latino \"Terpsich\u014fre\") \u00e8 una delle nove muse della mitologia greca. \u00c8 la protettrice della danza. Solitamente viene raffigurata con abiti simili a quelli degli aedi e coronata con foglie di alloro sempre intenta a trarre accordi con le dita affusolate nel suo strumento. Il suo nome viene dal greco \u03c4\u03ad\u03c1\u03c0\u03c9 (\"dar piacere, rallegrare\") e \u03c7o\u03c1\u03cc\u03c2 (\"danza\").\nDa Tersicore viene la parola \"tersicoreo\" che significa \"legato alla danza\". \u00c8 solitamente rappresentata seduta, mentre suona una lira, accompagnando con la sua musica le danzatrici.\nLa Musa nel mondo odierno.\nA Tersicore furono dedicati numerose opere nel campo dell'arte, tra cui:\nBibliografia.\nEric M. Moormann, \"Wilfried Uitterhoeve - Miti e personaggi del mondo classico\"."}
{"id": "690029", "revid": "287204", "url": "https://it.wikipedia.org/wiki?curid=690029", "title": "Tessera", "text": "Il termine tessera pu\u00f2 assumere diversi significati:"}
{"id": "690031", "revid": "597500", "url": "https://it.wikipedia.org/wiki?curid=690031", "title": "25 - Live in Concert", "text": "25 - Live in Concert \u00e8 il secondo album live (ventisettesimo nella discografia ufficiale) dei Rond\u00f2 Veneziano pubblicato nel 2005 dalla Cleo Music AG e ripubblicata dalla Deltadischi con Cleo Music AG nel 2008."}
{"id": "690032", "revid": "125553372", "url": "https://it.wikipedia.org/wiki?curid=690032", "title": "Campionati italiani di calcio giovanile", "text": "I campionati italiani di calcio giovanile sono divisi in categorie in base alle fasce d'et\u00e0 dei giocatori. Sono organizzati dalle leghe per le categorie Under-19, i cui giocatori godono di formule precontrattuali, e dal Settore Giovanile e Scolastico per le altre et\u00e0."}
{"id": "690036", "revid": "363629", "url": "https://it.wikipedia.org/wiki?curid=690036", "title": "Antisettico", "text": "L'antisettico \u00e8 un mezzo fisico o chimico con la propriet\u00e0 di impedire o rallentare lo sviluppo dei microbi, all'esterno, sulla superficie o all'interno di un organismo. \nIl pi\u00f9 comune antisettico presente in natura \u00e8 il calore; le alte temperature sono utilizzate quali antisettico per strumenti ed abbigliamento.\nStoria.\nNel 1895 Joseph Lister, divenuto professore di chirurgia presso l'Universit\u00e0 di Glasgow, intu\u00ec che le infezioni di una ferita non dipendono solo dalle sostanze presenti nell'aria o dai batteri e microbi contenuti nella ferita stessa: possono essere provocate o alimentate dai microbi presenti sulle mani degli stessi medici. Lister impose ai chirurghi di lavare le mani con un sapone antisettico, inizialmente costituito da acido carbolico (fenolo, il sapone carbolico), perch\u00e9 not\u00f2 l'arresto immediato di un'infezione dopo aver spruzzato la sostanza sulla parte lesa. La soluzione fu quindi utilizzata sui medici e sui loro abiti, sui pazienti e sulle loro ferite, diminuendo il tasso di gangrena e infezioni mortali. L'ultima intuizione di Lister fu quella di obbligare i chirurghi a utilizzare dei guanti in lattice vietando cos\u00ec i guanti di materiale poroso (cotone), i quali venivano adoperati anche su pi\u00f9 pazienti nell'arco di una giornata. L'acido carbolico o fenico \u00e8 stato per secoli adoperato come disinfettante e deodorante per fogne.\nLister, agli albori del 1900, contribu\u00ec profondamente e in modo assolutamente silenzioso e inconsapevole al boom demografico che presto sarebbe esploso nell'intero pianeta, perch\u00e9 la ginecologia ebbe molte madri morte in meno e molti bambini nati in pi\u00f9.\nPropriet\u00e0 chimiche.\nChimicamente l'antisettico ha azione sia sul germe ospite che sull'apparato ospitante, con il limite di ledere le cellule di quest'ultimo. La ricerca si \u00e8 quindi concentrata sull'elaborazione di antisettici attivi che siano il pi\u00f9 possibili innocui nell'alterazione dell'equilibrio fisiologico.\nParticolare importanza sta assumendo l'uso degli antisettici in complemento o talora in sostituzione degli antibiotici, poich\u00e9 non determinano resistenza, come invece si rileva sempre pi\u00f9 diffusamente con l'uso ripetuto degli antibiotici.\nAntisettici diffusi.\nI principali antisettici utilizzati sono:\nAspetti regolatori.\nGli antisettici, specificatamente destinati al trattamento di cute lesa e mucosa, sono stati classificati da diverso tempo come \"specialit\u00e0 medicinali\" e, pertanto, sottoposti all'identificazione attraverso il relativo numero di Autorizzazione all'Immissione in Commercio (AIC) rilasciato dall'Agenzia Italiana del Farmaco (AIFA); nella classificazione internazionale Anatomica Terapeutica Chimica dei farmaci (ATC) rientrano nel gruppo D08.\nGli antisettici destinati al trattamento della cute integra, tra cui rientrano i detergenti antisettici per le mani, i prodotti per la terapia iniettiva e per la preparazione del campo operatorio, sono classificati come \"presidi medico-chirurgici\".\nAmbedue le categorie rientrano nell'insieme dei \"biocidi\" definiti dal Decreto Legislativo 25/02/2000 n. 174 come \" i principi attivi e i preparati contenenti uno o pi\u00f9 principi attivi, presentati nella forma in cui sono consegnati all'utilizzatore, destinati a distruggere, eliminare, rendere innocui impedire l'azione o esercitare altro effetto di controllo su qualsiasi organismo nocivo con mezzi chimici o biologici\"."}
{"id": "690038", "revid": "287204", "url": "https://it.wikipedia.org/wiki?curid=690038", "title": "Berretti", "text": ""}
{"id": "690039", "revid": "640277", "url": "https://it.wikipedia.org/wiki?curid=690039", "title": "Anelli di Saturno", "text": "Gli anelli di Saturno sono anelli planetari attorno al pianeta Saturno. Sono composti da miliardi di piccoli oggetti, della grandezza che varia dal micrometro al metro, orbitanti attorno al pianeta sul suo piano equatoriale, e organizzati in un anello piatto. Poich\u00e9, come per la Terra, l'asse di rotazione di Saturno \u00e8 inclinato rispetto al piano orbitale, anche gli anelli risultano inclinati.\nGli anelli iniziano ad un'altezza di circa dalla superficie di Saturno e si estendono fino a , poco meno di un terzo della distanza Terra-Luna. A seguito dell'esplorazione ravvicinata della sonda spaziale Cassini-Huygens il loro spessore \u00e8 stato misurato mediamente in circa e sono quindi estremamente sottili. In compenso gli anelli non sono completamente piatti, in alcune zone le particelle sono addensate in strutture che si estendono da sopra e sotto il piano degli anelli, proiettando cos\u00ec lunghe ombre in particolari momenti di inclinazione rispetto al sole.\nFurono scoperti da Huygens nel 1655. In precedenza Galileo aveva notato che Saturno presentava delle protuberanze ai lati, ma la scarsa potenza del suo telescopio non gli aveva permesso di distinguerne la forma con chiarezza.\nGli anelli sono divisi in sette fasce, separate da \"divisioni\" che sono quasi vuote. L'organizzazione in fasce e divisioni risulta da una complessa dinamica ancora non ben compresa, ma nella quale giocano sicuramente un ruolo i cosiddetti satelliti pastori, lune di Saturno che orbitano all'interno o subito fuori dall'anello.\nL'origine degli anelli \u00e8 sconosciuta. Ci sono due ipotesi principali: che siano il risultato della distruzione di un satellite di Saturno, ad opera di una collisione con una cometa o con un altro satellite, oppure che siano un \"avanzo\" del materiale da cui si form\u00f2 Saturno che non \u00e8 riuscito ad assemblarsi in un corpo unico. Solo dell'anello E si conosce l'origine: su Encelado si verificano fenomeni di criovulcanismo continuo, di conseguenza si presuppone che l'abbondante materiale emesso abbia formato l'anello E. Le teorie attuali suggeriscono che gli anelli siano instabili e abbiano una vita relativamente breve: in pochi milioni di anni dovrebbero disperdersi o precipitare sul pianeta stesso. Questa osservazione sarebbe coerente con l'ipotesi di un'origine recente degli anelli.\nUna ricerca NASA effettuata nel 2018 in collaborazione con l'osservatorio Keck ha confermato le stime effettuate sulle osservazioni delle due sonde Voyager, in base alle quali il sistema di anelli dovrebbe precipitare completamente entro 300 milioni di anni, a causa della gravit\u00e0 e dell'intenso campo magnetico del pianeta. Osservazioni effettuate con la sonda Cassini sulla precipitazione di materiale presso l'equatore del pianeta stimano l'et\u00e0 degli anelli inferiore ai 100 milioni di anni.\nLa divisione pi\u00f9 grande fu scoperta da Cassini nel 1675, ed \u00e8 chiamata divisione di Cassini. Successivamente Bond scopr\u00ec che l'anello interno era anch'esso suddiviso (1850). Anche l'anello esterno risult\u00f2 suddiviso da quella che \u00e8 chiamata Divisione di Encke.\nI diversi anelli vengono chiamati anche con le lettere dell'alfabeto. Originariamente la sequenza partiva dal pi\u00f9 esterno (A) verso l'interno (B, C, ecc.), ma con la scoperta di nuovi anelli sia all'interno che all'esterno le lettere sono ora piuttosto mescolate.\nNel 1983 una cometa o un asteroide colp\u00ec l'anello D di Saturno, causando nella materia degli anelli oscillazioni che durarono pi\u00f9 di 30 anni."}
{"id": "690043", "revid": "131358", "url": "https://it.wikipedia.org/wiki?curid=690043", "title": "Esordienti", "text": ""}
{"id": "690044", "revid": "63756", "url": "https://it.wikipedia.org/wiki?curid=690044", "title": "Oblast di Novgorod", "text": ""}
{"id": "690045", "revid": "288300", "url": "https://it.wikipedia.org/wiki?curid=690045", "title": "Pulcini", "text": ""}
{"id": "690046", "revid": "1632387", "url": "https://it.wikipedia.org/wiki?curid=690046", "title": "Juniores", "text": "La categoria juniores si riferisce solitamente ad eventi sportivi o campionati riservati ai ragazzi di varie fasce d'et\u00e0, solitamente al di sotto dei 20 anni.\nTra gli sport si pu\u00f2 segnalare:"}
{"id": "690048", "revid": "2084998", "url": "https://it.wikipedia.org/wiki?curid=690048", "title": "La Paz (Mendoza)", "text": "La Paz \u00e8 un comune della provincia di Mendoza, in Argentina, nel dipartimento omonimo. \u00c8 situata ad un'altitudine di 496 m s.l.m., 145\u00a0km ad est di Mendoza lungo la \"Ruta Nacional 7\", che collega la capitale provinciale a Buenos Aires.\nHa una popolazione di 9.560 abitanti, suddivisa nelle seguenti frazioni:"}
{"id": "690049", "revid": "131358", "url": "https://it.wikipedia.org/wiki?curid=690049", "title": "Jassy", "text": ""}
{"id": "690052", "revid": "1787156", "url": "https://it.wikipedia.org/wiki?curid=690052", "title": "Renzo Barbera", "text": "Era soprannominato \"Il presidentissimo\" e \"L'ultimo Gattopardo\" per la sua moralit\u00e0.\nBiografia.\nRenzo Barbera, all'anagrafe Lorenzo Barbera, era nato il 19 aprile 1920.\nEra figlio di Giuseppe (socio sostenitore del Palermo Football Club negli anni 1930) e di Maria Rutelli. Il nonno materno della madre fu il celebre scultore Mario Rutelli.\nIl nonno paterno omonimo, Lorenzo Barbera, commerciante di olio e cavaliere del lavoro, si trasfer\u00ec a Palermo nel 1888 ed ebbe due figli: Manfredi e Giuseppe.\nLo zio, Manfredi Barbera, si occup\u00f2 della gestione dell\"'Oleificio Barbera\" e fu uno dei fondatori del \u201cCircolo del Tennis\u201d in citt\u00e0.\nIl padre Giuseppe, dopo un viaggio negli Stati Uniti d'America nel 1907, fond\u00f2 la \u201cLatteria Barbera\u201d.\nNel 2019 un suo pronipote, Dario Mirri, \u00e8 diventato presidente del , dopo la quinta rifondazione in tutta la storia della societ\u00e0 calcistica.\nDopo aver frequentato il liceo classico presso l'istituto Gonzaga, si laure\u00f2 in giurisprudenza presso l'universit\u00e0 degli Studi di Palermo. \nFu Ufficiale del Regio Esercito durante la seconda guerra mondiale.\nDopo la proclama Badoglio dell'8 settembre 1943, fu preso prigioniero dai tedeschi.\nRiusc\u00ec a evadere durante un trasferimento, venendo poi nascosto da alcuni contadini e pastori della Ciociaria.\nSposatosi con la triestina Giuliana Cicutto il 31 gennaio 1948, ebbe tre figli: Giuseppe, Ferruccio (1951-2005) e Maria Ludovica.\nRenzo Barbera \u00e8 deceduto all'et\u00e0 di 82 anni la notte del 20 maggio 2002, causa complicazioni cardiache.\nGli inizi nel calcio minore.\nDopo alcune brevi esperienze in piccole squadre parrocchiali (San Filippo Neri e Resuttana, delle quali fu entrambe presidente), nel 1951 Renzo Barbera partecip\u00f2 alla rifondazione della . Da considerare che Barbera aveva gi\u00e0 fatto parte della dirigenza della prima Juventina, quella storica degli anni '30 e '40.\nTra il 1956 e il 1964, la squadra prese parte ai campionati di Promozione (per un periodo chiamato anche \u201c\"Campionato Nazionale Dilettanti\"\u201d) e Prima Categoria.\nNel 1964-1965 vinse il girone A della Prima Categoria Sicilia, ma fu sconfitta dal pi\u00f9 blasonato , vincitore del girone B.\nLa stagione successiva, la Juventina vinse nuovamente il proprio raggruppamento e, in data 11 giugno 1966, si aggiudic\u00f2 lo spareggio contro la Provinciale di Messina, per 2-0. Tra i marcatori figur\u00f2 il giovanissimo Ignazio Arcoleo; allenatore era il cecoslovacco \u010cestm\u00edr Vycp\u00e1lek.\nNell'annata d'esordio nella nuova categoria, sempre guidata da Vycp\u00e1lek, raggiunse il settimo posto in Serie D.\nNel 1968 la societ\u00e0 si fuse con il : nacque cos\u00ec la \"Juve Bagheria\".\nIl 13 luglio 1969, Renzo Barbera rassegn\u00f2 le proprie dimissioni da presidente.\nPresidente del Palermo.\nNel frattempo, dal 1967, Renzo Barbera ricopriva anche un ruolo nel consiglio di amministrazione della societ\u00e0 sportiva del , diventandone vicepresidente.\nIl 4 maggio 1970, fu eletto quale Presidente dell'omonima squadra di calcio, succedendo al dimissionario Giuseppe Pergolizzi, restando in carica fino al 7 marzo 1980 e passando poi il testimone al costruttore edile Gaspare Gambino.\nDurante il periodo della \u201cpresidenza Barbera\u201d, il Palermo disput\u00f2 (nonostante militasse in Serie B) le prime due finali di Coppa Italia della propria storia, nel 1973-1974 e nel 1978-1979. In particolare, nella prima, giocata contro il il 23 maggio 1974, il Palermo perse ai rigori in un modo molto controverso. Ci\u00f2 nonostante, rest\u00f2 famoso il gesto di Renzo Barbera, che, sportivamente, fu il primo a tendere la mano al capitano della squadra avversaria. Inoltre consegn\u00f2 ugualmente un premio partita, concordato in caso di vittoria della coppa, ai propri giocatori. \nNel 1973, il club rosanero aveva ricevuto anche la Stella d'oro al merito sportivo.\nRenzo Barbera dimostr\u00f2 passione per il calcio, al punto da investirvi anche sue rendite personali e tanto da ipotecare, di nascosto ai familiari, la villa di famiglia. Egli si distinse pure per il suo atteggiamento di fiducia nei confronti di calciatori siciliani.\nNel 1974 ricevette in regalo, da parte del suo parco giocatori, un piatto d'argento con dedica \u201c\"A pap\u00e0 Renzo\"\u201d. \nCome Raimondo Lanza di Trabia, era inoltre interessato ad altri sport di squadra, cosicch\u00e9, anche se per poco tempo, rese il Palermo una polisportiva.\nImpegni esterni.\nNel 1975 fu eletto consigliere comunale per la Democrazia Cristiana, tuttavia l\u2019esperienza politica fu di breve durata. \nHa ricoperto la carica di Presidente del \"Comitato organizzatore siciliano\" in occasione del .\nNegli anni novanta venne nominato Presidente onorario del Palermo.\nRiconoscenze postume.\nDal 18 settembre 2002 lo Stadio \"La Favorita\", sito nei pressi dell'omonimo Parco (antica \"tenuta\" del re Ferdinando III di Borbone), \u00e8 intitolato in sua memoria, a circa quattro mesi dalla sua morte."}
{"id": "690053", "revid": "18323", "url": "https://it.wikipedia.org/wiki?curid=690053", "title": "Spada nella roccia di San Galgano", "text": ""}
{"id": "690054", "revid": "290948", "url": "https://it.wikipedia.org/wiki?curid=690054", "title": "Alcool polivinilico", "text": "L'alcol polivinilico (PVA) \u00e8 un composto chimico ottenuto per idrolisi, di norma alcalina, degli esteri polivinilici.\nCaratteristiche.\nSolubile in acqua e insolubile nei solventi organici, non possiede permeabilit\u00e0 ai gas.\nData la natura del composto, \u00e8 utilizzato in medicina per drenaggi e tubi, in contattologia quale composto di lubrificanti per lenti a contatto, nell'industria tessile per l'incollaggio di fibre naturali.\nApplicato in soluzione acquosa sulla superficie di uno stampo per produzione a freddo di manufatti in vetroresina \u00e8 un ottimo agente antiadesivo (distaccante).\nUsi.\nLe principali applicazioni in termini di quantitativi nel mercato europeo sono:\nAltre applicazioni del PVA:\nIl PVA \u00e8 usato come materia prima nella produzione delle Fibre di PVA che, a seconda del processo produttivo utilizzato, possono essere sia solubili che insolubili in acqua.\nGrazie alle propriet\u00e0 elastiche, di stabilit\u00e0 dimensionale, resistenza chimica e affinit\u00e0 con diversi tipi di gomme, le fibre di PVA trovano applicazione:"}
{"id": "690055", "revid": "46931", "url": "https://it.wikipedia.org/wiki?curid=690055", "title": "Cacciata (Raffaello)", "text": ""}
{"id": "690057", "revid": "1226", "url": "https://it.wikipedia.org/wiki?curid=690057", "title": "Mus\u00e9e Jacquemart-Andr\u00e9", "text": ""}
{"id": "690064", "revid": "125275327", "url": "https://it.wikipedia.org/wiki?curid=690064", "title": "Ordine di San Giuseppe", "text": "L'Ordine del Merito sotto il titolo di San Giuseppe, pi\u00f9 comunemente noto come Ordine di San Giuseppe, fu un ordine cavalleresco e dinastico di collazione della I. e R. Casa d'Asburgo Lorena Granducale di Toscana.\nStoria.\nL'Ordine fu fondato da Ferdinando III di Lorena il 9 marzo 1807, non appena gli venne affidato da Napoleone con gli accordi della pace di Presburgo il granducato di W\u00fcrzburg, un antico principato ecclesiastico tedesco di circa 5000 km\u00b2 di superficie e di 250.000 abitanti, ubicato al confine fra Baviera, W\u00fcrttemberg e Baden e ricevuto in cambio della perduta Toscana. La nascita dell'Ordine di San Giuseppe rientra in una generale tendenza di quel tempo a creare nuovi \"ordini del merito\" ed insieme presenta degli aspetti peculiari.\nDal 1807 nei nuovi staterelli tedeschi, aderenti alla napoleonica Confederazione del Reno, ci fu tutto un pullulare di nuovi ordini, i cui titoli servivano a ricompensare i propri ufficiali impegnati nelle tante battaglie sostenute dalle armate imperiali. Dopo Ferdinando III di Lorena, anche Carlo Federico, granduca del Baden, il 4 aprile istitu\u00ec l'Ordine militare di Carlo Federico; Luigi I, granduca d'Assia, il 25 agosto fond\u00f2 l'Ordine di Luigi e da Massimiliano Giuseppe, re di Baviera, che nel 1808 istitu\u00ec l'Ordine al Merito della Corona Bavarese, ordini tutti simili fra loro e contemplanti tre classi di decorati (gran croci, commendatori e cavalieri).\nLa nascita dell'Ordine di San Giuseppe fu determinata, per\u00f2, anche da curiose motivazioni di tipo personale. Fin dal 1799 Ferdinando III prov\u00f2 per l'allora generale Napoleone Bonaparte una certa simpatia, che ben presto divent\u00f2 sincera ammirazione per le sue numerose e grandi imprese militari. Quando, poi, nel 1806, in una lunga visita a Parigi Ferdinando III si guadagn\u00f2 la fiducia di Napoleone, venne a sapere che l'imperatore dei Francesi aspirava ad essere investito del prestigioso Ordine austriaco del Toson d'Oro, che invece gli era stato sempre negato per la decisa opposizione della corte di Vienna. Ferdinando III, probabilmente d'accordo con il fratello Francesco II d'Asburgo-Lorena, imperatore d'Austria, trov\u00f2 una via d'uscita con la fondazione di un ordine cavalleresco nuovo, quello appunto di San Giuseppe, che vide come primo insignito nel 1807 proprio Napoleone.\nRientrato in Toscana dopo la Restaurazione, Ferdinando III con apposito editto del 18 marzo 1817 rinnov\u00f2 l'Ordine Civile e Militare di San Giuseppe, ponendolo al secondo posto fra gli ordini equestri (dopo quello pi\u00f9 prestigioso e pi\u00f9 antico di Santo Stefano) e lo dot\u00f2 di un apposito regolamento pi\u00f9 consono allo spirito della Restaurazione. Il fine era quello di \"distinguere nelle diverse classi con decorazione esteriore le qualit\u00e0 pregevoli e le virtuose azioni di chiunque abbia acquistato titolo alla sovrana benevolenza o per i suoi meriti personali o per utili servigi resi allo stato\". Capo dell'Ordine era il Gran Maestro (ossia il Granduca). Comprendeva inoltre le classi di cavaliere di gran croce, commendatore (che attribuivano nobilt\u00e0 ereditaria), e cavaliere (nobilt\u00e0 personale); veniva assegnato ai soli cattolici e con molta parsimonia.\nDopo l'allontanamento di Leopoldo II dalla Toscana, l'Ordine di San Giuseppe, al pari di quello di Santo Stefano, fu soppresso per la legge dello stato dal Governo Provvisorio Toscano di Bettino Ricasoli. Tuttavia, trattandosi di Ordine dinastico-familiare e non statale, gli Asburgo Lorena di Toscana ritennero di conservare il diritto dinastico del Gran Magistero dell'Ordine di San Giuseppe e continuarono a conferire regolarmente e con continuit\u00e0 l'onorificenza a nobili e personaggi illustri sino al 1908. Infatti Il 20 dicembre 1866 Ferdinando IV ed i suoi figli rientrarono nella Casa Imperiale e la Casa di Toscana smise di esistere come casa reale autonoma, venendo riassorbita da quella imperiale austriaca; a Ferdinando fu permesso di mantenere la sua fons honorum vita natural durante, mentre i figli divennero solo Principi Imperiali (Archiduchi/Arciduchesse d'Austria) e non pi\u00f9 Principi/Principesse di Toscana: Ferdinando IV abdic\u00f2 ai diritti dinastici al Granducato di Toscana (1870) a favore dell'Imperatore Francesco Giuseppe d'Austria e pertanto anche i suoi discendenti persero ogni diritto dinastico sulla Toscana . Il Gran Magistero dell'Ordine di Santo Stefano cess\u00f2 invece con la morte di Ferdinando IV . L\u2019imperatore Francesco Giuseppe I (1830-1916) aveva infatti proibito, dopo la morte del granduca Ferdinando IV avvenuta nel 1908, di assumere i titoli di granduca o di principe o principessa di Toscana .\nNonostante l'estinzione del Gran Magistero nel 1908 con la morte di Ferdinando IV, ultimo Granduca di Toscana, negli anni 1971-1972 uno dei suoi discendenti, non primogenito , Goffredo d'Asburgo, ignorando le rinunce di Ferdinando IV e l'autorizzazione al conferimento degli Ordini dinastici toscani solo ed esclusivamente sino alla di lui morte avvenuta nel 1908 , riprese a fare conferimenti dell'Ordine di San Giuseppe e degli altri Ordini cavallereschi, gi\u00e0 conferiti da Ferdinando IV, sotto la direzione di Giorgio Cucentrentoli creato nel contempo Conte di Monteloro dallo stesso Goffredo: il 22 settembre 1971 l'arciduca Goffredo d'Asburgo-Lorena riconferm\u00f2 la continuit\u00e0 dell'Ordine. Nel 1992 il figlio di Goffredo, Leopoldo d'Asburgo Lorena, adegu\u00f2 ai tempi le norme dell'Ordine e nel 1994 il nuovo Gran Maestro, Sigismondo d'Asburgo-Lorena, figlio di Leopoldo, da Londra promulg\u00f2 un nuovo Statuto: l'Ordine doveva \"premiare essenzialmente le benemerenze per il progresso civile e culturale della Toscana, nonch\u00e9 i meriti verso Casa Asburgo Lorena\".\nPer la parte religiosa l'Ordine \u00e8 assistito da un Cappellano, che si identifica nel parroco della chiesa parrocchiale di San Giuseppe in Firenze, dove lo statuto prevede che vengano celebrate una solenne messa il 19 marzo ed un'altra per i cavalieri defunti.\nFra i tanti personaggi decorati, molti dei quali non appartennero al solito entourage dei pi\u00f9 fedeli collaboratori granducali, si ricordano: Giustino Fortunato, Gino Capponi, Luigi Cambray Digny, Paolo e Anatolio Demidoff, Cosimo Ridolfi, Bettino Ricasoli, Giovanni Baldasseroni, Francesco IV e Francesco V di Modena, Napoleone III, Felice Baciocchi, Massimiliano II di Baviera, Carlo Alberto e Vittorio Emanuele II di Savoia re di Sardegna, Fran\u00e7ois Champollion, Alessandro Manzoni, Alphonse de Lamartine Klemens von Metternich e, tra i contemporanei Franco Cardini.\nGran cancelliere dell'Ordine \u00e8 stato, in tempi recenti, il marchese cavalier di gran croce Vittorio Pancrazi e vice cancelliere il marchese cavalier di gran croce dott. Don Domenico Serlupi Crescenzi Ottoboni. Attualmente Gran Cancelliere reggente \u00e8 il marchese Francesco d'Ayala Valva. L'Ordine conta oggi circa 130 membri.\nL'insegna dell'Ordine e la sua denominazione sono ufficialmente registrati a livello dell'Unione Europea dall'UAMI. \nRelativamente alla Legge 178/51, l'Ordine \u00e8 riconosciuto dallo Stato Italiano come \"ordine dinastico non nazionale\" legittimamente conferibile ed il suo uso sul territorio italiano \u00e8 autorizzabile a domanda dal Ministero degli affari esteri."}
{"id": "690079", "revid": "228587", "url": "https://it.wikipedia.org/wiki?curid=690079", "title": "Modelli di filobus italiani", "text": "Questa voce raccoglie i modelli di filobus italiani suddivisi per costruttore.\nGeneralit\u00e0.\nNell'elencazione vengono riportate, nell'ordine, le ditte che realizzano la costruzione, la carrozzeria e l'equipaggiamento elettrico; quando la carrozzeria \u00e8 autoportante sono indicate due sole aziende. In rari casi, come per l'Ansaldobreda, una sola industria produce ed assembla il filobus.\nTra parentesi sono inserite le citt\u00e0 dove questi mezzi hanno circolato o circolano tuttora ed altre annotazioni.\nFiat.\nLa denominazione dei filobus realizzati dalla Fiat si ricavava dai corrispettivi modelli di autobus, con la differenza che fino ai primi anni '50 si posponeva la lettera \"F\", successivamente si \u00e8 anteposta la cifra \"2\".\nIveco.\nLa denominazione dei filobus realizzati dalla Iveco si ricava anteponendo la cifra \"2\" ai corrispettivi modelli di autobus."}
{"id": "690082", "revid": "6923", "url": "https://it.wikipedia.org/wiki?curid=690082", "title": "Porsche 924", "text": "La Porsche 924 \u00e8 un'automobile prodotta dalla casa automobilistica tedesca Porsche AG a partire dal 1976 fino al 1985. Coup\u00e9 a due porte in configurazione 2+2 posti (quelli dietro comodi solo per bambini), la 924 rimpiazz\u00f2 la 914 come modello entry-level, e fu il modello che di fatto negli USA mand\u00f2 in pensione la 912.\nIl contesto.\nFu la prima Porsche prodotta a motore anteriore raffreddato a liquido e con il raffinato schema trasmissivo transaxle, nonostante l'imponente 928 (caratterizzata dalle stesse soluzioni tecniche) fosse stata progettata prima (1971). Lo schema a motore anteriore e trazione posteriore (pur semplificato rispetto alla configurazione transaxle) era abbastanza comune nella produzione della concorrenza, ma era una novit\u00e0 assoluta per la casa tedesca che fino ad allora aveva sviluppato solo macchine a motore posteriore o motore centrale, trazione posteriore e raffreddamento ad aria (\"air-cooled\").\nLa 924 fu un successo di vendite senza precedenti, e non solo permise a Porsche di uscire dalla grave crisi finanziaria in cui si trovava ma permise alla stessa casa di avere una solida base monetaria con cui continuare ad investire nello storico modello, la 911. La 924 fu sostituita dalla 944 nel 1982 nel mercato statunitense, ma continu\u00f2 ad essere prodotta fino al 1985 per i restanti mercati.\nSempre nel 1985 fu introdotta la \"924S\", sostanzialmente basata sulle ultime 924 ma con il telaio della 924 Turbo e il motore 2,5 litri della 944, depotenziato a 150 cavalli.\nIn particolare in Italia, a causa del regime di tassazione che penalizzava le auto con cilindrata superiore a 2 litri, fu possibile acquistare la sportivissima 924 Turbo fino a fine 1983, oltre un anno dopo la cessazione della produzione per gli altri mercati.\nStoria del modello.\nNel 1976 si chiudeva l'avventura della Volkswagen-Porsche Vertriebsgesellschaft Gmbh, la joint venture di Porsche e Volkswagen da cui uscivano le Volkswagen-Porsche 914. Gi\u00e0 dai primi anni settanta la Volkswagen pensava allo sviluppo di una coup\u00e9 sportiva, un'auto di prestigio da mettere al top di gamma: i vertici Volkswagen decisero quindi di affidare lo sviluppo e il design di questa nuova auto alla Porsche che svilupp\u00f2 un nuovissimo chassis e un sistema di trasmissione tali da poter utilizzare un nuovo motore \"due litri quattro cilindri in linea\" a benzina, sviluppato a partire dal basamento di un motore analogo per cilindrata utilizzato in altri modelli Volkswagen (nel van LT e successivamente, modificato, nell'Audi 100).\nLa stessa Porsche si occup\u00f2 anche dello sviluppo dell'intero telaio e del design degli interni. Quello che ne risult\u00f2 fu un coup\u00e9 dalle dimensioni importanti (oltre 4 metri e 20 centimetri), caratterizzato dalla trazione posteriore e dallo schema transaxle che permise di ottenere un ottimo bilanciamento dei pesi fra anteriore e posteriore (52%/48%).\nA causa della crescente preoccupazione dovuta alla crisi petrolifera dei primi anni 70, la Volkswagen decise di accantonare momentaneamente il progetto, per poi accantonarlo definitivamente dopo la decisione di continuare con lo sviluppo dell'Audi Quattro. D'altro canto la Porsche aveva delle esigenze ben precise: trovare un modello entry-level che sostituisse la 914 e pensare ad una gamma di nuovi modelli che sostituisse in toto la 911, incompatibile con le nuove normative anti inquinamento acustico preannunciate negli USA.\nLa Porsche quindi stipul\u00f2 un accordo con la dirigenza Volkswagen impegnandosi ad acquistare l'intero design della 924 per 100 milioni di marchi tedeschi (notevolmente meno di quanto la Volkswagen spese per commissionare il design alla Porsche). L'accordo prevedeva che l'auto sarebbe stata costruita presso gli stabilimenti ex-NSU a Neckarsulm (a nord di Stoccarda, sede della Porsche), da manovalanza Volkswagen sotto la completa supervisione di tecnici e addetti alla qualit\u00e0 Porsche. Quello che ne risult\u00f2 fu uno dei modelli best seller Porsche di sempre, che gener\u00f2 grandi introiti non solo per il successo di vendite ma anche per il fatto che era relativamente economico da produrre, almeno secondo lo standard Porsche.\nIl responsabile del progetto EA425 (il codice interno della 924) fu Tony Lapine, abilissimo manager. Il design del veicolo fu affidato ad Harm Lagaay: i fari a scomparsa, lo sfuggente lunotto in vetro (vera sfida tecnologica per i tempi) e l'imponente frontale senza griglia diedero all'auto la famosa linea cuneiforme. L'auto venne presentata sul mercato statunitense nel luglio del 1976 come Model Year 77 al prezzo base di 9,395 dollari USA.\nVa sottolineato come la 924 vendesse pi\u00f9 per le sue qualit\u00e0 che per il prezzo concorrenziale: un'aspirata ben equipaggiata costava decisamente di pi\u00f9 dei modelli giapponesi concorrenti, spesso anche pi\u00f9 prestazionali. In Italia, a titolo di esempio, nel 1982 la 924 costava a listino 18.579.000 lire: la pi\u00f9 cara delle concorrenti, l'Alfetta GTV 2000, costava 14.809.000 lire.\nLa critica mondiale fu entusiasta del nuovo modello che presentava una facilit\u00e0 di guida totalmente sconosciuta ai precedenti modelli Porsche: l'efficacia del telaio per\u00f2 mise subito in evidenza una certa mancanza di cavalli che suscit\u00f2 qualche critica da parte degli appassionati che non riconoscevano nelle prestazioni della vettura (comunque notevoli per l'epoca e per la cilindrata, superiori in ogni caso ai modelli che sostituiva) lo spirito porschista. In realt\u00e0 \u00e8 noto che la Casa limit\u00f2 volutamente le prestazioni del motore aspirato per non creare sovrapposizioni con l'allora modello base della 911, il 2.7 da 150 cavalli.\nPer accontentare la sete di cavalli, Porsche fece uscire a fine 1978 la \"924 Turbo\": un'auto dalle prestazioni entusiasmanti, rivista in tutto (motore, telaio, freni, aerodinamica), in grado di sconfiggere la \"911 SC\" 180cv nelle prove dell'epoca. A differenza del motore aspirato, assemblato a Neckarsulm, il motore turbo veniva prodotto direttamente negli stabilimenti Porsche a Stoccarda. La produzione della 924 Turbo si concluse in anticipo, nel 1982 (1983 per il mercato italiano), per far spazio alla nuova 944 che inizialmente aveva prestazioni inferiori.\nL'avventura della Porsche 924 si concluse nel 1985, dopo dieci anni di continui affinamenti in pieno stile Porsche e dopo 124.237 esemplari venduti (compresi i modelli speciali).\nMeccanica.\n924 aspirato.\n1976 - 1979.\nIl motore della prima versione aspirata della 924, \u00e8 un 1984\u00a0cm\u00b3 a benzina, 4 cilindri con 2 valvole per cilindro, un albero a camme in testa, raffreddato ad acqua, dotato di iniezione meccanica Bosch \"k-jetronic\", leggermente superquadro (soluzione attuata in previsione della versione turbocompressa). Il basamento \u00e8 derivato dal motore VW EA831, che eroga 95\u00a0cv (71\u00a0kW) sia su Audi 100 che su Volkswagen LT. La testa progettata da Porsche e l'iniezione k-jetronic portano la potenza disponibile a 150\u00a0cv (110\u00a0kW), ridotta poi con una modifica strutturale a 125\u00a0cv per motivi commerciali. La coppia motrice \u00e8 di 165,7 Nm (16,9 kgm). La distribuzione \u00e8 a cinghia, la ventilazione \u00e8 affidata ad una ventola elettroattuata a due velocit\u00e0.\nIl cambio manuale a quattro marce (cod. 016/8) di derivazione Audi, inizialmente l'unico previsto, fu affiancato nel 1977 da un cambio automatico a tre marce (sempre di derivazione Audi). In questa configurazione, la casa dichiarava per le auto con specifiche europee (125 cv, codice motore \"XK\", nessuna soluzione anti-inquinamento) una velocit\u00e0 massima di 200 km/h e un tempo di accelerazione da 0 a 100\u00a0km/h di circa 10 secondi.\nNel 1979, con l'avvento della Turbo, fu disponibile anche sull'aspirata un cambio Porsche di origine ZF a 5 marce di tipo \"dogleg\" (con la prima in basso a sinistra, cod. 016/Z).\nL'impianto frenante, servoassistito, \u00e8 di tipo misto con dischi pieni all'anteriore e tamburi al posteriore. Il sistema idraulico frenante \u00e8 di tipo incrociato, in modo tale da garantire un'adeguata sicurezza in caso di guasto di una parte del circuito. Le ruote 185/70 R14 sono montate su cerchi in lega 6Jx14\", di serie in Italia (su altri mercati erano disponibili pneumatici 165R14 su cerchi in lamiera da 14 pollici).\n1980 - 1985.\nCon l'introduzione del modello Turbo, Porsche riporta alcuni cambiamenti tecnici anche sul modello aspirato. La grossa novit\u00e0 riguarda l'introduzione di un cambio a 5 marce (cod. 016/9) con pattern standard di serie, che porta l'auto a 205\u00a0km/h e completa l'accelerazione da 0 a 100\u00a0km/h in 9,5 secondi; altre modifiche minori riguardano le barre stabilizzatrici, la testina della k-jetronic, l'alternatore maggiorato, il diverso sistema di raffreddamento del radiatore, il diverso sistema di accensione delle candele. Diventa possibile ottenere a richiesta uno spoiler sul lunotto posteriore, come sul modello Turbo, che diventer\u00e0 standard a partire dal 1983.\n\u00c8 possibile anche, specificando in sede d'acquisto l'opzione M471, avere un'auto con lo stesso telaio del modello Turbo (compresi i freni a disco autoventilati su tutte le ruote).\nSempre con sovrapprezzo \u00e8 ora possibile avere dei cerchi in lega 6Jx15\" (detti \"Millerighe\" per il particolare disegno delle razze) con pneumatici 205/60 R15, somiglianti agli ATS montati sulla turbo ma con finitura diamantata all'esterno e nera opaca all'interno. Il serbatoio della benzina viene portato a 66 litri e si pu\u00f2 arricchire l'interno con tanti particolari montati sul modello Turbo (volante sportivo a 4 razze, cuffia cambio in pelle, etc.).\nIl modello, come da abitudine Porsche, continuer\u00e0 a ricevere una serie di piccoli ma continui affinamenti come l'introduzione del tetto elettrico nel 1983 (prima solo manuale), lo sblocco elettrico del baule, l'impianto di riscaldamento modificato.\nParticolare e degna di nota \u00e8 la versione \"Le Mans\" che si presentava esclusivamente in colore bianco alpino e sottile livrea tricolore rossa nera e gialla lungo tutti i lati dell'automobile. Prodotta in versione aspirata, la \"Le Mans\" offriva cerchi in lega modello \"millerighe\" da 15\", interni arricchiti da volante in pelle a quattro razze e cuffia del cambio in pelle. Vetri elettrici, sedili e rivestimento portiere rivestiti in tessuto pinstripe, alettone posteriore di serie. Ruotino di scorta del tipo collassabile. Questa versione esteticamente si presenta molto appagante e per via delle sue caratteristiche, \u00e8 appetita dai collezionisti.\n924 Turbo.\n1978 - 1980.\nDopo l'esperienza conseguita con la 911 Turbo, Porsche fa uscire sul finire del 1978 la versione turbocompressa della 924, spesso identificata dal suo codice progettuale interno \"931\". Al motore viene applicata una turbina KKK (senza intercooler), viene modificata la testa e tanti altri particolari del motore per garantire potenza ed affidabilit\u00e0 (ad esempio la forma diversa del cielo dei pistoni porta il rapporto di compressione a 7,5:1). Il risultato \u00e8 una potenza di 170 CV (DIN) e una coppia motrice di ben 25 kgm, che garantiscono prestazioni da sportiva di razza (225\u00a0km/h, 0\u2013100\u00a0km/h in poco pi\u00f9 di 7 secondi).\nLo sfruttamento della meccanica \u00e8 tale che questi motori vengono assemblati a mano direttamente a Stoccarda, con tolleranze ridottissime. Per adeguare il telaio a queste nuove prestazioni, fu rivisto completamente l'impianto frenante (dischi autoventilanti su tutte e quattro le ruote) e in parte l'assetto (ammortizzatori e barre antirollio specifiche). Fu inoltre introdotta una frizione a comando idraulico. L'unico cambio disponibile per la 924 turbo era, per tutta la produzione, il 5 marce ZF \"dogleg\" tipo 016/Z. Per aumentare la deportanza alle alte velocit\u00e0, la Turbo montava di serie un piccolo spoiler di gomma alla fine del lunotto posteriore.\nDi serie la 924 Turbo esce, sul mercato europeo, con pneumatici 185/70 R15 montati su cerchi in lega leggera 6Jx15\". L'attacco dei mozzi differisce da quello dell'aspirata (4x108) ed \u00e8 a 5 fori; in opzione \u00e8 possibile avere cerchi in lega leggera da 16\" con pneumatici maggiorati.\nEsternamente il modello Turbo si distingue subito per le feritoie sul musetto e per la presa NACA sul cofano anteriore. Col lancio di questo modello, Porsche diede la possibilit\u00e0 di avere la carrozzeria verniciata in due colori diversi (le cosiddette \"dualtone\").\n1981 - 1983.\nNel 1981 la 924 Turbo viene rivista nella meccanica: in particolare, viene sostituita la turbina KKK con una maggiorata, in grado di resistere meglio alle sollecitazioni e in genere bisognosa di minor manutenzione. Viene eliminata l'accensione a spinterogeno in favore di un sistema di accensione elettronica, che assieme ad un aumento del rapporto di compressione da 7.5:1 a 8.5:1 porta la potenza a 177 CV (DIN) e la coppia motrice a 25,5 kgm. In questa configurazione, l'auto \u00e8 in grado di superare i 230\u00a0km/h.\nProduzione.\n924.\n\u2020 comprende 1030\n\"Le Mans\" Special Edition\n\u2021 comprende 1015 \"50 Jahre\nPorsche/Weissach\" Special Edition (dette anche \"Jubileum\" o \"Giubileo\")\n924 Turbo (931).\n\u2020 Modelli importati solo in Italia\n924S.\nEsisteva anche un allestimento sportivo per la 924S, importato solo per gli Stati Uniti, del quale non si hanno per\u00f2 i dati circa la produzione.\nCuriosit\u00e0.\nLa prima auto di Diego Armando Maradona fu proprio una 924 del 1979, messa all'asta nel 2013 per 65.000\u20ac.\nIl programma Affari a quattro ruote si \u00e8 occupato due volte di questa macchina, la prima nel primo episodio della prima serie andato in onda il 7 ottobre del 2003, la seconda nel sesto episodio della quindicesima serie andato in onda il 17 maggio 2018 (le date sono riferite alla prima visione in Inghilterra)"}
{"id": "690083", "revid": "729019", "url": "https://it.wikipedia.org/wiki?curid=690083", "title": "Midriasi", "text": "La midriasi \u00e8 la condizione fisiologica di dilatazione della pupilla dell'occhio in assenza di luce. La miosi \u00e8, invece, il processo opposto alla midriasi, cio\u00e8 la riduzione del diametro pupillare.\nPercorso dello stimolo nervoso.\nLa midriasi viene mediata dall'azione di fibre nervose del sistema nervoso simpatico, regolata dai \"tubercoli quadrigemini superiori\" nel tetto del mesencefalo che riceve informazioni sull'intensit\u00e0 luminosa esterna tramite collegamenti con il \"nucleo pre-tettale\", a sua volta in contatto con fibre provenienti dal nervo ottico. Dai tubercoli quadrigemini superiori, tramite la via extrapiramidale tetto-spinale lo stimolo nervoso giunge tramite il cordone laterale del midollo spinale al centro cilio-spinale.\nQueste fibre provengono dal midollo spinale dal centro cilio-spinale (C8-T1), escono con radici anteriori, attraversano il ganglio stellato ed il ganglio vertebrale salendo sino al ganglio cervicale superiore del simpatico, ove contraggono sinapsi con il secondo neurone. Il secondo neurone emmette l'assone che segue la carotide interna tramite il plesso carotideo interno e risalendo verso la cavit\u00e0 orbitaria si associa al nervo oftalmico del nervo trigemino (V) costituendo la radice lunga del \"ganglio ciliare\". Entrato nella cavit\u00e0 orbitaria, attraversa il ganglio ciliare senza contrarre sinapsi e raggiunge il muscolo dilatatore della pupilla nello spessore dell'iride.\nLa funzione fisiologica di questo meccanismo consiste nell'aumento del diaframma di apertura del sistema ottico dell'occhio, permettendo l'ingresso di stimoli luminosi sufficienti ad attivare la reazione dei bastoncelli nella visione mesopica o notturna.\nMidriasi farmacologica.\nL'instillazione di alcune sostanze nell'occhio (uso topico) pu\u00f2 provocare dilatazione del diametro pupillare. Queste sostanze, dette appunto \"sostanze midriatiche\", trovano impiego in oftalmologia ad esempio per la preparazione all'esame del fundus oculare mediante l'oftalmoscopio.\nLe sostanze maggiormente utilizzate per procurare midriasi farmacologica sono:\nAttenzione alla somministrazione di sostanze midriatiche ai bambini: durante l'assunzione comprimere il dotto naso-lacrimale per evitare il passaggio in circolo e effetti periferici. La midriasi pu\u00f2 essere provocata anche da psicofarmaci.\nCondizioni patologiche.\nLa paralisi del nervo oculomotore, lo spasmo delle fibre longitudinali iridee, un'irritazione del sistema nervoso simpatico o l'abolizione del riflesso irideo, quali condizioni di amaurosi o ambliopia, generano una situazione patologica e quindi di persistente midriasi, con conseguente fenomeno di abbagliamento."}
{"id": "690087", "revid": "1543377", "url": "https://it.wikipedia.org/wiki?curid=690087", "title": "Alta formazione artistica, musicale e coreutica", "text": "La locuzione alta formazione artistica, musicale e coreutica (AFAM) indica l'istruzione superiore artistica appartenente al sistema universitario della Repubblica italiana.\nSottoposta al Ministero dell'universit\u00e0 e della ricerca, venne istituita nel 1999.\nStoria.\nIn origine, le accademie di belle arti e i conservatori in Italia furono istituti superiori parimenti alle universit\u00e0 di Architettura fino a quando il regime fascista li declass\u00f2 a istituzioni scolastiche. Per questo motivo rimasero sottoposte alla supervisione del Ministero della pubblica istruzione e non pi\u00f9 considerate di livello universitario. La necessit\u00e0 di ridare valore di tipo universitario ai diplomi rilasciati da queste istituzioni spinse accademie e conservatori, dall'inizio degli anni novanta (anche con alcuni eclatanti episodi di protesta da parte degli studenti), a chiedere l'equipollenza con le universit\u00e0 e ad avere la supervisione del Ministero dell'universit\u00e0 e della ricerca, allora dicastero distinto.\nI principali motivi furono:\nPer tali ragioni, il legislatore riordin\u00f2 nel 1999 l'intera materia equiparando le accademie e i conservatori alle istituzioni universitarie e ponendole sotto la vigilanza del dipartimento universit\u00e0 e ricerca, anche quando nel 2001 i due dicasteri furono accorpati nel Ministero dell'istruzione, dell'universit\u00e0 e della ricerca e nelle successive divisioni e ricomposizioni dello stesso.\nLa normativa prevede l'equiparazione dei diplomi ottenuti con gli ordinamenti previgenti la riforma 3+2 (anche \"sperimentali\") e il riconoscimento dei crediti CFA ottenuti attraverso i corsi sperimentali 3+2 anche dentro le istituzioni universitarie (CFA=CFU) rilasciati dalle istituzioni di alta formazione artistica, musicale e coreutica alle lauree della classe delle lauree in scienze e tecnologie delle arti figurative, della musica, dello spettacolo e della moda, qualora siano conseguiti congiuntamente a un diploma di scuola secondaria di secondo grado.\nAi sensi del legge 21 dicembre 1999 n. 508:\nSotto la denominazione \"alta formazione artistica, musicale e coreutica\" sono ricomprese:\nSono per ora escluse la Scuola nazionale di cinema e l'Istituto nazionale del dramma antico.\nStruttura dei corsi.\nLa struttura dei corsi \u00e8 assimilabile a quella delle universit\u00e0, ovvero alla convenzione di Bologna che prevede il percorso del cosiddetto 3+2.\nCredito formativo accademico.\nPer misurare il carico didattico dello studente AFAM, il Ministero dell'universit\u00e0 ha introdotto, nell'ambito del sistema dei crediti formativi, il \"credito formativo accademico\" (CFA).\nIn particolare:\nDa ci\u00f2 si deduce che il credito formativo accademico (CFA) \u00e8 uguale al credito formativo universitario (CFU), tuttavia non \u00e8 chiaro se l'accesso alle lauree magistrali universitarie (LM) \u00e8 possibile solo con i previgenti ordinamenti in quanto gi\u00e0 lauree, oppure anche con i trienni sperimentali non ancora valutati come lauree.\nAccademie di belle arti.\nIn generale le accademie di belle arti hanno insegnamenti paragonabili in parte ai corsi in Discipline delle arti, della musica e dello spettacolo (DAMS), cinema musica teatro (CMT), cinema teatro produzione multimediale (CTPM), beni culturali ed architettura, anche se non esistono insegnamenti di letteratura e di matematica. In particolare, le nuove tecnologie per l'arte e comunicazione visiva multimediale, forniscono un percorso simile a DAMS, CMT e CTPM, ma con prevalenza alle materie pratiche e con l'aggiunta di alcune nozioni di scienza e di sociologia della comunicazione, mentre scenografia \u00e8 piuttosto affine ad architettura; altri corsi sperimentali sono affini ai corsi di studio universitari in beni culturali.\nNel nuovo percorso 3+2 tutti i corsi tenuti presso le accademie di belle arti hanno una forte presenza di materie teoriche legate alla storia (storia dell'arte, storia della grafica, storia dello spettacolo, storia dei nuovi media, ecc.), alla filosofia (estetica, pedagogia dell'arte, antropologia culturale), alla psicologia (teoria della percezione e psicologia della forma) e a beni culturali (museologia), tantoch\u00e9 non corrisponde pi\u00f9 a verit\u00e0 che i corsi tenuti presso tali istituzioni siano essenzialmente pratici come accadeva negli anni ottanta e prima ancora.\nL'aggiunta di materie complementari completamente teoriche era gi\u00e0 stata avviata con la riforma quadriennale del 1994, corrispondente al penultimo (previgente) ordinamento, ma \u00e8 stata aumentata ulteriormente portando le materie teoriche quasi al 50% dell'impegno di studio totale.\nNel complesso, il riconoscimento in ambito universitario dei crediti ottenuti nelle accademie di belle arti - e in generale nel settore AFAM - \u00e8 un procedimento complicato. Il MIUR non ha ancora proposto una tabella comparativa dei vari insegnamenti per fornire ad universit\u00e0 ed accademie linee guida nel riconoscimento dei crediti formativi di coloro volessero passare da un'universit\u00e0 a un'accademia e viceversa.\nPer consuetudine le Universit\u00e0 rifiutavano l'accesso alla specialistica (LS o LM) riguardo ai possessori dei diplomi di 1\u00ba livello AFAM mentre accettano chi possiede il previgente ordinamento, perch\u00e9 gi\u00e0 equiparato riguardo all'accesso alle scuole di specializzazione. Tuttavia, secondo una recente legge del MIUR del 24 dicembre 2013, poi migliorata e affermata nell'Aprile del 2017, coloro che possiedono un diploma AFAM \u00e8 equipollente ad una laurea L-3, ed \u00e8 valida anche per il proseguimento degli studi.\nRiguardo all'accesso ai master di primo livello universitari, invece, vengono accettati anche i possessori di diploma AFAM di primo livello, solamente se ci\u00f2 \u00e8 specificato nelle regole per l'iscrizione."}
{"id": "690089", "revid": "57342", "url": "https://it.wikipedia.org/wiki?curid=690089", "title": "Amaurosi", "text": ""}
{"id": "690094", "revid": "767487", "url": "https://it.wikipedia.org/wiki?curid=690094", "title": "Long Island (Papua Nuova Guinea)", "text": "Long Island \u00e8 il nome di due isole della Papua Nuova Guinea:\nLong Island (Stretto di Vitjaz).\nSi trova nello stretto di Vitjaz, tra l'isola di Nuova Britannia e la penisola di Huon (Nuova Guinea).\nGeografia.\nLocalizzazione: 5\u00b019'60\"S, 147\u00b005'60\"E\nMassima altitudine: 1280 m\n\u00c8 un'isola vulcanica, contenente una grande caldera che forma il lago Wisdom (diametro 11\u00a0km). Degno di nota il piccolo cono vulcanico chiamato Motmot, emerso nel 1968 all'interno del lago. L'isola \u00e8 stata sconvolta da varie eruzioni vulcaniche. La pi\u00f9 potente, avvenuta nel 1660, ebbe una potenza paragonabile a quella del Krakatoa del 1883, tanto che suoi depositi sono stati trovati addirittura sulle Highland della Nuova Guinea. Non ci sono testimonianze precise sulle eruzioni precedenti al 1930: da allora ce ne sono state nel 1933, 1938, 1943, 1953, 1955, 1968, 1973, 1976 e 1993. L'isola \u00e8 molto interessante per gli studiosi di scienze naturali, che hanno potuto verificare sul campo la colonizzazione delle specie vegetali dopo l'eruzione del 1660.\nCentri abitati: Karim, Malala, Matafum, Koep, Bok, Kwenkiau.\nLong Island (Arcipelago dell'Ammiragliato).\n\u00c8 situata nell'arcipelago dell'Ammiragliato, a sud dell'isola di Manus.\nGeografia.\nLocalizzazione: 2\u00b019'60\"S, 146\u00b052'0\"E\nMassima altitudine: 1 m"}
{"id": "690105", "revid": "57342", "url": "https://it.wikipedia.org/wiki?curid=690105", "title": "Film lacrimale", "text": ""}
{"id": "690109", "revid": "125767500", "url": "https://it.wikipedia.org/wiki?curid=690109", "title": "San Luis (Argentina)", "text": "San Luis \u00e8 una citt\u00e0 argentina capoluogo della provincia omonima situata all'interno della regione del Cuyo. \u00c8 sede del dipartimento di Juan Mart\u00edn de Pueyrred\u00f3n.\nGeografia.\nSan Luis si estende su una pianura posta alle pendici dell'estremit\u00e0 sud-occidentale delle Sierras Grandes e lambita dal r\u00edo Chorrillos che attraversa i quartieri meridionali. La citt\u00e0 \u00e8 situata a 790 km a nord-ovest della capitale Buenos Aires.\nIl clima della citt\u00e0 \u00e8 continentale con temperature che variano dai 3\u00a0\u00b0C ai 33\u00a0\u00b0C, per una media annuale intorno ai 17\u00a0\u00b0C.\nStoria.\nSan Luis fu fondata il 25 agosto 1594 da Luis Jufr\u00e9 de Loaysa y Meneses. In seguito ad un attacco dei nativi araucani questo primo insediamento fu\nabbandonato, salvo poi essere rifondato nel 1632 da Mart\u00edn Garc\u00eda \u00d3\u00f1ez de Loyola, governatore reale del Cile, col nome ufficiale di \"San Luis de Loyola Nueva Medina de R\u00edo Seco\". \nNel 1882 la cittadina fu raggiunta dalla ferrovia \"Ferrocarril Gran Oeste Argentino\" che avrebbe unito Buenos Aires con Mendoza ed il Cile.\nIn seguito fu rinominata \"San Luis de la Punta de los Venados\" (da cui il termine \"puntanos\" con cui vengono comunemente designati i suoi abitanti) e infine semplicemente San Luis.\nSociet\u00e0.\nReligione.\nLa citt\u00e0 \u00e8 sede della diocesi di San Luis, istituita il 20 aprile 1934 e suffraganea dell'arcidiocesi di San Juan de Cuyo.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 Nazionale di San Luis, fondata il 10 maggio 1973.\nInfrastrutture e trasporti.\nStrade.\nSan Luis \u00e8 il principale snodo stradale della provincia\nLa citt\u00e0 si trova lungo la strada nazionale 7 che collega Mendoza (distante 255\u00a0km) e la frontiera cilena con la capitale Buenos Aires (distante 791\u00a0km). Attualmente il centro cittadino \u00e8 by-passato da una tangenziale di recente costruzione. Il centro cittadino \u00e8 attraversato anche dalla strada nazionale 146, che unisce il nord di San Luis con il centro della provincia di Mendoza, e dalla strada nazionale 147 per la Sierra de las Quijadas.\nAeroporti.\nL'aeroporto di San Luis (codice LUQ) \u00e8 situato a 5 km a nord dal centro cittadino. Vi si effettuano voli quotidiani su Buenos Aires ed altre citt\u00e0 argentine."}
{"id": "690122", "revid": "438678", "url": "https://it.wikipedia.org/wiki?curid=690122", "title": "Forma canonica", "text": "In matematica la forma canonica di un oggetto \u00e8 una maniera uniforme utilizzata per descriverlo in modo unico, salvo una relazione di equivalenza.\nDefinizione.\nUna forma canonica per un insieme di oggetti dotato di una relazione di equivalenza \u00e8 la scelta di un unico elemento (detto \"in forma canonica\") per ogni classe di equivalenza; ogni oggetto appartiene ad una classe e la sua forma canonica \u00e8 il rappresentante scelto per quella classe.\nUna forma canonica pu\u00f2 essere una semplice convenzione (come la forma canonica di una conica), oppure pu\u00f2 essere il risultato di un teorema pi\u00f9 profondo (come la forma canonica di Jordan per le matrici): essa classifica infatti tutte le classi di equivalenza di un insieme, fornendo un rappresentante per ciascuna.\nTramite la forma canonica per verificare l'equivalenza tra due oggetti basta confrontare le loro forme canoniche: essi sono equivalenti se e solo se hanno la stessa forma canonica.\nIn termini pratici pu\u00f2 tuttavia essere un problema trovare la forma canonica di un oggetto fissato.\nCiononostante, l'impiego della forma canonica pu\u00f2 rendere pi\u00f9 semplice trattare con la relazione di equivalenza.\nAlcune forme canoniche.\nAlgebra booleana.\nLa forma canonica o funzione canonica di una espressione booleana \u00e8 un'espressione logica contenente tutte le variabili booleane in forma vera o negata, in forma di prodotti fondamentali o somme fondamentali di essi. Essa si ricava dalla tabella della verit\u00e0.\nPolinomi.\nUna forma canonica per i polinomi in una variabile \u00e8 con le potenze in ordine decrescente."}
{"id": "690127", "revid": "486946", "url": "https://it.wikipedia.org/wiki?curid=690127", "title": "Serpente di Bronzo", "text": ""}
{"id": "690128", "revid": "486946", "url": "https://it.wikipedia.org/wiki?curid=690128", "title": "Nehushtan", "text": ""}
{"id": "690134", "revid": "767487", "url": "https://it.wikipedia.org/wiki?curid=690134", "title": "Eroi del mare", "text": "Eroi del mare (\"In Which We Serve\"), distribuito in Italia anche con il titolo Il cacciatorpediniere Torrin, \u00e8 un film bellico del 1942 diretto da No\u00ebl Coward e David Lean e interpretato da No\u00ebl Coward, John Mills e Celia Johnson.\nLa pellicola venne scritta e interpretata da Noel Coward, che la diresse anche in collaborazione con David Lean, entrambi registi esordienti.\nCoward recita nella pellicola il ruolo del Capitano \"Edward Kinross\", mentre Celia Johnson interpreta la parte di sua moglie, Alix.\nIl cast comprende l'esordiente Richard Attenborough, John Mills nel ruolo del marinaio semplice (con, in una piccola parte, quella della figlia di Freda, anche la figlioletta di un anno e futura attrice Juliet Mills) \"\"Shorty\" Blake\" e Bernard Miles nelle vesti dell'ufficiale \"Walter Hardy\".\nTrama.\nLa pellicola narra la storia del cacciatorpediniere \"H.M.S. Torrin\" e del suo equipaggio. Essa narra la sua partecipazione in un combattimento al largo delle coste norvegesi nel 1940 e della sua missione per l'evacuazione di Dunkerque durante il ritiro delle truppe britanniche sul continente europeo e del suo affondamento lungo le coste di Creta nel 1941.\nDistribuzione.\nIl film usc\u00ec nel Regno Unito il 17 settembre 1942 e in Italia il 30 giugno 1945 (certamente prima; infatti questo film gi\u00e0 a maggio era proiettato al cinema \"Odeon\" di Bergamo, come pubblicato nella rubrica \"SPETTACOLI\" dell'edizione del 21/05/1945 de \"L'Eco di Bergamo\").\nRiconoscimenti.\nNel 1999 il British Film Institute l'ha inserito al 92\u00ba posto della lista dei migliori cento film britannici del XX secolo."}
{"id": "690135", "revid": "74851", "url": "https://it.wikipedia.org/wiki?curid=690135", "title": "Reichsparteitag", "text": ""}
{"id": "690149", "revid": "37401", "url": "https://it.wikipedia.org/wiki?curid=690149", "title": "Il santo (romanzo)", "text": ""}
{"id": "690151", "revid": "124626666", "url": "https://it.wikipedia.org/wiki?curid=690151", "title": "Gladiatori Roma", "text": "L'A.S.D. Gladiatori Roma \u00e8 una squadra italiana di football americano di Roma.\nFondata nel 1973, \u00e8 tra le pi\u00f9 antiche societ\u00e0 di tale disciplina in Italia. Vanta tre partecipazioni al Superbowl italiano.\nStoria.\nIl 19 febbraio 1973 nascono i \"Roman Gladiators\" da un'idea di Bob Kap, che ha l'ambizione di creare con la IFL (Intercontinental Football League) un'alternativa alla NFL, e Bruno Beneck, Presidente della FIBS. Nel 1977 Beneck organizza il Torneo di Viareggio con 4 squadre provenienti da basi della NATO e un grande successo di pubblico (12.000 spettatori per la sola partita inaugurale).\nNel 1978, Marcello Loprencipe insieme al suo amico, Gianfranco Calistri, si rivolgono a Beneck con lo scopo di creare un valido movimento agonistico a Roma. Gli originari colori rosso e oro vengono sostituiti dal blu e argento. Con il 1979 il movimento romano si allarga al punto di poter realizzare altre tre squadre: Lupi, Tori e Diavoli. Nasce la prima lega di football americano in Italia, la Lega Italiana Football (LIF). I Gladiatori si presentano al pubblico televisivo grazie ad una rete privata romana, e i loro incontri vengono commentati dal giornalista sportivo Mario Mattioli.\n1979-1988: Gli anni blu-argento.\nA Castel Giorgio, in provincia di Terni, la LIF concepisce il primo stadio in Europa per il football americano, grazie all'opera del sindaco Giuseppe Calistri ed all'attiva collaborazione del nipote Gianfranco Calistri, membro della Lega Italiana Football, che ottenne il finanziamento dalla Cassa Depositi e Prestiti destinato alla realizzazione dello stadio. Siamo nel 1980: prende il via il 1\u00ba Campionato Italiano. I Gladiatori deludono e sono ultimi.\n1981: 2\u00ba Campionato Italiano LIF. I Gladiatori stravincono, lasciando a zero punti gli avversari in tutti gli incontri. A luglio ben 20 giocatori formano la base per la Selezione Nazionale LIF che a Castel Giorgio affronta l'allora Germania Ovest nel primo incontro mai disputato in Europa tra due nazionali.\nIl 1982 \u00e8 l'anno della diaspora: solo i Gladiatori restano con Beneck; Lupi (Grizzlies Roma), Tori (Tauri Torino) e Diavoli (Falchi Modena) confluiscono nell'AIFA di Gionni Colombo, che si afferma quale unica federazione. Con il 1983 Beneck abbandona il football ed i Gladiatori, ai quali viene anche negata la possibilit\u00e0 di disputare il campionato AIFA. Vengono giocati solo tornei e partite amichevoli. Nel 1984 i Gladiatori sono finalmente ammessi a disputare il Campionato Italiano, ma deludono perdendo tutti gli incontri e retrocedono in serie B.\n1985: i Gladiatori vincono 9 incontri su 10 nella regular season, superano i Saints Padova in semifinale e perdono il Silverbowl 12-14 contro i Vikings Legnano. La difesa \u00e8 la migliore del campionato, la squadra torna in serie A,\nNel 1986 approdano ai playoffs con un record di 6-4, e vengono battuti nei quarti di finale dai futuri Campioni d'Italia dei Warriors Bologna. In controtendenza invece il 1987: falliscono i playoff con un record negativo di 4-7-1, nonostante la 6^ difesa in assoluto in Italia. La squadra Under 20 giunge ai playoff e viene sconfitta in semifinale.\n1988: \u00e8 il primo anno di un giovanissimo Bobby Davis. Si arriva ai playoff con un record di 6-5-1. Nei quarti giunge la sconfitta di Legnano ad opera dei Frogs, poi Campioni d'Italia: \u00e8 questo l'ultimo incontro disputato in carriera da Marcello Loprencipe, di cui l'anno dopo verr\u00e0 ritirata la maglia n\u00ba 14 dal roster. L'Under 20 \u00e8 nuovamente ai playoffs, sconfitta in semifinale.\n1989-1999: Gli anni giallo-rosso.\nTornano sulle casacche i colori originari pensati da Beneck e Kap: \u00e8 il 1989. La regular season si chiude sull'8-4. Quindi i quarti di finale vinti a Milano sui Seamen e la nota vicenda delle sentenze del Giudice Sportivo. Comunque sia, in semifinale a Padova vincono i Saints, poi i Frogs mettono tutto a posto vincendo il campionato. L'attacco \u00e8 nettamente il migliore della serie A, e ancora una volta l'Under 20 centra i playoff ed \u00e8 semifinalista.\nNel 1990 si va ancora ai playoff con 6 vittorie su 10 gare disputate. Nei quarti, stop ad opera dei Rhinos Milano, poi Campioni d'Italia. E per l'ennesima volta l'Under 21 viene sconfitta in semifinale. L'anno dopo, 1991, record di 6-4 e sconfitta nei quarti contro i Phoenix S. Lazzaro, poi finalisti. L'Under 21 giunge imbattuta allo Youngbowl, ma viene sconfitta dai pari et\u00e0 dei Frogs Legnano. 1992: di nuovo ai playoff con un record di 8-4. I quarti di finale vengono vinti dai Lions Bergamo, che saranno poi finalisti. Ben 11 Gladiatori vengono convocati per l'All Star Game, e la squadra chiude con la 1\u00aa difesa assoluta del Campionato. Per la prima volta in 6 stagioni l'Under 21 non raggiunge le semifinali, fermandosi agli ottavi.\n1993: \u00e8 l'anno del ventennale, celebrato con una vittoria a Roma contro i Pantheras Madrid. Primi in regular season (8-1-1), ai playoffs i Gladiatori superano i Phoenix 51-39 e poi i Frogs 31-26, giungendo al Superbowl di Telgate. Privi di Nate Harris (che non viene sostituito), perdono con i padroni di casa dei Lions 48-39. Avranno il migliore attacco e la miglior difesa di quel campionato. L'Under 20 approda allo Youngbowl, ma \u00e8 battuta in finale a Marino 7-6 dai Lions Bergamo.\n1994: la stagione si chiude 5-5 con la miglior difesa del campionato, la vittoria ai playoffs sui Giaguari Torino 42-31 e la sconfitta in semifinale 50-43 ad opera dei Frogs poi vincitori del Superbowl. Riescono a perdere l'ennesima finale in Coppa Italia contro i Frogs (25-24). Ancora uno Youngbowl raggiunto e perso di un punto (7-6 contro i Lions). 1995: ancora primi in regular season (10-2). Ai playoffs vittorie con Aquile Ferrara (41-8) e Phoenix S. Lazzaro (25-20). Al Superbowl di Cesenatico, Gladiatori sconfitti dai Frogs per 32 a 26. A Roma, alla terza finale consecutiva, l'Under 20 vince lo Youngbowl superando i Phoenix 14-6 dopo quattro overtimes infiniti. 1996: stagione travagliata, con l'esonero del coaching staff originale e record finale di 7-5. Nonostante questo, vittorie ai playoffs con Giaguari (35-28) e miracolo a Verdello contro i favoritissimi Blackhawks Cernusco (21-19).\nTerzo Superbowl raggiunto e terza sconfitta ad Ancona contro i Phoenix per 25-20. In Eurocup i Gladiatori perdono di un punto con i Graz Giants (Austria). Quarto Youngbowl consecutivo per l'Under 20, ancora una volta battuta per un punto dai Phoenix 7-6. 1997: in campionato finisce 6-4, e ai playoffs sono i Frogs a prevalere 7-6. In EFAF Cup i Gladiatori raggiungono la finale, dopo aver vinto il primo turno a tavolino contro gli Argonautes d'Aix-en-Provence (Francia), ed il secondo contro i favoritissimi Munich Cowboys. In finale a Roma sono i Paris Flash a prevalere. L'Under 20 dopo 4 finali consecutive, si ferma \u201csolo\u201d ai playoffs. 1998: \u00e8 la peggior stagione dal 1984, con un record finale di 2-8. Per la prima volta dopo 11 anni i Gladiatori non disputano playoffs. Anche l'Under 20 non giunge ai playoffs, dopo averli giocati per 11 anni di fila e aver partecipato a 5 Youngbowl. 1999: i Gladiatori conquistano l'Italianbowl con 4 vittorie e 2 sconfitte in regular season e dopo aver superato i Tigers Torino e le Aquile Ferrara in finale. Eliminati dai Dolphins Ancona in un incontro che vedeva una squadra con soli italiani opposta ad una \u201cimbottita\u201d di stranieri ed oriundi.\nAnni 2000.\n2003: 30 anni dalla fondazione. Muore Bruno Beneck, fondatore e primo presidente, ed uno dei padri del football in Italia. Per vicende legate a trasferimenti negati, o meglio a ritorni di giocatori \u201ca casa\u201d, la squadra non pu\u00f2 partecipare al Campionato e si limita a disputare la partita celebrativa del Trentennale contro i Muli Trieste ed una gara amichevole con i semipro americani dei USA Gladiators. L'Under 20 ritorna sulle scene con un record di 0,250 raccogliendo una vittoria e tre sconfitte. 2004: \u00e8 l'anno del ritorno sulle scene che contano, con i playoffs mancati all'ultima giornata ed un record di 3-5. L'Under 20, inserita in un girone di ferro, si ferma a 2-4 migliorando il record del 2003. I Gladiatori tornano ai playoffs nel 2005 nonostante due contestatissime sconfitte a tavolino, al termine di un'emozionante partita-spareggio di regular season in trasferta contro i Panthers Parma, quando ribaltano nei minuti finali un incontro che li vedeva sotto di dieci punti andando a vincere 22-24. Il loro cammino si arresta per\u00f2 a casa dei Giants Bolzano, dove vengono sconfitti 14-7. Il 2006 segna invece un passo indietro nella storia della squadra, con un campionato terminato 2-6: le due sole vittorie vengono ottenute nelle stracittadine contro i Marines Lazio. Nel 2007 malumori e frizioni all'interno della squadra portano la dirigenza a decidere un punto di svolta e la rifondazione del team a partire dalla ossatura della giovanile, integrata con alcuni dei veterani rimasti sotto il simbolo del gladiatore. La squadra si autoretrocede disputando il campionato di serie B nel girone Sud: dopo essersi qualificati per la finale di Girone (Paolo Caccamo Bowl) come secondi classificati, i Gladiatori compiono l'impresa sconfiggendo in casa loro gli imbattuti Eagles Salerno 16-13; accedono cos\u00ec alle semifinali nazionali dove vengono sconfitti da un'altra squadra \"storica\" del football italiano, gli Angels Pesaro. Nel 2008 i Gladiatori tornano in Serie A nell'ultimo anno di vita della NFLI, con scarsa fortuna.\nNel 2009 la fine di NFLI provoca un vuoto di potere che porta all'ennesima diaspora nel football italiano. Nascono due leghe, la FIDAF e la FIF. Con strategie e visioni diverse riguardo allo sport del football americano, ma entrambe con l'obiettivo di affiliazione al CONI. I Gladiatori aderiscono alla seconda diventandone anche, per breve tempo, una preminente componente dirigenziale. La frammentazione del movimento e la contemporanea nascita di nuove realt\u00e0 romane, oltre al ritorno sul palcoscenico di nomi gloriosi del football del passato, non permette una vera crescita della squadra, che trascorre due campionati in FIF senza infamia e senza lode giungendo alla wild card il primo anno e chiudendo all'ultimo posto nel 2010. Questo risultato induce la dirigenza ad un nuovo stop, che stavolta sembra definitivo anche a causa della crisi economica che si riflette pesantemente anche sullo sport. Durante il 2011 molti atleti e dirigenti praticano con altre societ\u00e0 romane, ma alla fine della stagione alcuni di loro decidono di ricostituire, su nuove basi, la squadra giallorossa.\nUn nuovo inizio.\nNel 2012, evitando il passo pi\u00f9 lungo della gamba, dopo aver aggregato intorno alla societ\u00e0 dirigenti e tecnici storici, i Gladiatori Roma vengono iscritti all'Arena League (CIF9) della FIDAF. La prima stagione si conclude in modo tutto sommato positivo, nonostante le molte difficolt\u00e0 organizzative incontrate: la squadra arriva terza nel suo girone ed accede alla wild card che viene disputata a Grosseto contro i Condor. I Gladiatori restano in partita fino all'intervallo, poi il migliore organico e la migliore organizzazione tecnica dei Maremmani ha la meglio. Nel 2013, al loro secondo anno in CIF9, i Gladiatori conseguono un risultato al di l\u00e0 di ogni aspettativa: con una squadra giovane e ricca di talento naturale, concludono il loro girone imbattuti, e conquistano la testa di serie n\u00ba 1 della South Conference. Saltato il primo turno di playoffs (wild card), incontrano e battono i rivali di girone dei Black Hammers Ostia dopo una intensa battaglia difensiva per 3-0. Nella semifinale se la devono vedere con gli Eagles Salerno, che vengono battuti 21-12. Accedono alla Finale della South Conference dove incontrano i Red Jackets Lunigiana: la maggiore esperienza degli avversari ha la meglio, e i Gladiatori escono sconfitti per 33-42, disputando per\u00f2 la loro migliore stagione - come risultato finale - dai tempi del loro ultimo Superbowl (1996).\nI Pretoriani.\nDalla collaborazione con i concittadini Barbari Roma Nord, \u00e8 nata la squadra dei Pretoriani Roma che ha disputato la Seconda Divisione FIDAF 2018 quale erede dei due team storici, partecipando al XXV Silver Bowl e classificandosi seconda.\nHall Of Fame.\nDella Hall of Fame fanno parte tutti coloro i quali abbiano contribuito in maniera indelebile a scrivere la storia dei Gladiatori: atleti, allenatori e dirigenti. Per l'ingresso degli atleti nella Hall of Fame si richiedono almeno due anni dall'abbandono dell'attivit\u00e0 agonistica.\nL'ingresso nella Hall of Fame viene ufficialmente celebrato di anno in anno in occasione del memorial Bruno Beneck."}
{"id": "690164", "revid": "1851848", "url": "https://it.wikipedia.org/wiki?curid=690164", "title": "Deirdre Demet Barry", "text": "\u00c8 sposata con l'ex ciclista canadese Michael Barry.\nCarriera.\nInizi\u00f2 la propria carriera sportiva nel pattinaggio di figura, per poi passare al pattinaggio di velocit\u00e0, facendo parte della nazionale statunitense di pattinaggio tra il 1987 e il 1991 e partecipando ai mondiali Juniores nel 1988 e nel 1990. Cominci\u00f2 nello stesso periodo a dedicarsi al ciclismo, dapprima per allenamento e, solo successivamente, come sport principale, riuscendo ad aggiudicarsi gi\u00e0 nel 1989 il titolo mondiale su strada Juniores.\nGareggiando nel ciclismo su strada a livello Elite vinse il titolo a cronometro ai Giochi panamericani 1995 e quello in linea ai campionati statunitensi 1996, oltre a due medaglie, un argento e un bronzo, nelle ultime due edizioni mondiali per Nazionali della cronometro a squadre. Nel 1998 e nel 2002 si aggiudic\u00f2 gli eventi di Coppa del mondo svoltisi rispettivamente a Sydney e a Montr\u00e9al. Nel 2004, all'ultimo anno di attivit\u00e0 agonistica, conquist\u00f2 infine la medaglia d'argento a cronometro ai Giochi olimpici di Atene, preceduta dalla sola Leontien van Moorsel."}
{"id": "690168", "revid": "599013", "url": "https://it.wikipedia.org/wiki?curid=690168", "title": "Salvatore Bianchetti", "text": "Ha allenato nella massima serie bulgara il Naftex Burgas.\nCarriera.\nInizi\u00f2 a giocare a calcio nelle giovanili del Catania, ma rinunci\u00f2 presto per dedicarsi ad allenare i giovani. Arriv\u00f2 anche a dirigere la primavera rossazzurra e a fare da secondo a Gianni Di Marzio, Giovan Battista Fabbri e Antonio Renna durante i campionati 1982-83 (3\u00ba in Serie B, promosso in Serie A), 1983-84 (16\u00ba e ultimo in Serie A) e 1984-85 (14\u00ba in Serie B).\nNel 1987 si diploma a Coverciano allenatore di prima categoria ed inizia l'attivit\u00e0 con la Leonzio, in Serie C2, piazzandosi per due anni al terzo posto.\nPrima di tornare al Catania nel 1992-93 richiamato da Angelo Massimino, fa esperienza in C1 con buoni risultati nel Barletta. Il campionato rossazzurro \u00e8 dignitoso con la storica vittoria a Palermo dove il Catania non vinceva da 25 anni. Nell'estate 1993 Bianchetti va ad allenare la neopromossa Atletico Leonzio di Franco Proto, che a fine stagione si trasferisce a Catania per colmare il vuoto lasciato dopo la radiazione della squadra di Massimino.\nGli anni 1995, 1996 e 1997 sono da considerare i migliori, infatti continua ad allenare in Serie C1, per\u00f2 al nord, il Crevalcore e la SPAL. Con la prima fa un autentico miracolo prendendo la squadra all'ultimo posto e salvandola senza passare dai play-out. Con la SPAL invece arriva secondo ma perde gli spareggi per andare in Serie B.\nL'anno successivo va al , C1, sfiorando i play-off. Torna quindi a Catania chiamato dal presidente Proto, per allenare l'Atletico Catania. La squadra anche in questo caso si salva.\nNel 2003-04 continua la sua difficile opera di salvataggi prendendo in consegna il da Fabio Brini a marzo, sul fondo della classifica: riesce ad evitare l'ultimo posto ma non la retrocessione arriva dopo due pareggi ai play-out contro la Fermana.\nNel 2004-2005 il compianto Franco Scoglio, manager in Bulgaria della squadra Naftex di Burgas sul Mar Nero, lo chiama per affidargli la prima squadra. L'esperienza \u00e8 positiva perch\u00e9 la squadra finisce il campionato a met\u00e0 classifica.\nNel 2005 la lo chiama per allenare la primavera ottenendo il secondo posto dopo la Roma e lanciando parecchi giovani in prima squadra. Nel 2006-2007 l'Igea Virtus lo chiama a stagione in corso e gli consente cos\u00ec di rientrare in Sicilia.\nHa anche allenato il e l'Imolese.\n\u00c8 sceso per la prima volta in un campionato regionale dilettantistico nel 2008-'09, quando ha accettato l'offerta della Virtus Casarano, nel girone pugliese di Eccellenza. La promozione in Serie D con tre turni d'anticipo (in seguito allo 0-0 con il Ruvo), le vittorie della fase pugliese e poi nazionale della Coppa Italia Dilettanti e della Supercoppa di Puglia gli valgono la riconferma con l'obiettivo della promozione. La neopromossa pugliese si classifica al terzo posto alla fine del campionato: \u00ab\"Abbiamo realizzato 151 punti, siamo arrivati al terzo posto da neopromossa, credo fosse difficile fare meglio\"\u00bb, dichiara a fine stagione, quando viene sostituito da Antonio Toma."}
{"id": "690172", "revid": "14691", "url": "https://it.wikipedia.org/wiki?curid=690172", "title": "Just be free", "text": ""}
{"id": "690180", "revid": "436907", "url": "https://it.wikipedia.org/wiki?curid=690180", "title": "Francesco Sarcina", "text": "Biografia.\nPrimi anni e Le Vibrazioni.\nInizia la sua formazione musicale suonando la chitarra in varie band e cover-band del milanese. Nel 1993 conosce Alessandro Deidda, batterista, con il quale dar\u00e0 vita a Le Vibrazioni nel 1999. I due, insieme a Stefano Verderi (chitarrista e tastierista) e Marco Castellani (bassista), formano il gruppo che dopo alcuni anni di anonimato fa breccia con il singolo \"Dedicato a te\" nel 2003. Sarcina \u00e8 autore di testi e musica della quasi totalit\u00e0 delle canzoni del gruppo.\nNel 2006 partecipa, insieme agli altri componenti del gruppo, al progetto Rezophonic, mentre nel marzo del 2007 partecipa insieme a Stefano Verderi al Festival di Sanremo come ospite d'eccezione cantando insieme ai Velvet. Il 19 ottobre 2010 scrive e canta un brano contenuto nel concept album \"Romanzo criminale - Il CD\", \"Libanese il Re\", estratto come primo singolo. Nel febbraio 2011 partecipa, come ospite di un'esibizione di Giusy Ferreri, al Festival di Sanremo, duettando con lei nel brano in gara \"Il mare immenso\" nella quarta serata del Festival. Nel febbraio 2018 partecipa con il suo gruppo al Festival di Sanremo con il brano \"Cos\u00ec sbagliato\".\nAttivit\u00e0 solista, \"Io\" (2011-2014).\nIl 3 giugno 2011 Sarcina ha partecipato all'album \"Thori &amp; Rocce\" dei produttori Don Joe e Shablo, collaborando con i rapper Fabri Fibra, Jake La Furia, Noyz Narcos, Marracash, Gu\u00e9 Pequeno e J-Ax al singolo \"Le leggende non muoiono mai\". Il 29 maggio 2012 ha annunciato il suo progetto solista lanciando in rete il videoclip di \"Le Visionnaire\". Gi\u00e0 dal titolo il singolo si presenta come il manifesto di un nuovo corso dell'artista milanese, da sempre aperto a collaborazioni e a incursioni in generi musicali molto differenti tra loro: \nIl brano strumentale, scritto dallo stesso Sarcina (che ne ha suonato le chitarre e il basso, oltre a curare le riprese del video in prima persona), si avvale della collaborazione di Andy Fluon (ex Bluvertigo) al sassofono, di Pablo Shablo e Don Joe dei Club Dogo per la parte ritmica, Mattia Boschi ai violoncelli, con un cameo dell'attrice Melania Dalla Costa. Il video anticipa quindi il viaggio sperimentale che Francesco, assieme ai ragazzi di Chapeaux (agenzia pubblicitaria milanese specializzata in produzioni digitali), ha intrapreso verso una nuova forma d'arte e di maggiore espressione musicale, spaziando tra collaborazioni e nuove produzioni che, con il comune denominatore della sola musica, superano le regole convenzionali del mercato.\nIl 25 ottobre 2012 annuncia la pausa con Le Vibrazioni per dedicarsi al progetto da solista, il successivo 7 marzo firma come solista per la Universal, con la quale ha inciso l'album di debutto \"Io\", pubblicato nel 2014 e anticipato da due singoli in download digitale il 4 giugno e il 27 settembre 2013. Il 18 dicembre seguente, all'interno del TG1, Fabio Fazio annuncia la partecipazione di Francesco Sarcina al Festival di Sanremo 2014 con le canzoni \"Nel tuo sorriso\" e \"In questa citt\u00e0\". Si \u00e8 piazzato al decimo posto della classifica finale con \"Nel tuo sorriso\".\nIl 16 maggio 2014 pubblica il suo nuovo singolo \"Giada e le mille esperienze\", brano che porter\u00e0 in gara anche ai \"Summer Festival\". Da settembre 2014 \u00e8 professore di canto nella quattordicesima edizione di \"Amici di Maria De Filippi\".\n\"Femmina\" (2015).\nIl 24 aprile 2015 Sarcina ha pubblicato il singolo \"Femmina\", che ha anticipato l'uscita del secondo album in studio del cantautore, anch'esso intitolato \"Femmina\" e pubblicato il 19 maggio dello stesso anno. Nel giugno 2015 ha partecipato alla terza edizione del \"Summer Festival\" con \"Femmina\", ottenendo una nomination per il \"Premio RTL 102.5 - Canzone dell'estate\". Il 26 agosto \u00e8 stato annunciato il secondo singolo estratto da \"Femmina\", intitolato \"Parte di me\" e uscito il 28 agosto.\nNel 2016, insieme alla moglie Clizia Incorvaia, ha preso parte alla quinta edizione dell'adventure game italiano \"Pechino Express\"."}
{"id": "690188", "revid": "599013", "url": "https://it.wikipedia.org/wiki?curid=690188", "title": "Ephra\u00efm Chambers", "text": ""}
{"id": "690190", "revid": "1784425", "url": "https://it.wikipedia.org/wiki?curid=690190", "title": "Mahm\u016bd Abb\u0101s", "text": "Biografia.\n\u00c8 stato tra i fondatori dell'organizzazione al-Fatah ed \u00e8 entrato nel Consiglio Nazionale Palestinese nel 1968; nel 1981 \u00e8 divenuto membro dell'Organizzazione per la Liberazione della Palestina. Ha partecipato ai colloqui di pace di Madrid del 1991 e di Oslo del 1993, in cui ha ricoperto il ruolo di coordinatore.\nNel 1996 ha assunto la carica di Segretario Generale del Comitato Esecutivo dell'OLP. Nel 2003 \u00e8 divenuto Primo Ministro, carica questa mantenuta per poco tempo, a causa di frequenti contrasti con i gruppi pi\u00f9 radicali e con lo stesso Y\u0101ser \u02bfAraf\u0101t. Dopo la sua morte nel 2004 gli \u00e8 succeduto alla guida dell'OLP.\nPadre di tre figli, M\u0101zen (morto a 42 anni per infarto), Y\u0101ser e \u1e6c\u0101req, deve il nome con cui \u00e8 maggiormente noto (Ab\u016b M\u0101zen) al suo primogenito. La sua \"kunya\" infatti letteralmente significa \"Padre di M\u0101zen\".\nDal 27 aprile 2013 \u00e8 cittadino onorario di Napoli, e dal 28 dello stesso mese anche di Pompei. L'8 giugno 2014, tre giorni dopo l'annuncio di Benjamin Netanyahu del progetto di costruzione di 1.100 abitazioni nelle colonie in Cisgiordania e di altre 400 in quelle di Gerusalemme Est, Mazen si incontra con Bergoglio, il patriarca ortodosso Bartolomeo e Shimon Peres nei giardini del Vaticano per una giornata di preghiera ecumenica per la pace.\nIl 29 novembre 2016 \u00e8 stato rieletto per acclamazione presidente di al-Fatah dalla conferenza dell'organizzazione.\nDopo un'ulteriore proposta del \"Governo\" di Benjamin Netanyahu nello Stato d'Israele, ci\u00f2 assieme al presidente degli Stati Uniti d'America Donald Trump, il 29 gennaio 2020 dichiara:\nPresidenza dell'ANP.\nIl 15 gennaio 2005 \u00e8 stato eletto alla presidenza dell'Autorit\u00e0 Nazionale Palestinese, carica precedentemente ricoperta fino alla morte dal \"leader\" palestinese Y\u0101ser \u02bfAraf\u0101t e poi \"ad interim\", per breve tempo, da Rawhi Fattuh. Pur essendo il suo mandato scaduto il 15 gennaio 2009, egli \u00e8 ancora in carica, poich\u00e9 ha prorogato unilateralmente la durata del suo mandato al 15 gennaio 2010, in base ad una clausola costituzionale, e poi \u00e8 rimasto al suo posto alla scadenza di tale proroga. \nDa allora \u02bfAbd al-\u02bfAz\u012bz Duwayk \u00e8 di fatto riconosciuto Presidente dal governo H\u0101niyeh della striscia di Gaza, mentre \u02bfAbb\u0101s \u00e8 riconosciuto dal Governo Fayy\u0101d, dall'ONU e da tutti gli Stati che riconoscono l'indipendenza palestinese.\nDichiarazioni sull'Olocausto.\nAb\u016b M\u0101zen \u00e8 stato accusato talvolta di sminuire la Shoah. Nella sua tesi di dottorato in storia svolta presso il Collegio Orientale di Mosca nel 1982 e intitolata \"La connessione tra nazismo e sionismo, 1933-1945\" Ab\u016b M\u0101zen afferma:\n\u00abSembra che il movimento sionista sia interessato ad aumentare le stime dei morti a causa dell'Olocausto per averne un maggiore tornaconto. Questo li ha portati ad enfatizzare questa stima [sei milioni] per conquistare la solidariet\u00e0 dell'opinione pubblica internazionale. Molti studiosi hanno analizzato tale stima ed hanno raggiunto conclusioni sorprendenti, fissando il numero di vittime a poche centinaia di migliaia.\u00bb\nLa tesi, pubblicata nel 1984 in arabo ad Amman in Giordania dall'editrice \"D\u0101r Ibn Rushd\", \u00e8 stata criticata da numerose organizzazioni ebraiche come esempio di negazionismo dell'Olocausto. Nel maggio 2003, in una intervista ad \"'Haaretz\", \u02bfAbb\u0101s ha precisato:\n\u00abHo scritto nel dettaglio dell'Olocausto ed ho detto di non voler discutere dei numeri. Ho riportato una tesi comune tra gli storici, tra i quali esistono alcuni che parlano di 12 milioni di vittime, altri di 800.000. Non desidero discutere delle stime. L'Olocausto \u00e8 stato un crimine terribile ed imperdonabile contro la nazione ebraica, un crimine contro l'umanit\u00e0 che non pu\u00f2 essere accettato da qualsiasi essere umano. L'Olocausto \u00e8 stata una cosa terribile e nessuno pu\u00f2 metterla in discussione o negarla.\u00bb\nNel 2014 Ab\u016b M\u0101zen \u00e8 ritornato sul tema, durante la celebrazione israeliana dello Yom HaShoah, affermando, in una dichiarazione pubblicata dall'agenzia \"Wafa\" come \"messaggio speciale al popolo ebraico\", che \"lo sterminio degli ebrei durante l'Olocausto \u00e8 il pi\u00f9 odioso crimine contro l'umanit\u00e0 avvenuto nell'era moderna\" e che \u00e8 giusto \"combattere il razzismo\". Si \u00e8 trattato della prima volta in cui un leader arabo e palestinese ha usato in pubblico parole cos\u00ec importanti, dato che l'Olocausto \u00e8 considerato un tab\u00f9 storico-politico da gran parte del mondo islamico, essendo ritenuto da molti una giustificazione degli eccessi del sionismo o addirittura una falsit\u00e0 propagandistica di Israele."}
{"id": "690192", "revid": "104252", "url": "https://it.wikipedia.org/wiki?curid=690192", "title": "San Pio X Papa", "text": ""}
{"id": "690194", "revid": "121656578", "url": "https://it.wikipedia.org/wiki?curid=690194", "title": "Dino Liviero", "text": "Professionista tra il 1958 e il 1964, nel 1962 indoss\u00f2 per un giorno la maglia rosa al Giro d'Italia grazie alla vittoria nella prima tappa.\nMor\u00ec a soli 31 anni, vittima di un incidente stradale, in galleria."}
{"id": "690196", "revid": "125968289", "url": "https://it.wikipedia.org/wiki?curid=690196", "title": "Villa Mercedes", "text": "Villa Mercedes \u00e8 una citt\u00e0 dell'Argentina nella provincia di San Luis. Conta circa 97.000 abitanti ed \u00e8 la seconda citt\u00e0 della provincia per popolazione. \u00c8 situata nella parte centro-orientale della provincia, sulla riva sinistra del fiume Quinto. Dista 32\u00a0km dal confine con la provincia di C\u00f3rdoba, nei pressi della \"Ruta Nacional 7\" che la collega alla capitale provinciale San Luis, 90\u00a0km in direzione nord-ovest. Gemellata con Montesano sulla Marcellana,comune italiano di 6.739 abitanti in Provincia di Salerno.\nLa citt\u00e0 fu fondata il 1\u00ba dicembre 1856 come insediamento misto civile e militare, per proteggere i territori dagli attacchi delle trib\u00f9 indigene Ranquel. Il nome originale, \"Fuerte Constitucional\", fu cambiato nel 1861 per \"Villa Mercedes\" per decisione dei residenti, che avevano adottato come patrono della citt\u00e0 la Vergine della Misericordia (\"Virgen de las Mercedes\").\nVilla Mercedes crebbe rapidamente, specialmente dal 1875, quando fu costruita la stazione ferroviaria 4\u00a0km a nord della citt\u00e0, come estensione della ferrovia della compagnia \"Central Oeste Argentino\" che univa Rosario a C\u00f3rdoba. Il \"Ferrocarril Andino\", realizzato successivamente, toccava Villa Mercedes lungo il suo percorso da Buenos Aires a Mendoza. I treni, la cui funzione primaria era il trasporto dei prodotti della regione del Cuyo verso le province centrali, trasportavano anche molti immigrati in direzione opposta.\nVilla Mercedes si vide ufficialmente conferito il titolo di citt\u00e0 nel 1896. Attualmente \u00e8 un importante polo industriale e scolastico, sede distaccata dell'Universit\u00e0 Nazionale di San Luis."}
{"id": "690201", "revid": "775372", "url": "https://it.wikipedia.org/wiki?curid=690201", "title": "Marlee Matlin", "text": "Vincitrice dell'Oscar alla miglior attrice per la sua interpretazione nel film \"Figli di un dio minore\", prima e unica attrice sorda a vincere il premio, nonch\u00e9 la pi\u00f9 giovane. Nel corso della sua carriera ha inoltre vinto un Golden Globe e ricevuto quattro candidature agli Emmy Awards. Nel 2009 ha ricevuto la sua stella sulla Hollywood Walk of Fame\nBiografia.\nSorda totale dall'orecchio destro e all'80% da quello sinistro da quando aveva 18 mesi a causa di una malformazione genetica alla coclea, \u00e8 un membro della National Association of the Deaf, l'equivalente statunitense dell'ente nazionale sordi. \u00c8 la donna pi\u00f9 giovane ad aver vinto un Oscar alla miglior attrice: fu premiata all'et\u00e0 di 21 anni per \"Figli di un dio minore\", il suo film di debutto.\nHa fatto parte del cast fisso di numerose serie televisive, tra cui \"West Wing - Tutti gli uomini del Presidente\", \"The Practice - Professione avvocati\", \"Seinfeld\" e \"The L Word\". Marlee Matlin fa parte attivamente di molte organizzazioni benefiche. In tre occasioni ha interpretato per i sordi l'inno statunitense in occasione del Superbowl, per il Super Bowl XXVII (1993), per il Super Bowl XLI (2007) e infine per l'edizione 50 nel 2016.\nIl suo lavoro in TV le ha portato 2 nomination per i Golden Globe e 4 per gli Emmy Award. Ha fondato, insieme al suo interprete di lingua dei segni americana, Jack Jason, la compagnia di produzione cinematrografica e televisiva \"Solo One Productions\". Nel 2019 si \u00e8 annunciata la produzione di una serie televisiva dedicata sull'amicizia tra l'attrice sorda e l'interprete ASL \"Life and Deaf\".\nVita privata.\nHa avuto una breve relazione con William Hurt, suo partner in \"Figli di un dio minore\".\nIl 29 agosto 1993 Marlee ha sposato il poliziotto Kevin Grandalski. I due si sono conosciuti mentre lei girava una scena di \"Ragionevoli dubbi\" e lui garantiva la sicurezza controllando il traffico. Hanno quattro figli: Sarah, Brandon, Tyler e Isabelle.\nNome-segno.\nIl suo segno nome \u00e8 la mano a forma di \"M\" che strofina il sorriso.\nDoppiatrici italiane.\nNonostante la sordit\u00e0, spesso \u00e8 stata doppiata sia in lingua dei segni americana (con la tecnica del playback) sia in italiano.\nIn italiano \u00e8 stata doppiata da:"}
{"id": "690203", "revid": "287204", "url": "https://it.wikipedia.org/wiki?curid=690203", "title": "Comuni del Montenegro", "text": "I comuni del Montenegro costituiscono la suddivisione territoriale di primo livello del Paese e sono in tutto 24.\nCiascun comune (\"op\u0161tina\") prende il nome dal suo capoluogo."}
{"id": "690205", "revid": "1305772", "url": "https://it.wikipedia.org/wiki?curid=690205", "title": "Greatest Hits (disambigua)", "text": "Greatest Hits \u00e8 un titolo utilizzato principalmente per raccolte di brani di artisti musicali"}
{"id": "690208", "revid": "547992", "url": "https://it.wikipedia.org/wiki?curid=690208", "title": "Mario Corso", "text": "Annoverato tra i calciatori italiani di maggiore estro e fantasia, ha legato il proprio nome a quello dell', nella quale ha militato dal 1957 al 1973 prima di trasferirsi al , dove ha concluso la carriera nel 1975. Con la maglia nerazzurra ha collezionato 507 presenze, segnando 95 reti e vincendo quattro campionati nazionali, due Coppe dei Campioni e due Coppe Intercontinentali. Dell'Inter \u00e8 stato anche allenatore nella stagione 1985-1986, subentrando all'esonerato Ilario Castagner e conducendo la squadra al sesto posto finale.\nNella nazionale italiana gioc\u00f2 23 partite con 4 reti, senza prendere parte ad alcuna rassegna continentale o mondiale.\nCandidato per tre volte al Pallone d'oro, si classific\u00f2 7\u00ba nell'edizione 1964. Il Genoa lo ha inserito nella sua \"Hall of Fame\".\nBiografia.\nNato a San Michele Extra, quartiere periferico di Verona, era sposato con Enrica. \u00c8 morto il 20 giugno 2020 a 78 anni, dopo un breve ricovero in ospedale.\nCaratteristiche tecniche.\nRiconoscibile dai calzettoni abbassati, in omaggio a Omar S\u00edvori, Corso era noto per la millimetrica precisione e il genio dei suoi \"lanci lunghi\", resi apparentemente facili dalla visione di gioco che la sua tipica corsa a testa alta gli consentiva con naturalezza, per la sopraffina abilit\u00e0 di giocoliere (il suo esercizio preferito, da ragazzino, era colpire di tacco i noccioli di ciliegia e insaccarli nella tasca della giacca). In grado di tenere la palla fra i piedi e di fare impazzire gli avversari in spazi ristrettissimi, fu di grande abilit\u00e0 nei calci di punizione, specialista del tiro a \"foglia morta\", gesto tecnico spesso utilizzato, in precedenza (ma colpendo diversamente il pallone e ottenendo una diversa traiettoria), dal brasiliano Didi: calciando con il piede sinistro \u2013 usava pochissimo il destro \u2013 imprimeva al pallone traiettorie mutevoli che non di rado, sebbene ormai in qualche misura previste nella loro imprevedibilit\u00e0, sorprendevano comunque i portieri.\nEra dotato di qualit\u00e0 tecniche, estro e fantasia che gli valsero il soprannome \"Mandrake\", ma fu altalenante nelle prestazioni: Erminia Moratti, moglie del Presidente Cav. Angelo, soleva ripetere di non andare a San Siro solo per lui \u201cma [che] se c\u2019era lui ci andavo pi\u00f9 volentieri, ero certa che mi sarei divertita\u201d. Il rapporto con i Moratti \"dava ai nervi a Helenio Herrera, abituato a primeggiare in tutto, anche negli affetti della presidenza: anche per questo tutti gli anni lo metteva nella lista dei cedibili, tornandosene poi alla Pinetina con le pive nel sacco dopo che Moratti gli aveva fatto capire che non era il caso\". Corso faceva viaggiare la palla piuttosto che macinare chilometri, avvalendosi di un \"sinistro che serviva come pennello o come stecca da biliardo, per dipingere le foglie morte pi\u00f9 assassine o per mettere un compagno davanti alla porta con una rasoiata chirurgica\". Per questa tendenza fu ironicamente (ma rispettosamente) ribattezzato \u00abparticipio passato del verbo correre\u00bb da Gianni Brera, che gli rimproverava un eccessivo risparmio di energie; un'analisi, questa, non condivisa dal giocatore, secondo il quale \u00abnon si sta tanti anni all'Inter se non si corre\u00bb. A dispetto di tale critica, seppe comunque distinguersi come calciatore grintoso e combattivo e mai il tonitruante Brera si sogn\u00f2 di etichettarlo come \"abatino\", soprannome malignamente affibbiato, invece, all'unico concorrente, Gianni Rivera, che potesse confrontarsi, almeno quanto a classe pura, col \"Piede Sinistro di Dio\".\nDi non facile collocazione tattica, vestiva il numero 11, all'epoca tipicamente riservato alle ali sinistre: tuttavia, la sua posizione in campo era quella di un trequartista \"ante litteram\" che si allargava spesso sul lato destro, per poi convergere e concludere a rete con il piede preferito; successivamente, alcuni esponenti della stampa specializzata avrebbero accostato al suo stile di gioco quelli dei pi\u00f9 giovani Evaristo Beccalossi e, a grandi linee, Ryan Giggs.\nCarriera.\nGiocatore.\nClub.\nInizi\u00f2 a giocare nell'Azzurra Verona, societ\u00e0 del rione di San Giovanni in Valle, per poi trasferirsi all'Audace San Michele, quindi fu scoperto dall', dove si trasfer\u00ec il 20 giugno 1958 insieme a Mario Da Pozzo e a Claudio Guglielmoni. Prezzo totale dell'operazione nove milioni di lire; a lui settantamila lire al mese. In nerazzurro debutt\u00f2 il 29 giugno 1958, a 16 anni e 10 mesi, in una partita di Coppa Italia contro il vinta per 3-1 dall'Inter. Il 13 luglio successivo realizz\u00f2 anche il primo gol, nella vittoria per 3-0 contro il in Coppa Italia, diventando il pi\u00f9 giovane marcatore in assoluto della storia interista. Il 23 novembre dello stesso anno esord\u00ec in Serie A, nell'incontro vinto per 5-1 contro la . In Serie A segn\u00f2 la prima rete, a 17 anni, 3 mesi e 5 giorni, il 30 novembre 1958 nel successo per 3-0 contro il .\nFu una delle colonne della \"Grande Inter\", spesso determinante, fantasista, regista e uomo-simbolo, sebbene non unico: in quella formazione, infatti, giovani talenti come Sandro Mazzola e Giacinto Facchetti completavano un organico di giocatori relativamente pi\u00f9 \"anziani\" del calibro di Giuliano Sarti, Armando Picchi, Aristide Guarneri, Tarcisio Burgnich e Luisito Suarez (acquistato successivamente e per certe caratteristiche pi\u00f9 direttamente concorrenziale nel ruolo con Corso) e un attacco che contava Antonio Valentin Angelillo, Humberto Maschio, Joaquin Peir\u00f2, Jair da Costa, Angelo Domenghini, a cui si aggiunse Roberto Boninsegna, giunto dal Cagliari. Scarso \"fu il feeling\" col tecnico Helenio Herrera, che, per incompatibilit\u00e0 di carattere, ne chiedeva ogni anno la cessione scontrandosi col tassativo rifiuto del presidente Angelo Moratti; i suoi commenti ironici e irriverenti urtavano l'ego del \"Mago\": particolarmente famoso rest\u00f2 l'episodio in cui, a Herrera che arringava la squadra annunciando una vittoria certa, Corso sugger\u00ec di sentire che cosa ne pensassero gli avversari nello spogliatoio accanto. Tra il 1963 e il 1971 vinse quattro scudetti (1963, 1965, 1966 e 1971), due Coppe Campioni e due Coppe Intercontinentali (nel 1964 e 1965). Rimane celebre la rete segnata il 26 settembre 1964, nel terzo incontro tra i nerazzurri e l'Independiente valido per l'Intercontinentale: il suo gol, nel primo tempo supplementare, regal\u00f2 al club milanese la vittoria e il titolo di campione del mondo.\nTornato Herrera alla guida tecnica della squadra e subentrato Ivanoe Fraizzoli nella Presidenza, il tecnico avrebbe ottenuto la sua \"vittoria\" con la cessione dell'irriverente campione, che fece la sua ultima apparizione con l'Inter il 17 giugno 1973, in un Inter-Juventus di Coppa Italia (finito 1-1): in quindici stagioni a Milano Corso gioc\u00f2 502 partite totali e segn\u00f2 94 reti. \nMentre l'Inter, orfana del suo regista naturale, andava incontro a diversi anni di prestazioni e piazzamenti non esaltanti, Corso pass\u00f2 al . La sua prima stagione nel club ligure si concluse con la retrocessione in Serie B. Disposto a giocare con la maglia del \"Grifone\" anche in serie B, all'inizio dell'annata successiva sub\u00ec un grave infortunio, fratturandosi la tibia; dopo l'operazione e la convalescenza, rimossa la placca metallica, la tibia, non perfettamente saldata, si spezz\u00f2 nuovamente durante un allenamento, ponendo fine alla sua carriera.\nNazionale.\nMario Corso era l\u2019unico calciatore europeo che Pel\u00e9 (il quale l'aveva soprannominato \"il Professore\") avrebbe voluto nel suo Brasile. In maglia azzurra, per\u00f2, Corso non riusc\u00ec a eguagliare i risultati ottenuti con le squadre di club. Fece il suo esordio in nazionale nel 1961, in occasione dell'amichevole persa contro l' per 2-3. Il 15 ottobre dello stesso anno segn\u00f2 i primi goal in azzurro, realizzando una doppietta contro (qualificazione al ) vinta per 2-4; al CT israeliano Gyula M\u00e1ndi verr\u00e0 attribuita la seguente dichiarazione, in riferimento alle due reti di Corso: \u00abSiamo stati bravi ma ci ha battuto il piede sinistro di Dio\u00bb.\nFu escluso dalla rosa dei convocati per la deludente spedizione in Cile del 1962 per volont\u00e0 della terna Giovanni Ferrari - Helenio Herrera - Paolo Mazza: il Presidente Moratti non aveva nel contesto azzurro alcuna possibilit\u00e0 di temperare i risentimenti del \"Mago\", e la \"bicicletta\" con Gianni Rivera fu risolta cos\u00ec a favore di quest'ultimo, poi impiegato nella sola partita di apertura, 0-0 con la Germania Ovest. Il mondiale termin\u00f2 ingloriosamente per gli Azzurri, eliminati al primo turno fra acri polemiche, in buona parte motivate con l'esclusione di Corso; questi si \"vendic\u00f2\" clamorosamente durante un\u2019amichevole tra l\u2019Inter e la nazionale cecoslovacca, quando, riconosciuto Ferrari in tribuna, \"Mandrake\", avendo segnato un goal dei suoi, dedic\u00f2 al CT, davanti all'intero stadio di San Siro, un beffardo \"gesto dell\u2019ombrello\". La pubblica soddisfazione sarebbe costata al campione nerazzurro una lunga esclusione, salvo presenze saltuarie, dalla \"rosa\" della nazionale e l'esclusione perenne dalle diverse formazioni in occasione dei successivi \"Mondiali\". Il 10 maggio 1964 segn\u00f2 l'ultimo goal in azzurro nell'incontro vinto 3-1 sulla .\nCorso non fu convocato nemmeno per il , a causa di un contrasto personale con l'allenatore Edmondo Fabbri, che preferiva per la Nazionale l'impianto del Bologna a quello dell'Inter, e soprattutto col vice-allenatore Ferruccio Valcareggi, poi successore di Fabbri fino al 1974, che lo escluse anche dal , vinto dall'Italia.\nIl 9 ottobre 1971 gioc\u00f2 la sua ultima partita in nazionale, Italia- (3-0). Gioc\u00f2 23 volte con 4 reti in dieci anni.\nNel 1967 la FIFA lo inser\u00ec nella formazione del Resto del Mondo, in un'amichevole contro la in onore del portiere Ricardo Zamora: la selezione internazionale vinse per 3-0.\nAllenatore.\nRitiratosi dai campi di gioco, si iscrisse al corso per allenatori di Coverciano ottenendo il patentino nel 1977. La prima esperienza in panchina fu con la Primavera del Napoli (1978-1979), che condusse alla vittoria dello scudetto di categoria. In seguito guid\u00f2 altre due squadre del Sud: Lecce e . Con i salentini ottenne la salvezza nel campionato di Serie B 1982-1983, mentre dalla dirigenza dei calabresi fu esonerato dopo 10 partite del campionato di Serie B 1983-1984. \nTornato all'Inter, allen\u00f2 il settore giovanile, fino a quando nel novembre 1985 il presidente Ernesto Pellegrini gli affid\u00f2 la prima squadra, per rimpiazzare Ilario Castagner: esord\u00ec il 24 novembre, con un pareggio per 1-1 contro la Juventus di Trapattoni. Il 6 aprile 1986 vinse il derby di ritorno per 1-0, in quella che \u00e8 la prima stracittadina di Silvio Berlusconi al comando della societ\u00e0 rossonera. L'Inter chiuse il campionato 1985-1986 al sesto posto, davanti ai cugini, qualificandosi per la Coppa UEFA. Nella stagione successiva non fu confermato sulla panchina dei nerazzurri (il suo posto venne preso proprio dal \"Trap\") e rimase inattivo per un anno.\nNell'annata 1987-1988 guid\u00f2 il , portandolo a vincere il campionato di Serie C2: confermato anche l'anno seguente, port\u00f2 i lombardi al sesto posto nel campionato di C1. Nel 1989-1990 fu chiamato sulla panchina del , che riusc\u00ec a condurre alla salvezza nel campionato cadetto. Nella stagione 1991-1992 subentr\u00f2 a Fascetti alla guida del Verona in coppia con Nils Liedholm: fu questo l'ultimo atto della sua carriera da tecnico, in quanto divenne poi osservatore per l'Inter."}
{"id": "690210", "revid": "599013", "url": "https://it.wikipedia.org/wiki?curid=690210", "title": "Decreto del presidente della Repubblica", "text": "Il decreto del presidente della Repubblica (in sigla d.P.R., DPR o anche D.P.R.), nell'ordinamento giuridico italiano \u00e8 un atto giuridico emanato dal presidente della Repubblica Italiana. La determinazione degli atti amministrativi da adottarsi nella forma del decreto del Presidente della Repubblica \u00e8 tassativamente disciplinata dalla e successive modifiche (legge 15 marzo 1997, n. 59, d.lgs. 26 aprile 2016, n. 91).\nStoria.\nPrima della legge sull'ordinamento del governo, la legge 23 agosto 1988, n. 400, la dottrina distingueva tra atti formalmente presidenziali, ma sostanzialmente governativi, in quanto la decisione viene presa unicamente dal governo e il presidente si limita a darvi una veste di decreto presidenziale (verr\u00e0 quindi, come tutti gli atti del presidente della Repubblica, controfirmato dai ministri competenti), e atti formalmente e sostanzialmente presidenziali, come le nomine dei giudici costituzionali, il rinvio di una legge alle camere, e altro.\nInoltre, la normativa precedente al 1988 disponeva che venissero emanati nella forma del DPR i decreti legislativi, ma anche i regolamenti governativi, nonch\u00e9 i cosiddetti testi unici, che a rigore erano pur sempre decreti legislativi, , attesa la differente collocazione nella gerarchia delle fonti, ma con una veste formale identica: quella di decreto del presidente della Repubblica. La ragione era di tipo storico, infatti si era sostituita quella che era la veste del regio decreto (RD o anche r.d.) con quella del DPR per l'avvenuta modifica della forma istituzionale.\nPer porre rimedio alla confusione ingenerata, l'art. 14 della legge n. 400/1988 stabil\u00ec che i nuovi atti legislativi frutto di esecuzione di una legge delega si sarebbero chiamati semplicemente \"decreti legislativi\", mentre la forma del decreto del presidente della Repubblica sarebbe rimasta, per quanto concerne gli atti normativi, esclusivamente per i regolamenti governativi (art. 17 della legge n. 400/1988).\nIn tale veste, inoltre, dal 1997 al 2003 per il breve periodo di vigenza dei \"testi unici misti\", ovvero testi unici che raccoglievano, armonizzavano e coordinavano leggi e regolamenti via via intervenuti a disciplinare una data materia, vennero approvati atti di riordino e di semplificazione di normative complesse, mediante l'emanazione di tre contestuali atti legislativi del Governo:\nLista degli atti.\nAtti su proposta del Presidente del Consiglio dei ministri o del Ministro competente.\nSono altres\u00ec emanati con DPR tutti gli atti per i quali \u00e8 intervenuta la deliberazione del Consiglio dei ministri: assumono rilievo i regolamenti governativi e, in tal caso, il DPR assume il rango di fonte secondaria nella gerarchia delle fonti. Gli atti dell'esecutivo che non assumono la forma di DPR sono invece approvati con decreto del Presidente del Consiglio dei ministri, con decreto ministeriale o con decreto interministeriale."}
{"id": "690211", "revid": "1073227", "url": "https://it.wikipedia.org/wiki?curid=690211", "title": "Tetralogia", "text": "Una tetralogia (o quadrilogia, soprattutto nel caso di opere moderne) \u00e8 un'opera (letteraria, cinematografica o di altro genere) costituita da quattro opere distinte, ma accomunate da una stessa ispirazione (la parola \u00e8 formata dal prefisso di origine greca \"tetra\" \"quattro\" seguito da \"logia\" \"discorso\"). Non sempre una tetralogia \u00e8 stata concepita dall'autore in quanto tale; a volte sono i critici che parlano a posteriori di una \"tetralogia\" quando trovano che quattro opere di un autore presentino tratti comuni, quali ad esempio l'ambientazione, i personaggi, una tesi o un filo conduttore.\nEsempi.\n\"L'anello del Nibelungo\" di Wagner:\nAltri autori di tetralogie celebri sono:"}
{"id": "690214", "revid": "2083096", "url": "https://it.wikipedia.org/wiki?curid=690214", "title": "Vita spericolata", "text": "Vita spericolata \u00e8 una celebre canzone scritta da Vasco Rossi per il testo e da Tullio Ferro per la musica, presentata per la prima volta nel 1983 al XXXIII Festival di Sanremo dallo stesso Rossi, dove si classific\u00f2 al penultimo posto. La canzone fu pubblicata come 45 giri insieme a \"Mi piaci perch\u00e9\" ed inserita nell'album \"Bollicine\" (1983).\n\u00c8 una delle canzoni italiane pi\u00f9 conosciute dai giovani ed \u00e8 stata ripresa da numerosi artisti tra cui Francesco De Gregori che la inser\u00ec nel suo album \"Il bandito e il campione\" che vendette 500.000 copie e Massimo Ranieri nell'album \"Canto perch\u00e9 non so nuotare...da 40 anni\". Anche Gino Paoli termina la sua \"Quattro amici\" con l'inciso di \"Vita spericolata\", cantato per l'occasione dallo stesso Vasco.\nEsiste anche una versione inglese della canzone cantata da Tullio Ferro, coautore di questa e di altre canzoni di Vasco Rossi e di Lucio Dalla.\nIl brano, nella sua prima stesura, doveva essere dedicato ad una ragazza di nome Licia. Il riferimento al Roxy Bar \u00e8 un omaggio ai versi di \"Che notte\" di Fred Buscaglione. L'ispirazione del testo venne a Vasco Rossi durante un pomeriggio piovoso a Cagliari, nelle ore precedenti a un concerto nell'estate del 1982. Il Roxy Bar accennato nella canzone fu il titolo di un famoso programma di Red Ronnie trasmesso negli anni novanta da Videomusic."}
{"id": "690220", "revid": "2063435", "url": "https://it.wikipedia.org/wiki?curid=690220", "title": "Dianne Wiest", "text": "Tra le attrici preferite e pi\u00f9 utilizzate di Woody Allen, \u00e8 stata diretta dal regista nei film \"La rosa purpurea del Cairo\" (1985), \"Settembre\" (1987), \"Radio Days\" (1987), \"Hannah e le sue sorelle\" (1986) e \"Pallottole su Broadway\" (1994). Per gli ultimi due si \u00e8 aggiudicata due premi Oscar alla miglior attrice non protagonista. Per \"Pallottole su Broadway\" ha anche vinto un Golden Globe e uno Screen Actors Guild Award, mentre il suo ruolo in \"Parenti, amici e tanti guai\" (1989) le ha procurato la terza candidatura agli Oscar. Attiva anche in campo televisivo, \u00e8 vincitrice di due Premi Emmy grazie alle partecipazioni nelle serie televisive \"La strada per Avonlea\" e \"In Treatment\".\nBiografia.\nInizi.\nInizialmente voleva fare la ballerina ma negli ultimi anni della scuola si appassiona alla recitazione in teatro. Il suo debutto cinematografico risale al 1980 in \"Amarti a New York\" ma continua a lavorare principalmente nei teatri studiando recitazione alla Universit\u00e0 del Maryland che lascia al terzo anno per un \"tour\" con una compagnia Shakespeariana; lavora e studia quindi per il Long Wharf theatre nell'off-Broadway nel lavoro di Kurt Vonnegut \"Happy Birthday, Wanda June\" all'Arena Stage a Washington, D.C. e in molti altri teatri con \"tour\" anche all'estero.\nTeatro.\nPer le sue interpretazioni teatrali ha vinto un Theatre World Award, un Obie Award e un Clarence Derwent Award e ha lavorato con Tom Moore, James Earl Jones, John Lithgow, Christopher Plummer, Al Pacino e Marisa Tomei.\nCinema e televisione.\nNel 1990 recita in \"Edward mani di forbice\" di Tim Burton e l'anno successivo in \"Il mio piccolo genio\" di Jodie Foster, ma la sua carriera cinematografica comprende molti altri film come \"Pallottole su Broadway\", con il quale vince il secondo Oscar alla miglior attrice non protagonista, un Golden Globe nella medesima categoria e ottiene l'acclamazione internazionale.\nLavora anche saltuariamente per la televisione nel film \"Amori &amp; incantesimi\" (1998) e nella miniserie \"The 10th Kingdom\" (2000). Partecipa anche a \"In Treatment\" per cui vince nel 2008 un Emmy per la miglior attrice non protagonista in una serie drammatica. Dal 2000 al 2002 la Wiest ha interpretato anche il ruolo di Nora Lewin nella serie \"Law &amp; Order\".\n\u00c8 stata inoltre una delle muse di Woody Allen recitando in \"La rosa purpurea del Cairo\" (1985), \"Hannah e le sue sorelle\" (1986), \"Radio Days\" (1987), \"Settembre\" (1987) e \"Pallottole su Broadway\" (1994), infatti \u00e8 l'unica attrice nella storia del cinema ad aver vinto entrambi gli Oscar sotto la direzione dello stesso regista.\nPremi e riconoscimenti.\nPremi Oscar\nGolden Globe\nPremi BAFTA\nPremi Emmy\nScreen Actors Guild Awards\nTheatre World Award\nDoppiatrici italiane.\nNelle versioni in italiano dei suoi lavori, Dianne Wiest \u00e8 stata doppiata da:\nDa doppiatrice \u00e8 sostituita da:"}
{"id": "690222", "revid": "580197", "url": "https://it.wikipedia.org/wiki?curid=690222", "title": "Polisportiva Comunale Almennese Atalanta Femminile", "text": "La Polisportiva Comunale Almennese Atalanta Femminile Associazione Sportiva Dilettantistica, nota anche come P.C.A. Atalanta Femminile, \u00e8 stata una societ\u00e0 calcistica femminile con sede nella citt\u00e0 di Almenno San Salvatore (BG), affiliata alla FIGC.\nStoria.\nLa societ\u00e0 nacque nel 1998 grazie al lavoro della famiglia Zonca che costituisce la Polisportiva Almennese (calcio femminile), con l'appoggio della Polisportiva Comunale Almennese (P.C.A.).\nNella sua prima stagione, vinse il Torneo di Sorisole, il Torneo Piazza della Libert\u00e0 di Bergamo, il Torneo di Selvino e il Torneo di Isola Corbetta, mentre, nel settore giovanile, vinse il Torneo di Lecco. Concluse il campionato di Serie D al primo posto e sal\u00ec in Serie C.\nPer due stagioni consecutive ottenne il secondo posto, centrando il primo posto nella stagione 2001-2002 e la relativa promozione in Serie B, centrando un record notevole nel campionato di Serie C, totalizzando 90 punti in trenta partite.\nQuesto record viene ritoccato con la stagione successiva, quando la prima squadra allunga a 47 vittorie di fila la striscia positiva nelle partite ufficiali di campionato. In questa stessa stagione la societ\u00e0 cambi\u00f2 la sua denominazione in Associazione Calcio Femminile Orobica. Prima anche in Serie B 2002-2003, fu promossa nell'appena creata Serie A2 e cambi\u00f2 ancora la sua denominazione.\nNella stagione 2004-2005 ottiene la promozione alla Serie A, la massima divisione nazionale, durante la stagione si mette in mostra la giovanissima Penelope Riboldi (49 gol in tre anni).\nNella stagione 2005-2006 la squadra non centra la salvezza, tuttavia ottiene il ripescaggio nella massima serie.\nNell'estate 2008, anno di rivoluzione della rosa, avviene l'avvicendamento in panchina, lascia Zonca, per Gionchilie, ma i risultati non ci sono nonostante un buon precampionato con le partite di coppa Italia a dicembre la squadra era in piena zona retrocessione, portando al cambio in panchina con il ritorno di Zonca che riusciva a fine stagione a salvare la squadra dalla retrocessione.\nDopo tre stagioni in crescendo nella stagione 2009-2010, termina con la retrocessione, viziata da un giallo nello scontro diretto col Brescia. L'Atalanta vince la partita ma perde a tavolino per ricorso del Brescia, sul quale le altre societ\u00e0 di serie A si dicono contrarie. L'Atalanta nell'occasione schiera il portiere squalificato la giornata precedente, ma nel frattempo aveva recuperato una partita sospesa, non schierando secondo regolamento il portiere(che quindi aveva scontato la squalifica). L'Atalanta retroceder\u00e0 per 6 punti proprio quelli legati alla partita in questione. Il ricorso alla corte federale avrebbe portato ad un eccessivo esborso economico, pertanto la societ\u00e0 non impugna pur avendo pienamente ragione, infatti l'anno successivo la Divisione Calcio femminile apporter\u00e0 delle variazioni onde evitare casi analoghi.\nNel 2010-2011 la squadra in parte ridimensionata con molte ragazze del vivaio riparte dalla A2, dopo un buon inizio lottando per le posizioni di testa la squadra perde progressivamente posizioni arrivando solo quarta, purtroppo i problemi economici si riflettono sul campo.\nL'anno 2011-2012 parte senza le tre big, ed \u00e8 il primo anno senza la capitana Scarpellini e con un cambio in panchina, promossa dalla primavera l'ex nazionale e pluriscudettata Samantha Ceroni. Ciononostante la squadra giovanile fa un'ottima stagione restando sempre nella parte alta della classifica.\nAl termine della stagione 2011-2012 ha comunicato alla Divisione Calcio Femminile la cessazione dell'attivit\u00e0, con il conseguente svincolo di tutte le sue atlete."}
{"id": "690223", "revid": "1293655", "url": "https://it.wikipedia.org/wiki?curid=690223", "title": "Laboulaye", "text": "Laboulaye \u00e8 una citt\u00e0 dell'Argentina nella provincia di C\u00f3rdoba.\n\u00c8 situata nella parte meridionale della provincia, ad un'altitudine di 131 m s.l.m. ed ha una popolazione di 19.908 abitanti. \u00c8 attraversata dalla \"Ruta Nacional 7\" che collega Mendoza a Buenos Aires. Fondata negli anni ottanta del XIX secolo accolse, nei decenni successivi, molti immigrati europei (fra cui un gran numero di Italiani). \u00c8 capoluogo del dipartimento di Presidente Roque S\u00e1enz Pe\u00f1a.\u00c8 gemellata con un piccolo comune piemontese, Caraglio, in provincia di Cuneo."}
{"id": "690226", "revid": "1728", "url": "https://it.wikipedia.org/wiki?curid=690226", "title": "Basilica di San Lorenzo in Damaso", "text": "La basilica di San Lorenzo in Damaso \u00e8 un luogo di culto cattolico di Roma, nel rione Parione, incorporata nel palazzo della Cancelleria, nella piazza che da questo prende nome; l'ingresso principale della chiesa \u00e8 inserito nell'area destra della facciata principale del palazzo.\nSulla basilica insistono gli omonimi parrocchia, affidata al clero diocesano di Roma, e titolo cardinalizio.\nStoria.\nLa chiesa \u00e8 nota sin dall'antichit\u00e0, dal sinodo di papa Simmaco, (499) come \"Titulus Damasi\". Secondo la tradizione, San Lorenzo in Damaso fu costruita per la prima volta da papa Damaso I nella sua casa verso il 380.\nEsiste un distico attribuito a papa Damaso che celebra la costruzione della chiesa: \nIl 3 dicembre 1424 o 1425 Ciriaco d'Ancona, considerato internazionalmente il fondatore in senso generale dell'archeologia, scrisse qui primo nucleo dei Commentaria, ospite per quaranta giorni dal suo amico cardinale Condulmer, futuro papa Eugenio IV; nell'opera, considerata fondamentale per la nascita dell'Archeologia, descrisse le ancora magnifiche testimonianze dell'antichit\u00e0 e trascrisse epigrafi.\nDonato Bramante la modific\u00f2 sostanzialmente alla fine del XV secolo su ordine del cardinale Raffaele Riario, durante i lavori di restauro del contiguo palazzo della Cancelleria, dandole una nuova forma interna.\nNei primi anni del XIX secolo, sotto la dominazione francese, fu sconsacrata. Nel 1820, dietro indicazione di papa Pio VII, fu restaurata da Giuseppe Valadier, ricevendo l'assetto attuale.\nUn ulteriore restauro fu reso necessario dopo un incendio che danneggi\u00f2 la basilica nel 1944.\nLa chiesa \u00e8 costruita su un mitreo romano; scavi sotto il cortile del palazzo della Cancelleria nel 1988 \u2013 1991 hanno rivelato fondazioni (IV e V secolo) della grande basilica fondata da papa Damaso I, una delle pi\u00f9 importanti chiese paleocristiane di Roma. Inoltre \u00e8 stato identificato un cimitero in uso dall'VIII secolo fino a poco prima della costruzione dei palazzo. La chiesa paleocristiana aveva come particolarit\u00e0 una navata trasversale posta dietro l'abside, sicch\u00e9 la basilica appariva circondata da portici.\nDescrizione.\nArte e architettura.\nLa basilica \u00e8 priva di facciata; oltre al portale principale che si apre su piazza della Cancelleria (opera del Vignola), ce n'\u00e8 un secondo lungo il fianco destro, su corso Vittorio Emanuele II.\nInternamente, l'edificio presenta una struttura a tre navate divise da pilastri quadrangolari, introdotte da un vestibolo a cinque navate. Nel primo vestibolo c'\u00e8 la tomba di Alessandro Voltrini, un cubiculario di papa Urbano VIII, opera del Bernini, mentre nel secondo vestibolo c'\u00e8 una statua di Carlo Borromeo opera di Stefano Maderno (1576-1636). Nel vestibolo, a destra c'\u00e8 una cappella disegnata da Nicola Salvi, lo scultore di fontana di Trevi, su incarico del cardinale Tommaso Ruffo che ebbe il titolo tra il 1740 ed il 1753. Gli affreschi sono di Corrado Giaquinto; il quadro sull'altare \u00e8 opera di Sebastiano Conca. Sempre nel vestibolo, a sinistra c'\u00e8 la cappella del Sacramento, commissionata dal cardinale Pietro Ottoboni ed affrescata con un'allegoria biblica da Andrea Casali.\nLa basilica dispone di diverse cappelle laterali:\nNella parete sinistra della cappella del Sacro Cuore di Ges\u00f9 agonizzante, in un quadro, \u00e8 ritratto l'architetto Vincenzo De Rossi Re (1834\u20131888) insieme ad altre persone mentre sottopongono al pontefice Leone XIII gli statuti della Pia Unione del S. Cuore di Ges\u00f9 \nAgonizzante fondata nella stessa chiesa nel 1883.\nLa navata centrale termina con l'abside semicircolare, al centro della cui conca si trova un grande dipinto ad olio di Federico Zuccari raffigurante l\"Incoronazione di Maria e santi\". Al disotto dell'altare maggiore (sormontato da un ciborio neoclassico) sono custoditi i corpi dei santi Eutichiano e Damaso, mentre alla sua sinistra c'\u00e8 una statua di sant'Ippolito, copia di quella che si trova nel Museo lateranense.\nOrgani a canne.\nIl primo organo della basilica fu costruito nel 1533 dall'organaro napoletano Niccol\u00f2 Asprelli per volere del cardinale Alessandro Farnese il Giovane. Con la costruzione della nuova abside su progetto di Gian Lorenzo Bernini, l'organo venne venduto e, fra il 1638 e il 1642, vennero costruiti rispettivamente da Ennio Bonifazi e Giulio Cesare Burzio e collocati nelle due cantorie pi\u00f9 in alto dell'abside. Nel 1853, considerate non pi\u00f9 agibili le due cantorie superiori, venne costruito da Enrico e Girolamo Priori un nuovo organo collocato in una delle due cantorie inferiori dell'abside. Dopo il rifacimento dell'area presbiteriale ad opera di Virginio Vespignani nel 1880, l'organo ottocentesco venne posizionato nella cantoria in basso a destra. Nel 1908, venne costruito un nuovo organo a canne dalla ditta Balbiani-Vegezzi Bossi e dalla ditta Mascioni elettrificato nel 1979 (in occasione di questo lavoro furono aggiunte le campane tubolari). L'organo \u00e8 stato restaurato nel 2007 dall'organaro Daniel Joseph Taccini sotto la tutela della Sovrintendenza per Beni Culturali di Roma.\nL'organo Balbiani Vegezzi-Bossi \u00e8 attualmente l'unico in funzione; esso \u00e8 a trasmissione elettropneumatica con due tastiere di 56 note ed una pedaliera di 30 (ma reale per sole 27 note). Il materiale fonico \u00e8 distribuito tra le due cantorie sovrapposte dell'abside alla sinistra dell'altare, le canne del \"Grand'Organo\" e del \"Pedale\" su quella inferiore mentre quelle dell\"Espressivo\" in quella superiore; la consolle, mobile, si trova a pavimento nel presbiterio.\nL'organo Priori \u00e8 tutt'ora esistente, per quanto non funzionante, e si trova sulla cantoria inferiore di destra dell'abside. A trasmissione meccanica, ha un'unica tastiera di 54 tasti ed una pedaliera di 22 note costantemente unita al manuale.\nNel 2020 \u00e8 stato donato alla basilica un organo positivo a cassapanca della ditta tedesca Tzsch\u00f6ckel, con 9 registri su unico manuale, senza pedaliera."}
{"id": "690227", "revid": "1518118", "url": "https://it.wikipedia.org/wiki?curid=690227", "title": "Escitalopram", "text": "L'escitalopram (commercializzato come Cipralex o Entact) \u00e8 un farmaco appartenente alla classe degli SSRI (inibitore selettivo della ricaptazione della serotonina) usato principalmente per il trattamento della depressione maggiore e dei disturbi d'ansia (come ad esempio disturbo d'ansia generalizzato, attacchi di panico, fobia sociale e disturbo ossessivo compulsivo); al pari di altri SSRI pu\u00f2 per\u00f2 essere utilizzato \"offlabel\" per altre patologie come fibromialgia, prevenzione dell'emicrania, neuropatia diabetica, disturbi del sonno, eiaculazione precoce solo per citarne alcune.\nL'escitalopram \u00e8 l'enantiomero \"S\" del precedente farmaco di Lundbeck citalopram (Celexa, che \u00e8 invece una miscela degli enantiomeri S e R), da qui il nome \"e\"scitalopram (che si legge es-citalopram).\nL'escitalopram (in analogia al citalopram) \u00e8 conosciuto per la sua alta selettivit\u00e0 dell'inibizione della ricaptazione della serotonina e come risultato il farmaco ha meno effetti collaterali non legati alla sua attivit\u00e0 serotoninergica. Secondo studi del 2009 condotti su 12 antidepressivi di nuova generazione, l'escitalopram e la sertralina sarebbero i migliori farmaci in termini di efficacia e accettabilit\u00e0 nella fase acuta di trattamento in adulti con depressione maggiore (tuttavia tali risultati sono stati messi in discussione da successivi studi).\nStoria.\nL'escitalopram \u00e8 stato sviluppato in stretta collaborazione fra le societ\u00e0 farmaceutiche Lundbeck e Forest Laboratories. Il suo sviluppo incominci\u00f2 nell'estate del 1997 e la richiesta di nuova applicazione del farmaco fu presentata alla Food and Drug Administration (FDA) nel marzo del 2001. Il farmaco fu sviluppato in un breve periodo di tempo (circa 3 anni e mezzo), grazie alle precedenti esperienze di Lundbeck e Forest con citalopram, il quale ha una simile farmacologia. L'FDA rilasci\u00f2 l'approvazione dell'escitalopram per il trattamento della depressione maggiore nell'agosto 2002, dopo aver mostrato efficacia statisticamente superiore al placebo nel trattamento di tale patologia in 3 trial clinici su 4 totali condotti; nel dicembre 2003 ha ricevuto dall'FDA l'approvazione per il trattamento del disturbo d'ansia generalizzato.\nL'escitalopram pu\u00f2 essere considerato un esempio di \"evergreening\", cio\u00e8 la strategia che le compagnie farmaceutiche usano per estendere il periodo di vita di un farmaco, in questo caso del citalopram. Due anni dopo il lancio sul mercato dell'escitalopram, quando il brevetto sul citalopram scadde, le vendite dell'escitalopram coprirono ampiamente la perdita.\nNel 2006 fu concessa alla Forest Laboratories una estensione di 828 giorni (2 anni e 3 mesi) della licenza per l'escitalopram. Questo ha posticipato la data di scadenza del brevetto dal 7 dicembre 2009 al 14 marzo 2012.\nTrattamento della depressione.\nNonostante la similarit\u00e0 tra l'escitalopram e il citalopram, alcuni studi clinici in doppio cieco sembrerebbero dimostrare effetti differenziati tra citalopram e escitalopram come ad esempio una modesta superiorit\u00e0 clinica, anche comparato a diversi altri SSRI come la paroxetina, specialmente in pazienti gravemente depressi. Tuttavia secondo un'altra review pubblicata nel 2011, avrebbe un\u2019efficacia sovrapponibile a quella degli altri antidepressivi d\u00ec nuova generazione.\nUn confronto \"testa a testa\" fra l'escitalopram e la duloxetina (Cymbalta) mostr\u00f2 come l'escitalopram fosse sia pi\u00f9 tollerabile sia pi\u00f9 efficace. Comparato con la venlafaxina e la sertralina, l'escitalopram ha dimostrato di avere una simile efficacia nel trattamento della depressione maggiore. \nAl pari degli altri SSRI mostra efficacia nel trattamento dei disturbi d'ansia, come disturbo ossessivo-compulsivo, ansia generalizzata, attacchi di panico.\nFarmacologia.\nL'escitalopram agisce bloccando l'attivit\u00e0 del trasportatore della serotonina, il che porta in definitiva all'aumento della concentrazione di questa nel vallo sinaptico. Di tutti gli SSRI sul mercato, l'escitalopram \u00e8 quello che ha la maggiore selettivit\u00e0 per il trasportatore della serotonina (SERT) rispetto a quello della noradrenalina (NET), ci\u00f2 contribuisce a definire un profilo di effetti collaterali migliore rispetto a quello di altri SSRI meno selettivi.\nL'enantiomero R-Citalopram (presente in miscela con l'S nel citalopram) ha una affinit\u00e0 leggermente minore per il trasportatore della serotonina, per cui agisce da legante competitore con l'S, di cui ne contrasta il legame col trasportatore della serotonina. Sulla base di questa osservazione l'escitalopram \u00e8 stato pubblicizzato come un antidepressivo pi\u00f9 potente della miscela racemica dei due enantiomeri. Per spiegare questo fenomeno, i ricercatori della Lundbeck affermarono che l'escitalopram migliora i propri legami attraverso una addizionale interazione con un altro sito allosterico sul carrier. Ulteriori ricerche degli stessi ricercatori mostrarono come l'R-citalopram migliorasse anche i legami dell'escitalopram, e quindi l'interazione allosterica non pu\u00f2 spiegare l'effetto di contrasto osservato. In studi pi\u00f9 recenti, tuttavia, gli stessi autori ottennero risultati opposti e riportarono che l'R-citalopram diminuisca i legami dell'escitalopram al carrier.\nStudi in vitro basati su microsomi di fegato umano indicano che il CYP3A4 e il CYP2C19 sono i primari isoenzimi coinvolti nella demetilazione dell'escitalopram.\nL'escitalopram inoltre inibisce, similmente agli altri SSRI, l'enzima CYP2D6 e pu\u00f2 quindi portare a un incremento delle concentrazioni plasmatiche di farmaci come risperidone, tramadolo, codeina e aripripazolo.\nEffetti collaterali.\nNella grande maggioranza dei casi gli effetti collaterali sono di lieve entit\u00e0 e rientrano nell'ambito della cefalea, dei disturbi gastrointestinali (nausea, disturbi dell'appetito, diarrea), insonnia, astenia, ansia, nervosismo e disfunzioni sessuali (come diminuzione della libido, disfunzione erettile, ritardo dell'eiaculazione e mancanza di orgasmo) e anedonia.\nSono in genere autolimitanti, cio\u00e8 tendono a presentarsi nei primi giorni di assunzione per poi diminuire nel corso delle prime settimane di trattamento; gli effetti collaterali sulla sfera sessuale tendono invece a comparire nel corso delle prime settimane di trattamento e a persistere nel corso dell'assunzione (pu\u00f2 accadere che alcuni effetti collaterali, come le disfunzioni sessuali, persistano per un tempo indefinito dopo la sospensione del trattamento, determinando la sindrome post-trattamento).\nCome altri farmaci di questa classe, il citalopram \u00e8 associato a un incremento dose dipendente dell'intervallo QT per cui non dovrebbe essere usato nei pazienti che gi\u00e0 presentano questa patologia o in quelli che assumono contemporaneamente altri farmaci in grado di generare questo effetto collaterale. Una valutazione ECG e del livello di elettroliti pu\u00f2 essere richiesta, specie nei pazienti anziani.\nL'escitalopram non sembra causare incrementi significativi di peso (0,6\u00a0kg in media nel corso di 52 settimane) tant'\u00e8 che pu\u00f2 essere raccomandato nel trattamento dei pazienti obesi con disturbo binge-eating.\nNel 2004 la FDA allerta per il rischio di un aumento di ideazioni suicide per un peggioramento del comportamento, soprattutto negli adolescenti in terapia con gli SSRI. Un'analisi condotta dalla FDA mostr\u00f2 per\u00f2 una variazione statisticamente insignificante di aumento della percentuale di suicidio negli adulti trattati con l'escitalopram.\nIn caso di interruzione dell'assunzione, per cessazione del trattamento o passaggio ad altro SSRI, pu\u00f2 verificarsi la sindrome da sospensione caratterizzata da diversi sintomi quali vertigini, astenia, sensazione di scossa alla testa (brain-zaps), sintomi tipo influenzali ma anche sintomi che ricalcano la malattia trattata, quali ansia, agitazione, insonnia. Tali sintomi sono di norma lievi e autolimitanti e possono essere ridotti con una sospensione graduale del farmaco.\nAvvertenze.\n\"Diabete\": in caso di pazienti diabetici, la somministrazione di SSRI pu\u00f2 alterare il controllo glicemico. L'aumento del tono serotoninergico indotto dall'antidepressivo, infatti, sembrerebbe aumentare la secrezione e la sensibilit\u00e0 all'insulina. Il dosaggio dei farmaci antidiabetici, ipoglicemizzanti orali e insulina, potrebbe richiedere quindi un aggiustamento.\n\"Iponatremia\": gli SSRI possono indurre iponatremia (concentrazione plasmatica di sodio &lt; 135 mEq/L) con un aumento del rischio di 3,5 volte\u00a0. Nella maggior parte dei pazienti questo effetto avverso si manifesta durante il primo mese di terapia; il rischio \u00e8 maggiore nelle donne anziane e nei pazienti in terapia con diuretici. L'iponatremia si manifesta con confusione, convulsioni, senso di fatica, delirio, sincope, sonnolenza, agitazione, vertigini, allucinazioni; pi\u00f9 raramente con aggressivit\u00e0, disturbi della personalit\u00e0 e depersonalizzazione. La comparsa quindi di sintomi neuropsichiatrici durante il primo mese di trattamento deve suggerire la misurazione degli elettroliti sierici. Il trattamento dell'iponatremia ipotonica da SSRI in assenza di squilibri del volume circolatorio include la restrizione idrica e una lieve forzatura della diuresi con diuretici dell'ansa. Condizioni gravi richiedono elevate dosi di diuretici dell'ansa e soluzione salina ipertonica.\n\"Osteoporosi\": alcuni studi avrebbero correlato la terapia con SSRI a un aumento del rischio di osteoporosi. In realt\u00e0 la stessa depressione potrebbe favorire l'osteoporosi attraverso modificazioni dell'attivit\u00e0 dell'asse ipofiso-surrenalico e un aumento della produzione di corticosteroidi e di citochine. In assenza di dati definitivi monitorare periodicamente i valori di densit\u00e0 ossea nei pazienti in terapia con SSRI in associazione a farmaci che possono interferire negativamente con l'omeostasi ossea quali i corticosteroidi, gli anticonvulsivanti, gli antipsicotici che aumentano la prolattinemia e gli anticoagulanti.\n\"Gravidanza\": valutare attentamente il rapporto rischio/beneficio prima di somministrare escitalopram in donne in gravidanza. La depressione pu\u00f2 arrivare a colpire fino al 20% delle donne in stato di gravidanza ed \u00e8 stata associata a ritardo di crescita uterina e a basso peso alla nascita. La depressione materna non trattata pu\u00f2 inoltre alterare il rapporto madre-neonato (scarsa capacit\u00e0 genitoriale). Gli studi clinici relativi all'impiego degli SSRI (come classe terapeutica) hanno evidenziato un basso rischio di anomalie congenite; l'analisi dei singoli farmaci ha evidenziato un correlazione con difetti cardiaci settali e omfalocele per sertralina e paroxetina. L'esposizione agli SSRI durante il terzo trimestre di gravidanza pu\u00f2 provocare nel neonato la comparsa della sindrome da astinenza da SSRI e ipertensione polmonare persistente. I sintomi pi\u00f9 frequenti relativi alla sindrome da astinenza includono: agitazione, irritabilit\u00e0, ipo/ipertonia, iperriflessia, sonnolenza, problemi nella suzione, pianto persistente. Pi\u00f9 raramente si sono manifestati ipoglicemia, difficolt\u00e0 respiratoria, anomalie della termoregolazione, convulsioni. L'ipertensione polmonare persistente \u00e8 una grave patologia che richiede terapia intensiva e che pu\u00f2 indurre anomalie dello sviluppo neurologico e morte. L'incidenza \u00e8 pari a 1/100 neonati esposti a SSRI nella seconda met\u00e0 della gravidanza rispetto a una incidenza di 1/1000 nati vivi nella popolazione generale. Probabilmente questa patologia \u00e8 correlata a effetti della serotonina sullo sviluppo cardiovascolare. Il passaggio transplacentare degli SSRI pu\u00f2 provocare emorragie nel neonato. Non sono noti gli effetti dovuti all'esposizione in gravidanza agli SSRI sullo sviluppo neurocomportamentale dei bambini, tuttavia ci sono evidenze di aumentato rischio di autismo e aumentata probabilit\u00e0 di depressione in et\u00e0 adolescenziale. Nelle donne in gravidanza in terapia con SSRI si raccomanda un monitoraggio ecografico fetale alla 20\u00aa settimana per evidenziare eventuali malformazioni fetali e il monitoraggio di segni e/o sintomi riconducibili a tossicit\u00e0 neonatale (distress respiratorio, ittero, convulsioni, PPHN)."}
{"id": "690232", "revid": "115368488", "url": "https://it.wikipedia.org/wiki?curid=690232", "title": "Via normale francese al Monte Bianco", "text": "La via normale francese \u00e8 una delle vie normali al Monte Bianco, posta sul versante nord francese della montagna.\nDescrizione.\nPrima ascensione.\nLa prima ascensione di questa via, dall'Aiguille du Go\u00fbter fino al colle del D\u00f4me, fu compiuta il 17 settembre 1784 da Jean Marie Couttet e Fran\u00e7ois Cuidet. L'ascensione completa per Aiguille du Go\u00fbter, il D\u00f4me du Go\u00fbter e la \"cresta delle Bosses\" fu compiuta solo il 18 luglio 1861, pi\u00f9 di settanta anni dopo, da Leslie Stephen e Francis Fox Tuckett con le guide Melchior Anderegg, Johann-Josef Bennen e Peter Perren.\nCaratteristiche.\nDopo la prima storica ascesa al Monte Bianco compiuta nel 1786 ad opera di Jacques Balmat e Michel Gabriel Paccard sono state individuate molte vie di salita alla vetta pi\u00f9 alta dell'Europa. La via normale francese viene chiamata in vari modi:\n\u00c8 considerata la via di salita al Monte Bianco pi\u00f9 facile tra le quattro normali, anche se occorre una buona preparazione fisica e doti alpinistiche non comuni. Si svolge normalmente in due giorni:\nAvvicinamento.\nDalla cittadina di Chamonix si scende per circa 17\u00a0km lungo la statale N 205 in direzione di Ginevra. Arrivati all'abitato di Le Fayet si devia in direzione di Saint-Gervais-les-Bains. In centro paese si trova la stazione del trenino a cremagliera detto Tramway du Mont Blanc. Il treno a cremagliera conduce in poco pi\u00f9 di un'ora fino alla stazione \"Nid d'Aigle\" alla quota di 2372\u00a0m. Di qui inizia il percorso a piedi della salita al Monte Bianco.\nSalita al rifugio del Go\u00fbter.\nLasciato alle spalle la stazione di arrivo del trenino a cremagliera, l'ascesa inizia su un comodo sentiero che dopo un primo tratto, caratterizzato da alcuni tornanti, si sposta sulla sinistra di un largo canale e senza grosse difficolt\u00e0 porta fino nei pressi di un vecchio baraccamento. Da l\u00ec svolta sulla propria destra (di circa 90\u00b0) e si dirige lungo una cresta rocciosa che inizia dopo poco a salire verso il nevaio su cui sorge il Rifugio di T\u00eate Rousse (3167\u00a0m). In realt\u00e0, il tracciato di salita non passa proprio nei pressi di tale rifugio tenendosi invece leggermente pi\u00f9 in alto ed andando a tagliare il nevaio ai piedi del bastione roccioso del Aiguille du Go\u00fbter.\nTerminato il taglio del nevaio, si accede ad un breve tratto di roccia in salita e subito dopo al tristemente noto couloir du Go\u00fbter, attraversamento nevoso su cui nel corso degli anni si sono verificati numerosi incidenti mortali. \u00c8 lungo circa 70 metri, protetto con un lungo cavo d'acciaio in sospensione la cui pericolosit\u00e0 sta nella caduta dall'alto di massi instabili o messi in movimento involontariamente da altri alpinisti impegnati nella fasi di salita o di discesa dal rifugio del Go\u00fbter. Giunti sull'altro lato dello scivolo, dopo alcuni passaggi su roccia attrezzati con cavi di sicurezza si affronta un breve ma ripido pendio innevato fino a raggiungere una cresta di roccia che porta fino in cima alla parete. Qui il livello di pericolo dall'alto sicuramente diminuisce ma rimane comunque sempre presente. Con passaggi abbastanza semplici su roccia interrotti da tratti di vero e proprio sentiero si giunge quindi fin sotto il rifugio dove la difficolt\u00e0 del percorso aumenta (aumento della pendenza). In ogni caso quest'ultimo tratto \u00e8 attrezzato con cavi in acciaio di protezione, e quindi in relativa sicurezza si pu\u00f2 infine raggiungere il Rifugio del Go\u00fbter a quota 3817\u00a0m.\nSalita finale.\nLa salita consiste in una progressione continua su neve (niente pi\u00f9 roccia) e si svolge attraverso queste tappe principali:\nLasciato il Rifugio del Go\u00fbter si raggiunge in breve l'Aiguille du Go\u00fbter. L'itinerario continua risalendo il versante nord-ovest del D\u00f4me du Go\u00fbter. La vetta del D\u00f4me du Go\u00fbter pu\u00f2 essere tralasciata contornandola a nord. Ci si abbassa leggermente per raggiungere il \"Colle del D\u00f4me du Go\u00fbter\". Qui la via si congiunge con la via normale italiana, che parte dal rifugio Francesco Gonella. Poco dopo si raggiunge la Capanna Vallot dove \u00e8 possibile bivaccare in caso di emergenza. Dopo la capanna si risale la Grande Bosse, salita abbastanza ripida ed esposta. Poco dopo si raggiunge la Petite Bosse. Continuando lungo la cresta si passa vicino all'affioramento roccioso del Rocher de la Tournette. Infine con un lungo crestino finale si arriva sulla vetta. La punta non presenta invece particolari insidie in quanto abbastanza appiattita ed ampia il che permette lo svolgimento delle canoniche pratiche fotografiche in discreta tranquillit\u00e0 e sicurezza.\nIncidenti.\nL'attraversamento del \"couloir du Go\u00fbter\" \u00e8 molto pericoloso per la caduta di massi instabili. Nel periodo 2001-2009 ci sono stati 27 morti e 97 feriti e dal 1990 si contano 77 morti e 200 feriti. Per ovviare a questa situazione si sono studiate delle soluzioni, in particolare la fondazione Petzl ha realizzato uno studio di fattibilit\u00e0 per mettere in sicurezza il tratto tramite un ponte tibetano oppure una galleria."}
{"id": "690234", "revid": "1833487", "url": "https://it.wikipedia.org/wiki?curid=690234", "title": "Dio, come ti amo", "text": "Dio, come ti amo \u00e8 il brano musicale vincitore del Festival di Sanremo 1966. La canzone fu presentata al Festival in doppia esecuzione da Domenico Modugno (che ne era anche l'autore) e Gigliola Cinquetti.\nStoria del brano.\nLa canzone fu prima in classifica in Italia solo una settimana, travolta da \"Nessuno mi pu\u00f2 giudicare\" di Caterina Caselli.\nI Lati B dei due singoli contenevano \"Io di pi\u00f9\" (Modugno) e \"Vuoi\" (Cinquetti).\nModugno present\u00f2 questa canzone all'Eurovision Song Contest 1966, classificandosi per\u00f2 all'ultimo posto con 0 punti.\nModugno ha interpretato versioni in inglese, francese, spagnolo e tedesco.\nIl brano ha avuto una trasposizione cinematografica (in gergo chiamata musicarello) con la regia di Miguel Iglesias, che vedeva come attori, oltre alla Cinquetti, Carlo Croccolo, Carlo Taranto, Raimondo Vianello e Nino Taranto."}
{"id": "690236", "revid": "1833487", "url": "https://it.wikipedia.org/wiki?curid=690236", "title": "Pancreas", "text": "Il pancreas \u00e8 un organo facente parte dell'apparato digerente e del sistema endocrino dei vertebrati. Nell'uomo, si trova nell'addome, posteriormente allo stomaco e funziona come una ghiandola anficrina (cio\u00e8 a secrezione endocrina ed esocrina). Come ghiandola endocrina, si occupa principalmente di regolare i livelli di glucosio nel sangue, secernendo ormoni insulina, glucagone, somatostatina e polipeptide pancreatico. Come parte del sistema digestivo, funziona come ghiandola esocrina che secerne il succo pancreatico nel duodeno attraverso il dotto pancreatico. Questo succo contiene bicarbonato, in grado di neutralizzare l'acido che entra nel duodeno dallo stomaco; e enzimi digestivi, che scompongono carboidrati, proteine e grassi negli alimenti che entrano nel duodeno dallo stomaco.\nL'infiammazione del pancreas \u00e8 una patologia nota con il nome di pancreatite; pu\u00f2 essere provocata da diverse cause tra cui l'uso cronico di alcol e calcoli biliari. A causa del suo ruolo nella regolazione della glicemia, il pancreas \u00e8 anche un organo chiave nello sviluppo del diabete mellito. Il carcinoma pancreatico pu\u00f2 insorgere in seguito a pancreatite cronica o per altri motivi e solitamente ha una prognosi molto negativa, poich\u00e9 viene spesso identificato quando si \u00e8 diffuso ad altre aree del corpo.\nLa parola pancreas deriva dal greco \u03c0\u03ac\u03b3\u03ba\u03c1\u03b5\u03b1\u03c2, \"p\u00e0nkreas\", composto di \u03c0\u03b1\u03bd-, \"pan-\", \u00abtutto\u00bb e \u03ba\u03c1\u03ad\u03b1\u03c2, \"kr\u00e8as\", \u00abcarne\u00bb. La funzione del pancreas nel diabete \u00e8 nota almeno dal 1889, mentre il suo ruolo nella produzione di insulina venne identificato nel 1921.\nAnatomia macroscopica.\nIl pancreas \u00e8 una grossa ghiandola esocrina ed endocrina.\nSvolge una rilevante funzione nella regolazione dell'insulina (la cui carenza causa diabete) \u00c8 un organo di forma allungata, impari e paramediana, posta nella cavit\u00e0 addominale in posizione retroperitoneale; rassomiglia ad una lingua pi\u00f9 spessa nella sua porzione mediale, testa, accolta nella concavit\u00e0 del duodeno, ed una pi\u00f9 sottile e schiacciata che portandosi a sinistra si spinge fino all'ilo della milza, in direzione antero-superiore. Si trova compreso tra L1 e L2 (prime due vertebre lombari) la coda risale sino alla 7\u00aa costa.\nAnteriormente al pancreas vi \u00e8 lo stomaco, che lo copre completamente, le arterie e le vene gastroepiploiche, la prima porzione del duodeno (presso la testa), l'arteria gastroduodenale, medialmente la seconda e terza porzione del duodeno che lo separano dal rene destro, lateralmente la milza, i vasi splenici, le arterie gastriche brevi, posteriormente il condotto coledoco, l'aorta, la vena cava inferiore, i vasi genitali e i vasi mesenterici superiori (a livello della testa e del collo), il rene sinistro (presso la coda), superiormente l'arteria splenica (che vi \u00e8 incorporata) e il tronco celiaco con i suoi rami, inferiormente la quarta porzione del duodeno e il mesocolon trasverso e che lo unisce al colon trasverso.\nMisura circa 12\u201315\u00a0cm dalla testa alla coda in et\u00e0 adulta, anche se il suo tessuto esocrino tende a diminuire con l'avanzare dell'et\u00e0 diventando atrofico, \u00e8 largo 4\u00a0cm e spesso 2\u00a0cm. \u00c8 di colore rosa salmone, e una consistenza piuttosto dura e mostra una superficie lobulata. Il parenchima del pancreas \u00e8 distinto in quattro parti che prendono il nome di testa, collo, corpo e coda, cui si deve aggiungere il processo uncinato, che ha una differente origine embriologica rispetto alle altre porzioni. Il pancreas \u00e8 mantenuto stabile nella sua posizione dal duodeno, che ne accoglie la testa, dal peritoneo parietale posteriore, che lo riveste, e dal legamento pancreaticolienale, che ne fissa la coda all'ilo della milza.\nDotti pancreatici.\nIl pancreas esocrino \u00e8 costituito da gruppi di cellule acinose, a loro volta costituenti lobuli i quali sono separati tra loro da esili setti connettivali derivanti da una sottile capsula. Il secreto \u00e8 riversato all'interno di un sistema di condotti pancreatici che poi si svuotano nel duodeno. Il condotto pancreatico principale (o condotto di Wirsung) scorre all'interno del pancreas, centralmente, pi\u00f9 vicino alla faccia posteriore che a quella anteriore, seguendo la forma della ghiandola e dirigendosi dalla coda verso la testa con un percorso leggermente sinuoso. Dei dotti lobulari lo raggiungono formando con esso angoli acuti e cos\u00ec la struttura dei dotti pancreatici del corpo e della coda rassomiglia a quella di una lisca di pesce.\nIl calibro del condotto pancreatico principale cresce dalla coda verso la testa passando da 1\u00a0mm nella coda a 3\u00a0mm nella testa, in virt\u00f9 della necessit\u00e0 di accogliere quantit\u00e0 sempre maggiori di succo pancreatico. Giunto presso la testa il condotto pancreatico principale piega inferiormente per poi curvare di nuovo verso destra e collegarsi con il condotto coledoco, formando una struttura pi\u00f9 espansa detta ampolla epatopancreatica comune (del Vater). Anche nella testa il condotto pancreatico comune riceve condotti lobulari, di calibro maggiore rispetto a quelli di corpo e coda, che lo raggiungono con una disposizione quasi radiale. A sua volta l'ampolla del Vater sbocca nella parete postero-mediale della seconda porzione del duodeno, rappresentando lo sbocco comune della bile e del succo pancreatico nell'intestino. Un secondo dotto pancreatico accessorio (del Santorini) \u00e8 quasi sempre presente, raccoglie il succo pancreatico della porzione anteriore della testa del pancreas, ed \u00e8 di calibro decisamente inferiore rispetto al condotto principale, con cui \u00e8 collegato da condotti secondari di piccolo calibro.\nIl succo pancreatico raccolto dal dotto pancreatico accessorio pu\u00f2 sboccare nel condotto principale qualora non vi sia sbocco nel duodeno, ma di norma presenta uno sbocco separato costituito da una papilla arrotondata posta un paio di centimetri superiormente ed anteriormente rispetto all'ampolla di Vater. In generale, per\u00f2, entrambi i dotti presentano notevole variabilit\u00e0 anatomica. Il succo pancreatico, secreto dal pancreas esocrino \u00e8 basico a causa dell'elevato contenuto in ioni bicarbonato e contiene enzimi proteolitici (tripsina, chimotripsina, elastasi), enzimi glicolitici (amilasi), enzimi lipolitici (lipasi pancreatiche), nucleasi, ribonucleasi e desossiribonucleasi.\nArterie.\nLe arterie principali che irrorano il pancreas sono: l'arteria pancreaticoduodenale superiore e l'arteria pancreaticoduodenale inferiore, a queste si aggiungono rami dell'arteria splenica.\nVene.\nLa testa, il collo e il processo uncinato del pancreas sono drenati da piccole vene, rami delle vene pancreaticoduodenali superiori ed inferiori, che decorrono nella faccia antero-superiore del pancreas decorrendo insieme ai rami anteriore e posteriore dell'arteria pancreaticoduodenale superiore. La vena pancreaticoduodenale inferiore sbocca nella vena mesenterica superiore che a sua volta drena nella vena porta dietro il collo del pancreas, mentre la vena pancreaticoduodenale superiore sbocca direttamente nella vena porta.\nAlcune piccole vene non sboccano nelle vene pancreaticoduodenali ma direttamente nella vena porta e vengono dette vene della testa e del collo del pancreas. Il corpo e la coda del pancreas sono drenate da numerose vene minori (vene del corpo e della coda del pancreas) che drenano direttamente nella vena lienale, che decorre posteriormente al corpo, oppure nella vena mesenterica inferiore, che subito dopo per\u00f2 sbocca di nuovo nella vena lienale. Alcuni vasi venosi formano anastomosi con le vene lombari.\nLinfa.\nIl pancreas possiede un complesso sistema di vasi linfatici. I capillari linfatici originano attorno agli acini della sua porzione esocrina, mentre sono assenti all'interno delle isole di Langerhans, poi drenano in vasi di calibro sempre maggiore seguendo il decorso arterioso e sboccando infine nei molteplici gruppi linfonodali vicini all'organo. In particolare, in vasi linfatici del processo uncinato, della testa e del collo drenano nei linfonodi collocati presso l'arteria mesenterica superiore, le arterie pancreaticoduodenali e l'arteria epatica e in misura minore i linfonodi celiaci e preaortici. I vasi linfatici di corpo e coda drenano nei linfonodi pancreaticolienali e in misura minore nei preaortici.\nInnervazione.\nIl pancreas \u00e8 innervato dal sistema nervoso autonomo simpatico e parasimpatico. Le fibre simpatiche pregangliari originano nei mielomeri toracici T5-T10, penetrano nei gangli della catena del simpatico e da qui discendono attraverso il nervo grande splancnico toracico nel plesso celiaco e nel plesso pancreaticoduodenale dove sinaptano nei gangli nervosi. Le fibre nervose postgangliari di questi due plessi seguono il decorso dei vasi arteriosi (arterie pancreaticoduodenali, arteria lienale) che irrorano il pancreas per innervarlo penetrando sin tra gli acini.\nLe fibre simpatiche hanno azione vasocostrittrice e in parte secretomotoria. Le fibre parasimpatiche derivano dal nervo vago posteriore e dai nervi parasimpatici del plesso celiaco ed hanno funzione vasodilatatrice e secretomotoria. Le fibre pregangliari provenienti dal vago sinaptano a direttamente nel parenchima pancreatico dove sono presenti gangli nervosi, le fibre postgangliari terminano sugli acini, per cui ciascun lobulo \u00e8 innervato da una rete di fibre simpatiche e parasimpatiche e cos\u00ec ogni acino. La sensibilit\u00e0 dolorifica (o di altro tipo) pancreatica ha afferenze simpatiche e parasimpatiche.\nVarianti anatomiche.\nLa dimensione del pancreas pu\u00f2 variare considerevolmente da individuo a individuo. Esistono anche diverse varianti anatomiche, relative allo sviluppo embriologico dei due germogli pancreatici. Il pancreas si sviluppa da questi germogli su entrambi i lati del duodeno. La gemma ventrale ruota per posizionarsi accanto alla gemma dorsale per poi fondersi. In circa il 10% degli adulti, pu\u00f2 essere presente un dotto pancreatico accessorio, che si realizza quando il dotto principale della gemma dorsale del pancreas non regredisce; questo condotto si apre nella papilla duodenale minore. Se le due gemme, ciascuna con un condotto, non si fondono, potrebbe verificarsi un caso di pancreas con due condotti separati, una condizione nota come pancreas divisum che comunque non comporta conseguenze fisiologiche. Se la gemma ventrale non ruota completamente, pu\u00f2 verificarsi un pancreas anulare, in cui una parte o tutto il duodeno \u00e8 circondato dal pancreas. A questo pu\u00f2 essere correlata l'atresia duodenale.\nAnatomia microscopica.\nIl pancreas \u00e8 funzionalmente suddiviso in una parte esocrina (lat. \"pars esocrina\"), preponderante (97-99% del totale) formata dagli acini pancreatici e in una endocrina (1-3%) costituita dalle isole di Langerhans (lat. \"pars endocrina\").\nEsocrino.\nIl pancreas esocrino \u00e8 una ghiandola acinosa composta, suddivisa in due lobuli da sepimenti connettivali lassi che si dipartono dalla sua capsula e in cui decorrono i vasi sanguigni, i vasi linfatici e i nervi. Ciascun lobulo pancreatico \u00e8 suddiviso in centinaia di acini, raggruppamenti cellulari sferici e unit\u00e0 secernenti della ghiandola. Da ciascun acino parte un dotto preterminale che confluisce in un dotto intralobulare e molti dotti intralobulari confluiscono a formare un dotto intercalare che a sua volta si getta in dotti di calibro sempre maggiore sino a sboccare nel condotto pancreatico principale o in quello accessorio.\nLe cellule acinose pancreatiche hanno forma piramidale con la base spesso a contatto con sottili capillari, da cui \u00e8 separata dall'endotelio e da una lamina basale, e con apici rivolti verso il dotto intralobulare. Possiedono un nucleo tondeggiante in cui \u00e8 comune reperire due nucleoli, circondato ai lati e alla base da un reticolo endoplasmatico rugoso particolarmente sviluppato data la loro funzione secretoria, un reticolo endoplasmatico liscio discretamente sviluppato, molti mitocondri, soprattutto nella regione basale, numerosi i ribosomi, piuttosto sviluppato l'apparato di Golgi e in posizione centrale, mentre nella porzione apicale della cellula si riscontrano quasi sempre grandi granuli sferici contenenti sostanze elettrondense, i granuli di zimogeno, con dimensioni alquanto variabili. Lo zimogeno in questo caso \u00e8 un cocktail di numerosi proenzimi, in forma inattiva che costituiscono il succo pancreatico.\nLe sue proteine sono sintetizzate nel reticolo endoplasmatico ruvido, processate nel Golgi ed escrete nel lume del dotto intralobulare all'apice della cellula. Ciascuna cellula acinosa \u00e8 collegata con le adiacenti da numerose giunzioni specializzate collocate sulla membrana plasmatica laterale, mentre sulla sua porzione basale spesso si riscontrano terminazioni nervose colinergiche (eccitosecretorie e parasimpatiche). La porzione apicale della membrana \u00e8 provvista di numerose estroflessioni. Colorate con ematossilina-eosina le cellule acinose sono fortemente basofile a causa del loro reticolo endoplasmatico rugoso, del nucleo e dei ribosomi. La stimolazione ormonale di queste cellule avviene con il rilascio di colecistochinina duodenale (CKK) da parte del duodeno. Le cellule centroacinose, poste per l'appunto al centro dell'acino, sono adiacenti ai dotti intralobulari e vi si affacciano. La loro funzione concerne la produzione di ioni bicarbonato e il trasporto dell'acqua. Questi aspetti sono regolati neuralmente dal nervo vago posteriore mediante terminazioni colinergiche ed ormonalmente mediante la secretina da parte del duodeno e del digiuno. Le cellule che delimitano i dotti intralobulari sono inizialmente appiattite, man mano che il calibro del dotto aumenta diventano prima cubiche ed infine cilindriche.\nDisperse tra le cellule degli acini e dei dotti pancreatici si riscontrano occasionali cellule neuroendocrine. Le cellule stellate sono cellule simili a miofibroblasti con un corpo centrale e lunghi processi citoplasmatici che abbracciano una porzione o un intero acino, anche se si riscontrano anche presso il sistema duttale. La loro funzione, non del tutto compresa, sembrerebbe quella di facilitare lo svuotamento della secrezione nei dotti. Sono regolate da stimolazione ormonale. L'azione secernente del pancreas \u00e8 continua, ma si svolge a un livello modesto; essa aumenta per\u00f2 considerevolmente sotto lo stimolo neuroendocrino della secretina e della pancreozimina, prodotti nel duodeno che raggiungono il pancreas attraverso il circolo sanguigno. Il succo pancreatico viene immesso nel duodeno non in modo episodico, come la bile: al momento della digestione avviene un rilascio massivo e rapido di succo pancreatico.\nLa mancanza di un serbatoio per il succo pancreatico rende necessaria l'esistenza di altri meccanismi di regolazione, in primo luogo le formazioni sfinteriche della \"papilla duodenale\", che occludono parzialmente il condotto pancreatico principale: ci\u00f2 tuttavia non spiega il rilascio massivo nella fase digestiva. La secrezione pancreatica viene resa notevolmente attiva da stimolazioni di natura nervosa ed endocrina (pancreozimina e secretina). Questa stimolazione determina uno svuotamento massivo delle cellule sierose, i granuli di \"zimogeno\" si fondono tra loro e si ha lo svuotamento massivo.\nEndocrino.\nIl pancreas endocrino \u00e8 costituito da circa 1 milione di isole di Langerhans, ammassi cellulari (diametro: 100 micrometri) di forma tondeggiante costituiti da cordoni, distribuiti in particolare nella coda e nel corpo della ghiandola. In ematossilina-eosina appaiono come aggregati cellulari poco colorati in mezzo al parenchima esocrino fortemente basofilo. Non possiedono vasi linfatici ma sono percorse da un fitto plesso di capillari fenestrati in cui riversano i loro ormoni e possiedono una ricca innervazione tanto che quasi tutte le cellule sono a contatto con un capillare e molte con terminazioni nervose.\nSono stati identificati cinque tipi cellulari all'interno di ciascuna isola di Langerhans:\nUna cellula \u03b2 ha forma piramidale, un nucleo basale con un singolo nucleolo, un reticolo endoplasmatico liscio e rugoso sviluppato attorno al nucleo, apparato di Golgi sviluppato e in posizione centrale, pochi mitocondri in posizione basale, numerose vescicole secretorie nella porzione apicale che si affaccia all'endotelio fenestrato di un capillare.\n\u00c8 stato in realt\u00e0 provato con tecniche di fluorescenza che il modello sopra descritto \u00e8 quello comune del pancreas di topo; nel pancreas umano, i capillari e le venule post-capillari anastomizzandosi formano dei compartimenti deputati ai singoli citotipi, in modo tale che cellule \u03b1 e \u03b2 si trovino sia alla periferia che profondamente nelle isole di Langerhans.\nLe membrane plasmatiche laterali possiedono giunzioni serrate nella parte superiore e numerose giunzioni comunicanti in quella inferiore, mentre le terminazioni nervose sono a contatto con la base della cellula. Le cellule \u03b1 hanno forma romboidale, le cellule \u03b4 sono spesso tondeggianti con un unico prolungamento citoplasmatico mentre le F sono tendenzialmente piramidali. Le terminazioni nervose presenti alla base della membrana plasmatica delle cellule delle isola di Langerhans possono essere colinergiche, adrenergiche o noradrenergiche. Le terminazioni adrenergiche stimolano la secrezione di glucagone ed insulina, quelle noradrenergiche inibiscono il rilascio di insulina, mentre possono agire coordinatamente per regolare il rilascio di somatostatina e polipeptide pancreatico. Queste fibre sono quasi tutte parasimpatiche. Ciascuna terminazione pu\u00f2 essere distinta al microscopio elettronico in base al diametro delle vescicole, piccole nelle adrenergiche, pi\u00f9 grandi nelle colinergiche, ve n'\u00e8 infine un terzo tipo con vescicole molto grandi. Nessuna tipologia di cellule ha una tipologia di terminazione nervosa preferenziale.\nFunzione.\nIl pancreas \u00e8 coinvolto nel controllo della glicemia e nel metabolismo all'interno dell'organismo, nonch\u00e9 nella secrezione di sostanze, succo pancreatico, che aiutano la digestione. Quest'ultima \u00e8 divisa tra un ruolo \"endocrino\", relativo alla secrezione di insulina e altre sostanze all'interno delle isole pancreatiche aiutando a controllare i livelli di zucchero nel sangue e il metabolismo all'interno del corpo, e un ruolo \"esocrino\", relativo alla secrezione di enzimi coinvolti nella digestione sostanze nel tratto digestivo.\nRegolazione della glicemia.\nLe cellule all'interno del pancreas aiutano a mantenere i livelli corretti del glucosio nel sangue, grazie alle cellule che si trovano all'interno delle isole pancreatiche presenti in tutto l'organo. Quando i livelli di glucosio nel sangue sono bassi, le cellule alfa secernono glucagone, il quale ne aumenta i livelli, mentre quando il glucosio circolante \u00e8 alto intervengono le cellule beta secernando insulina al fine di ridurlo. Le cellule delta, invece, sono in grado di secernere anche la somatostatina che diminuisce il rilascio dell'insulina e del glucagone.\nIl glucagone agisce per aumentare i livelli di glucosio promuovendo la sua sintesi e la scomposizione del glicogeno in glucosio nel fegato. Inoltre, riduce l'assorbimento del glucosio nei lipidi e nei muscoli. Il rilascio del glucagone viene stimolato dai bassi livelli di glucosio nel sangue o durante l'attivit\u00e0 fisica. L'insulina agisce per ridurre i livelli di glucosio nel sangue facilitando l'assorbimento da parte delle cellule (in particolare dei muscoli scheletrici) e promuovendo il suo utilizzo nella sintesi di proteine, grassi e carboidrati. L'insulina viene inizialmente sintetizzata come un precursore chiamato preproinsulina. Questo viene convertito in proinsulina e quindi scisso dal peptide C in insulina che viene quindi immagazzinata in granuli nelle cellule beta. Il glucosio viene assunto nelle cellule beta e degradato. L'effetto finale di questo \u00e8 di causare la depolarizzazione della membrana cellulare che stimola il rilascio dell'insulina.\nIl principale fattore che influenza la secrezione di insulina e glucagone sono i livelli di glucosio nel plasma sanguigno. La glicemia bassa stimola il rilascio del glucagone mentre alti livelli stimola il rilascio di insulina. Vi sono ulteriori fattori che influenzano la secrezione di questi ormoni. Alcuni aminoacidi, sottoprodotti della digestione delle proteine, stimolano il rilascio di insulina e glucagone. La somatostatina agisce come un inibitore dell'insulina e del glucagone. Anche il sistema nervoso autonomo svolge un ruolo. L'attivazione dei recettori beta-2 del sistema nervoso simpatico da parte delle catecolamine secrete dai nervi simpatici stimola la secrezione di insulina e glucagone, mentre l'attivazione dei recettori alfa-1 inibisce la secrezione. I recettori muscarinico M3 del sistema nervoso parasimpatico agiscono quando stimolati dal nervo vago destro per stimolare il rilascio di insulina dalle cellule beta.\nDigestione.\nIl pancreas svolge un ruolo fondamentale nella digestione. Lo fa secernendo un fluido che contiene enzimi digestivi nel duodeno, la prima parte dell'intestino tenue che riceve cibo dallo stomaco. Questi enzimi aiutano a scomporre i carboidrati, le proteine e i lipidi. Questo compito \u00e8 chiamato \"funzione esocrina\" del pancreas. Le cellule che compiono ci\u00f2 sono disposte in gruppi chiamati acini. Tali secrezioni si raccolgono al centro dell'acino per poi dirigersi nei dotti intralobulari che drenano nel dotto pancreatico principale che a sua volta lo convoglia nel duodeno. In questo modo, circa 1,5 - 3 litri di succo pancreatico, vengono secreti ogni giorno.\nLe cellule di ciascun acino sono piene di granuli contenenti gli enzimi digestivi. Questi sono secreti in una forma inattiva denominata zimogeno o (proenzima). Quando rilasciati nel duodeno, vengono attivati dall'enzima enterochinasi presente nel rivestimento del duodeno. I proenzimi vengono divisi, creando una cascata di enzimi attivanti.\nQuesti enzimi sono secreti in un fluido ricco di bicarbonato; questo aiuta a mantenere un pH alcalino per il fluido, un pH in cui la maggior parte degli enzimi agisce nel modo pi\u00f9 efficiente e aiuta anche a neutralizzare gli acidi dello stomaco che entrano nel duodeno. La secrezione \u00e8 influenzata da ormoni, tra cui secretina, colecistochinina e VIP (peptide intestinale vasoattivo), nonch\u00e9 dalla stimolazione con acetilcolina dal nervo vago. La secretina viene rilasciata dalle cellule S che fanno parte del rivestimento del duodeno in risposta alla stimolazione dell'acido gastrico. Insieme al VIP, aumenta la secrezione di enzimi e di bicarbonato. La colecistochinina viene rilasciata dalle cellule di Ito del rivestimento del duodeno e del digiuno principalmente in risposta agli acidi grassi a catena lunga, aumentando gli effetti della secretina. A livello cellulare, il bicarbonato viene secreto dalle cellule acinose attraverso un trasportatore di sodio e bicarbonato che agisce a seguito della depolarizzazione della membrana causata dal regolatore della conduttanza transmembrana della fibrosi cistica. Secretina e VIP agiscono per aumentare l'apertura di tale proteina comportando una maggiore depolarizzazione della membrana e una maggiore secrezione di bicarbonato.\nUna variet\u00e0 di meccanismi agisce per garantire che l'azione digestiva del pancreas non agisca per digerire il tessuto pancreatico stesso. Questi includono la secrezione di enzimi inattivi (zimogeni), la secrezione dell'enzima protettivo inibitore della tripsina che inattiva la tripsina, le variazioni di pH che si verificano con la secrezione di bicarbonato che stimolano la digestione solo quando il pancreas \u00e8 stimolato e il fatto che bassi livelli di calcio all'interno delle cellule provocano l'inattivazione della tripsina.\nPatologie.\nInfiammazione.\nL'infiammazione del pancreas \u00e8 nota come pancreatite. Essa spesso avviene in correlazione con calcoli biliari ricorrenti o un uso cronico di alcol, come conseguenza di un trauma, come effetto collaterale di una procedura di ERCP, dell'assunzione di alcuni farmaci, a seguito di una infezioni come la parotite, o a causa di alti livelli di trigliceridi nel sangue. La pancreatite acuta pu\u00f2 causare un intenso dolore nell'addome centrale, spesso irradiato alla schiena, talvolta accompagnato da nausea o vomito. La pancreatite grave pu\u00f2 portare a sanguinamento o alla perforazione del pancreas con conseguente \"shock\" o ad una sindrome da risposta infiammatoria sistemica, lividi visibili dei fianchi o nella regione intorno all'ombelico. Per gestire queste gravi complicanze \u00e8 spesso necessario ricorre ad un ricovero in terapia intensiva.\nNella pancreatite, gli enzimi del pancreas esocrino danneggiano la struttura e il tessuto del pancreas stesso. Il rilevamento nel sangue di alcuni di questi enzimi, come l'amilasi e la lipasi, insieme alla presenza di sintomi e ai risultati dell'imaging biomedico, come l'ecografia o tomografia computerizzata, sono spesso utilizzati per la diagnosi di pancreatite. La condizione viene spesso gestita clinicamente controllando il dolore e monitorando le funzioni vitali del paziente per prevenire o trattare lo \"shock\" e cercando di risolvere le eventuali cause sottostanti identificate. Ci\u00f2 pu\u00f2 includere la rimozione dei calcoli biliari, l'abbassamento dei livelli di trigliceridi o del glucosio nel sangue, l'uso di corticosteroidi per trattare la pancreatite autoimmune e la cessazione di qualsiasi fattore scatenante.\nLa pancreatite cronica \u00e8 una condizione in cui vi \u00e8 uno sviluppo della pancreatite nel tempo. Le cause possono essere quelle della condizione acuta, ma il consumo di bevande alcoliche \u00e8 la pi\u00f9 frequente insieme alla fibrosi cistica. Il dolore addominale \u00e8 il sintomo pi\u00f9 comune. Quando la funzione digestiva del pancreas \u00e8 gravemente compromessa, possono esserci problemi con la digestione dei grassi e lo sviluppo di steatorrea; quando la funzione endocrina \u00e8 compromessa, pu\u00f2 instaurarsi una condizione di diabete. La pancreatite viene diagnosticata in modo simile alla pancreatite acuta. Oltre alla gestione del dolore e della nausea e al trattamento di eventuali cause identificate (che possono includere la sospensione dell'assunzione di alcool), a causa del ruolo digestivo del pancreas, pu\u00f2 essere necessaria la somministrazione di enzimi per prevenire il malassorbimento.\nTumore.\nI tumori del pancreas, in particolare il tipo pi\u00f9 comune l'adenocarcinoma pancreatico, rimangono molto difficili da trattare e vengono per lo pi\u00f9 diagnosticati solo a uno stadio troppo avanzato per procedere ad un intervento chirurgico, che \u00e8 l'unico trattamento curativo. Il carcinoma del pancreas \u00e8 raro nei soggetti di et\u00e0 inferiore ai 40 anni, l'et\u00e0 media della diagnosi \u00e8 di 71 anni. I fattori di rischio includono una situazione di pancreatite cronica, un'et\u00e0 avanzata, tabagismo, obesit\u00e0, diabete e alcune rare condizioni genetiche tra cui una neoplasia endocrina multipla di tipo 1, un carcinoma del colon senza poliposi ereditario e la sindrome del nevo displastico. Circa il 25% dei casi \u00e8 attribuibile al fumo di tabacco, mentre il 5-10% dei casi \u00e8 collegato a geni ereditari.\nL'adenocarcinoma pancreatico \u00e8 la forma pi\u00f9 comune del tumore al pancreas ed \u00e8 un tumore derivante dalla parte digestiva esocrina dell'organo. La maggior parte di questi si verifica nella testa del pancreas. I sintomi tendono a insorgere in ritardo nel corso dello sviluppo del tumore, quando gi\u00e0 si riscontrano dolore addominale, perdita di peso o ingiallimento della pelle (ittero). L'ittero si verifica quando il deflusso della bile viene bloccato dalla massa del tumore. Altri sintomi meno comuni includono nausea, vomito, pancreatite, diabete e trombosi venosa ricorrente. Il carcinoma del pancreas viene di solito diagnosticata mediante imaging biomedico come l'ecografia o la tomografia computerizzata. Un'ecografia endoscopica pu\u00f2 essere utilizzata se un tumore viene preso in considerazione per la rimozione chirurgica, mentre la biopsia guidata da ERCP o attraverso l'ecografia pu\u00f2 essere utilizzata per confermare una diagnosi incerta.\nA causa dello sviluppo tardivo dei sintomi, la maggior parte dei tumori si presenta ad uno stadio avanzato. Solo il 10-15% delle neoplasie del pancreas \u00e8 adatto alla resezione chirurgica. A partire dal 2018, quando la chemioterapia \u00e8 iniziata ad essere somministrata con il regime FOLFIRINOX, contenente fluorouracile, irinotecan, oxaliplatino e leucovorina, ha dimostrato di prolungare la sopravvivenza oltre i tradizionali regimi basati sulla gemcitabina. Per la maggior parte, il trattamento \u00e8 palliativo, focalizzato quindi sulla gestione dei sintomi che si sviluppano. Ci\u00f2 pu\u00f2 includere anche l'inserimento di \"stent\" tramite ERCP per facilitare il drenaggio della bile e la somministrazione di farmaci per aiutare a controllare il dolore. Negli Stati Uniti il tumore del pancreas \u00e8 la quarta causa pi\u00f9 comune dei decessi per cancro. La malattia si manifesta pi\u00f9 spesso nei paesi sviluppati in cui si sono registrati il 68% di nuovi casi nel 2012. L'adenocarcinoma pancreatico, in generale, ha una prognosi negativa, con una sopravvivenza ad uno e cinque anni dalla diagnosi del 25% e 5% rispettivamente. Nelle situazioni in cui il tumore risulta localizzato e di piccole dimensioni (&lt;2 cm) il numero dei sopravvissuti a cinque anni \u00e8 di circa il 20%.\nEsistono diversi tipi di tumore al pancreas che coinvolgono sia il tessuto endocrino sia quello esocrino. Quelli del pancreas endocrino sono tutti rari e hanno prognosi diverse; tuttavia, l'incidenza di questi tumori \u00e8 in forte aumento e non \u00e8 chiaro fino a che punto ci\u00f2 rifletta una maggiore capacit\u00e0 di individuazione, soprattutto attraverso le moderne tecniche di imaging. Gli insulinomi (in gran parte benigni) e gastrinomi sono i tipi pi\u00f9 comuni. Coloro che presentano tumori neuroendocrini, la sopravvivenza a cinque anni risulta molto migliore, mediamente al 65%, variando considerevolmente a seconda del tipo.\nUn tumore pseudopapillare solido \u00e8 un tumore maligno di basso grado del pancreas che colpisce l'architettura papillare e che interessa tipicamente le giovani donne.\nDiabete mellito.\nDiabete mellito di tipo 1.\nIl diabete mellito di tipo 1 \u00e8 una malattia autoimmune cronica in cui il sistema immunitario attacca le cellule \u03b2 del pancreas secernenti insulina. L'insulina \u00e8 necessaria per mantenere i livelli di glucosio nel sangue entro intervalli ottimali e la sua mancanza pu\u00f2 portare a iperglicemia. In caso di condizione cronica non trattata, possono insorgere complicazioni tra cui un'accelerazione della patologia vascolare, la retinopatia diabetica, la nefropatia diabetica e la neuropatia. Inoltre, se non vi \u00e8 abbastanza insulina perch\u00e9 il glucosio possa entrare all'interno delle cellule, pu\u00f2 instaurarsi una chetoacidosi diabetica, un'emergenza medica che spesso rappresenta il primo sintomo che una persona con diabete di tipo 1 pu\u00f2 avere. Il diabete di tipo 1 pu\u00f2 svilupparsi a qualsiasi et\u00e0 ma viene spesso diagnosticato prima dei 40 anni. Per le persone che vivono con questa condizione, le iniezioni di insulina sono fondamentali per la sopravvivenza. Una procedura sperimentale per il trattamento del diabete di tipo 1 \u00e8 il trapianto di pancreas o il trapianto isolato di cellule delle isole, in grado di fornire a una persona cellule beta funzionanti.\nDiabete mellito di tipo 2.\nIl diabete mellito di tipo 2 \u00e8 la forma pi\u00f9 comune di diabete. In questa condizione, le cause di elevati livelli di glicemia nel sangue sono dovuti solitamente ad una combinazione di insulino-resistenza e alterata secrezione della stessa insulina, mentre alcuni fattori genetici e ambientali che svolgono un ruolo nello sviluppo della malattia. Nel tempo, le cellule beta del pancreas possono diventare \"esaurite\" e meno funzionali. La gestione di questa patologia comporta l'adozione di una combinazione di misure improntate sullo stile di vita, sull'eventuale assunzione di alcuni farmaci e, talvolta, dell'insulina. Con rilevanza per il pancreas, diversi farmaci agiscono per migliorare la secrezione di insulina dalle cellule beta, in particolare le sulfaniluree, che agiscono direttamente sulle cellule beta; le incretine che replicano l'azione del peptide 1 simile al glucagone, aumentando la secrezione di insulina dalle cellule beta dopo i past; e inibitori della dipeptidil-peptidasi IV, che rallentano la scomposizione delle incretine.\nAltro.\n\u00c8 possibile vivere senza pancreas a condizione che il soggetto assuma insulina per una corretta regolazione della concentrazione del glucosio nel sangue e integratori di enzimi pancreatici per favorire la digestione. \nRecentemente \u00e8 stato evidenziato un inedito ruolo nella cancerogenesi pancreatica tramite la concentrazione e la eliminazione nel succo pancreatico del radio-cesio.."}
{"id": "690238", "revid": "466539", "url": "https://it.wikipedia.org/wiki?curid=690238", "title": "Olympia Dukakis", "text": "Biografia.\nDi origine greca, dopo il debutto nel 1962, la Dukakis si fa presto notare per la sua bravura e ottiene piccole parti in numerose serie TV e film di successo come \"Il giustiziere della notte\" (1974) con Charles Bronson. La popolarit\u00e0 per\u00f2 arriva solo nel 1981 quando ottiene un ruolo fisso nella famosa soap opera \"Aspettando il domani\", nella parte della dottoressa Barbara Moreno.\nLa vera e propria consacrazione come attrice, nonch\u00e9 la fama a livello internazionale, arriva nel 1987, anno in cui viene scelta per interpretare la madre di Loretta Castorini (la popstar e premio Oscar per quel ruolo, Cher), nel cult movie \"Stregata dalla luna\". Grazie alla sua interpretazione si aggiudica sia il Golden Globe che l'Oscar alla miglior attrice non protagonista nel 1988. L'anno seguente \u00e8 nel cast del film \"Fiori d'acciaio\" (1989) di Herbert Ross. La sua popolarit\u00e0 aumenta negli anni '90 grazie all'interpretazione della madre di Kirstie Alley nella trilogia di film comici \"Senti chi parla\" (1989), \"Senti chi parla 2\" (1990) e \"Senti chi parla adesso!\" (1993), tutti con John Travolta.\nNel 1993 ottiene la seconda candidatura ai Golden Globe, stavolta senza vincerlo, per il ruolo di Dolly Sinatra nel film \"Sinatra\" (1992), film basato sulla vita di Frank Sinatra, interpretato da Philip Casnoff. Ha poi proseguito la carriera interpretando numerosi film per il cinema e molti ruoli in televisione, ottenendo per tre volte la candidatura agli Emmy Awards. Ha anche prestato la voce a Zelda, un personaggio della celebre serie \"I Simpson\", nel 2002. Nel 2013 riceve la stella sulla Hollywood Walk of Fame, grazie ai suoi contributi all'industria cinematografica. Muore nel maggio 2021 all'et\u00e0 di 89 anni, dopo un periodo di malattia, nella sua casa a Manhattan, New York.\nVita privata.\nSposata con l'attore Louis Zorich, era madre di tre figli: Christina (1964), Peter (1968), Stefan (1971) e nonna di 4 nipoti.\nEra cugina dell'ex politico Michael Dukakis e sorella dell'attore Apollo Dukakis."}
{"id": "690239", "revid": "1645873", "url": "https://it.wikipedia.org/wiki?curid=690239", "title": "Distretto di Belize", "text": "Il distretto di Belize (, ab.) \u00e8 un distretto del Belize. Il capoluogo \u00e8 Citt\u00e0 del Belize, l'ex capitale del Paese."}
{"id": "690240", "revid": "125179149", "url": "https://it.wikipedia.org/wiki?curid=690240", "title": "Mike Patton", "text": "\u00c8 anche conosciuto per aver dato vita ad alcuni celebri supergruppi quali Tomahawk e Peeping Tom. Vanta inoltre numerose collaborazioni, live e in studio, con molti artisti (John Zorn, Roy Paci, Dan the Automator, Melvins, The Dillinger Escape Plan, Melt-Banana, Sepultura, Kool Keith, X-Ecutioners, Team Sleep, Bj\u00f6rk, Subtle, Rahzel, Serj Tankian, Merzbow, Zu e tanti altri). Ha prodotto inoltre l'album \"Mondo cane\", contenente canzoni interamente cantate in italiano.\n\u00c8 molto apprezzato per il suo modo eclettico e versatile di cantare: all'interno dei suoi numerosi progetti passa con estrema disinvoltura dal crooner al falsetto, dal death growl al rap e ad altre tecniche vocali. Secondo VVN Music, Patton possiede un'estensione vocale maggiore di qualsiasi altro cantante conosciuto, riuscendo a coprire ben sei ottave.\nHa fondato insieme a Greg Werckman l'etichetta discografica indipendente Ipecac Recordings.\nBiografia.\nMr. Bungle e Faith No More (1984-1998).\nCresce ad Eureka, California, ed insieme ad alcuni suoi amici, tra cui Trey Spruance e Trevor Dunn, forma intorno al 1984 i Mr. Bungle. Il gruppo, nella seconda met\u00e0 degli anni ottanta, registr\u00f2 in cassetta quattro demo, \"The Raging Wrath of the Easter Bunny\" (1986), \"Bowel of Chiley\" (1987), \"Goddammit I Love America\" (1988) e \"OU818\" (1989), creandosi un piccolo seguito locale. La band viene infatti notata dal chitarrista Jim Martin del gruppo Faith No More, che inviter\u00e0 Patton a sostituire il dimissionario cantante Chuck Mosley. Lo stesso anno venne registrato l'album \"The Real Thing\", che riscuote un enorme successo di pubblico grazie anche al singolo \"Epic\".\nSebbene membro dei Faith No More, Patton rimase comunque nei Mr. Bungle, e grazie alla notoriet\u00e0 acquisita rimedi\u00f2 un contratto alla band con la Warner Bros. Nel 1991, prodotto da John Zorn, viene infatti pubblicato l'album \"Mr. Bungle\". La carriera di Patton si divider\u00e0 tra i due gruppi fino allo scioglimento, nell'aprile del 1998, dei Faith No More a causa delle continue diatribe interne. I Mr. Bungle pubblicarono un secondo album, \"Disco Volante\", nel 1995, mentre California usc\u00ec il 13 luglio 1999, dopo quattro anni di pausa dal precedente. Patton, sempre nella seconda met\u00e0 degli anni '90, incide due dischi solisti, \"Adult Themes for Voice\", nel 1996, registrato soltanto con voce e microfono durante i tour con i Faith No More, e \"Pranzo Oltranzista\", nel 1997, dedicato a Filippo Tommaso Marinetti. Inoltre \u00e8 ospite nei dischi di John Zorn, dei Sepultura e dei Melt Banana.\nFant\u00f4mas e Tomahawk (1999-2001).\nScioltisi i Faith No More, Patton decide di fondare un supergruppo, i Fant\u00f4mas, assieme a Trevor Dunn (Mr. Bungle), Buzz Osborne (Melvins) e Dave Lombardo (Slayer). Il loro album di debutto, \"Fant\u00f4mas\", esce nel 1999, ed \u00e8 il primo disco pubblicato dall'etichetta co-fondata da Patton, la Ipecac Recordings. Dopo appena tre mesi i Mr. Bungle pubblicano il loro terzo album, \"California\".\nNel 2001, dopo la pubblicazione del secondo album dei Fant\u00f4mas, \"The Director's Cut\", Patton accetta l'invito da parte di Duane Danison dei Jesus Lizard ad entrare nei Tomahawk insieme a Kevin Rutmanis (Melvins) e John Stanier (Helmet) e nello stesso anno esce il debutto omonimo \"Tomahawk\".\nContinuano intanto le sue continue collaborazioni con John Zorn, accanto ad altre quali quelle con Kid 606 e Neil Hamburger. Sempre nel 2001 collabora con Dan the Automator dei Gorillaz nel progetto Lovage, pubblicando il disco \"Music to Make Love to Your Old Lady By\".\nDillinger Escape Plan, Bj\u00f6rk e ad altre collaborazioni (2002-2005).\nNel 2002 la sua collaborazione con i The Dillinger Escape Plan nell'EP \"Irony Is a Dead Scene\" \u00e8 accolta in modo entusiasta da critica e pubblico. Inoltre entra nel progetto Hemophiliac fondato da John Zorn, insieme a Ikue Mori.\nDalla collaborazione tra i Fant\u00f4mas e i Melvins nasce l'album live \"Millennium Monsterwork 2000,\" pubblicato sotto il nome di \"The Fant\u00f4mas-Melvins Big Band\".\nNel 2004, un anno dopo la pubblicazione del secondo album dei Tomahawk, \"Mit Gas\", Patton incide l'album \"Del\u00ecrium C\u00f2rdia\" con i Fant\u00f4mas, e l'album \"Romances\" con il compositore norvegese Kaada, a nome Kaada/Patton; \u00e8 inoltre ospite in due canzoni sull'album \"Med\u00falla\" di Bj\u00f6rk.\nNel 2005, per la serie \"50th Birthday Celebration\" di Zorn, viene pubblicato l'album live \"50th Birthday Celebration Volume 12\" che lo vede impegnato assieme all'altro progetto di Zorn, i Painkiller, ripresi durante un'esibizione nel settembre del 2003. Escono poi il quarto album dei Fant\u00f4mas, \"Suspended Animation\", e, nel 2005 il disco \"General Patton vs. The X-Ecutioners\", dove Patton si cimenta in sonorit\u00e0 alternative rap in collaborazione con gli X-Ecutioners. Collabora poi con altre band quali gli Isis e i Corleone di Roy Paci.\nDebutta inoltre nel cinema come attore protagonista nel film \"Firecracker\" di Steve Balderson.\nPeeping Tom, Moonchild, Mondo cane, Colonne sonore (2006 - 2012).\nNel 2006 nasce il progetto Peeping Tom, nel quale collabora, tra gli altri, con i Massive Attack, Amon Tobin e Norah Jones.\nInoltre, assieme a Trevor Dunn e a Joey Baron, prende parte all'ennesimo progetto sperimentale di Zorn, i Moonchild.\nNel 2007 esce il terzo album dei Tomahawk, \"Anonymous\" e il terzo album dei Moonchild, \"Six Litanies for Heliogabalus\", che vede l'ingresso nella formazione anche di Ikue Mori e Jamie Saft. Presta inoltre la voce della tenebra nel videogioco \"The Darkness\", ed alle creature sovrumane nel film \"Io sono leggenda\", tratto dal libro di Richard Matheson.\nNel maggio dello stesso anno, con il nome Mondo Cane, ha tenuto tre concerti con un'orchestra durante i quali ha riproposto canzoni italiane degli anni sessanta cantate in italiano. L'album omonimo \u00e8 stato pubblicato il 4 maggio 2010.. In Italia l'album ha raggiunto la posizione numero 75 della classifica ufficiale FIMI.\nNel 2008, assieme a Dan the Automator, d\u00e0 vita al progetto Crudo, basato su sonorit\u00e0 Hip hop/Rock. Incide poi la colonna sonora per il cortometraggio \"A Perfect Place\". Esce inoltre il quarto album dei Moonchild. Viene poi chiamato a curare assieme ai Melvins il festival All Tomorrow's Parties dal 5 al 7 dicembre.\nNel 2009 scrive le musiche per il film \"\", con protagonisti Jason Statham e Amy Smart. Nel 2010 scrive le musiche per il film \"La solitudine dei numeri primi\", di Saverio Costanzo, mentre nel 2012 compone le musiche per \"Come un tuono\", di Derek Cianfrance.\nLa reunion coi Faith No More ed altri progetti (2009-presente).\nNel febbraio 2009, dopo varie voci, i Faith No More confermano il loro ritorno sulle scene con l'ultima formazione, e dopo un tour estivo nello stesso anno e vari concerti nei sei anni successivi, nel 2015 pubblicano il loro settimo album in studio, \"Sol Invictus\", che promuoveranno con altri concerti dedicati. Nel dicembre 2016 Patton entra poi a far parte della band punk/hardcore Dead Cross, dove militano Dave Lombardo (Slayer, Suicidal Tendencies, Misfits), Justin Pearson (The Locust, Retox, Head Wound City) e Michael Crain (Retox, Festival of Dead Deer), andando a sostituire il precedente cantante Gabe Serbian.\nDoppiaggi per videogiochi.\nPatton ha dato la voce a diversi personaggi di videogiochi:\nVita privata.\nNel 1994 ha sposato l'artista italiana Titi Zuccatosta, da cui ha poi divorziato nel 2001. Avendo vissuto alcuni anni a Bologna, parla fluentemente italiano."}
{"id": "690242", "revid": "1632387", "url": "https://it.wikipedia.org/wiki?curid=690242", "title": "Energie rinnovabili nell'Unione europea", "text": "I paesi dell'Unione europea (UE) nel loro complesso, costituiscono la principale potenza mondiale nell'ambito dello sviluppo ed impiego dell'energia rinnovabile. La promozione dell'impiego delle energie rinnovabili ha un ruolo molto importante, sia riguardo al ridurre la dipendenza dall'estero da parte della UE per il suo approvvigionamento energetico, sia nell'adeguarsi agli obblighi imposti da trattati internazionali, adottando misure efficaci in rapporto alla lotta contro l'effetto serra.\nStoria.\nTrattato di Maastricht.\nIl Trattato di Maastricht assegnava come obiettivi dell'UE il promuovere una crescita economica durevole e non troppo dipendente dalle fluttuazioni dei prezzi dell'energia, il tutto rispettando la qualit\u00e0 dell'ambiente. Da parte sua il Trattato di Amsterdam incorpora il principio dello sviluppo sostenibile tra gli obiettivi della Comunit\u00e0 Europea. Sin dal 1997, lavora per raggiungere un contributo netto di almeno il 12% per le energie rinnovabili (obiettivo da raggiungere nell'anno 2010). Il piano prevede che le energie rinnovabili coprano il 12% di tutti i bisogni energetici della UE ed il 22% del consumo di elettricit\u00e0 per l'anno gi\u00e0 menzionato.\nConferenza di Johannesburg.\nLa \"Conferenza di Johannesburg\" non ha prodotto il cambio radicale che si aspettava da dieci anni dopo la fine della \"Conferenza di Rio\". Non sono stati stabiliti obiettivi concreti per il settore energetico, lasciando delusi molti dei paesi partecipanti. L'Unione Europea propose che si decidesse un aumento della percentuale delle \"energie rinnovabili\" del 1,5 %, su scala mondiale fino al 2010. Nonostante questo, nel piano di azione concordato a Johannesburg, si riusc\u00ec soltanto ad auspicare un aumento \"sostanziale\". Non vennero fissati traguardi obbligatori e neanche termini di tempo.\nLa UE non soddisfatta da questo risultato riusc\u00ec a riunire alcune nazioni in un gruppo di \"paesi pionieri\", che stabilirono ambiziosi obiettivi nazionali e, nel possibile, regionali, per poter creare da questi dei traguardi mondiali. La \"Johannesburg Renewable Energy Coalition\" (JREC) accoglie nel frattempo pi\u00f9 di 80 paesi, oltre quelli della UE, Brasile, Sudafrica e Nuova Zelanda.\nNella \"conferenza europea di Berlino\" (2004), la UE ha stabilito i propri ambiziosi obiettivi. Il risultato da raggiungere \u00e8 quello di coprire con le fonti rinnovabili, entro il 2020, il 20 per cento del consumo totale di energia. Fino ad allora, la UE auspicava soltanto di raddoppiare la percentuale di \"energie rinnovabili\" fino ad arrivare a un 12,5 per cento entro il 2010, senza stabilire obiettivi fino al 2020.\nEnergia eolica nell'Unione Europea.\nLa costruzione di generatori eolici \u00e8 particolarmente sviluppata in Germania, Spagna e Danimarca. Dai risultati di uno studio condotto da \"EUWINet\" (progetto finanziato parzialmente dalla Commissione europea), risulta che la crescita annua del mercato europeo dell'energia eolica \u00e8 circa del 35%. Inoltre, i dati evidenziano che i Paesi membri dell'Unione Europea apportano il 75% dell'energia eolica mondiale.\nL'uso dell'energia eolica si concentra in 8 Paesi che producono il 90% dell'energia eolica nell'intera UE. Nettamente al primo posto \u00e8 la Germania, con quasi la met\u00e0 del totale. Al secondo posto \u00e8 la Spagna, seguita da Danimarca, Italia, Regno Unito, Portogallo, Francia e Paesi Bassi.\nGrazie allo sviluppo che l'uso e lo sviluppo di questa fonte rinnovabile hanno conosciuto, il mercato dell'eolico ha prodotto nella UE pi\u00f9 di 20.000 posti di lavoro.\nNel 2005 \u00e8 stato presentato a Bruxelles il consiglio mondiale dell'energia eolica (GWEC) con il proposito di aiutare le diverse associazioni nazionali a sviluppare l'energia eolica in tutto il mondo. Fanno parte del consiglio: l'Unione europea, l'Australia, il Canada, la Cina, il Giappone, l'India e gli USA.\nEnergia solare fotovoltaica.\nAnno 2019: dal rapporto statistico GSE risulta che il contributo dell'energia fotovoltaica rispetto al totale dell'energia lorda consumata in Europa (1155 Mtep - consumi finali lordi) \u00e8 stato dello 0,94% (consumi finali lordi da FER = 219 Mtep di cui il 5% da energia fotovoltaica).\nLa necessit\u00e0 di uno sviluppo strategico e organizzato dei sistemi fotovoltaici nella UE ha portato alla creazione di PV-NET, una rete che riunisce i rappresentanti di tutti i settori della ricerca, dello sviluppo e dell'industria del solare. PV-NET incoraggia la comunicazione tra gli interlocutori attraverso l'organizzazione di conferenze, work-shops e congressi.\nL'interazione ha portato alla modifica della lettera di vettura, finita nel 2003, con lo scopo di fornire solide basi per i leader UE e ai cittadini europei per fondare le loro decisioni e la politica di formazione e in modo da aiutare l'obiettivo da raggiungere imposto dalla Commissione Europea di moltiplicare l'uso degli impianti fotovoltaici di 30 volte entro il 2010.\nNel 2002, la produzione mondiale dei moduli fotovoltaici sorpass\u00f2 550 MW, di cui pi\u00f9 del 50% fu prodotto in UE. Alla fine del 2011, la Germania \u00e8 la prima nazione dell'EU, nel settore del fotovoltaico, seguita dall'Italia che si colloca al secondo posto nel mondo per potenza fotovoltaica installata (12,7 GW a fine 2011).\nIn Spagna invece si trova la centrale elettrica solare fotovoltaica pi\u00f9 grande del mondo, inaugurata nel settembre 2008 a Olmedilla, nella comunit\u00e0 autonoma di Castilla-La Mancha. Il complesso, con una potenza di picco di 23 MW, \u00e8 stato costruito dalla Nobesol.\nRegioni Europee.\nLa Navarra, una comunit\u00e0 autonoma del nord della Spagna, leader europeo nell'uso della tecnologia dell'energia rinnovabile, sta progettando di raggiungere il 100% di energia rinnovabile entro il 2010. Nel 2004 il 61% dell'energia regionale era generata da fonti rinnovabili (principalmente energia eolica)."}
{"id": "690247", "revid": "267975", "url": "https://it.wikipedia.org/wiki?curid=690247", "title": "Arcidiocesi di Kunming o Kunming", "text": ""}
{"id": "690250", "revid": "1272592", "url": "https://it.wikipedia.org/wiki?curid=690250", "title": "Paolo Veronese", "text": "Caliari \u00e8 noto in particolare per i suoi dipinti a soggetto religioso e mitologico di grande formato, come \"Nozze di Cana\" (1563), \"Convito in casa di Levi\" (1573) e \"Trionfo di Venezia\" (1582). Pittore della scuola veronese, si form\u00f2 nella bottega di Antonio Badile e inizi\u00f2 ben presto a ricevere importanti committenze, anche grazie al legame con il celebre architetto Michele Sanmicheli con cui instaur\u00f2 una prolifica collaborazione. Insieme a Tiziano, pi\u00f9 anziano di una generazione, e a Tintoretto, Paolo Veronese \u00e8 considerato uno del \u00abgrande trio che ha dominato la pittura veneziana del Cinquecento\u00bb. Conosciuto come un ottimo colorista, dopo un iniziale periodo manierista, svilupp\u00f2 uno stile naturalistico sotto l'influenza di Tiziano. \nLe sue opere pi\u00f9 famose sono elaborati cicli narrativi, eseguiti in uno stile drammatico e colorato, pieno di maestosi scenari architettonici e sfarzosi dettagli. Sono particolarmente famosi i suoi grandi dipinti rappresentanti feste bibliche, affollati di figure, che dipinse per refettori di monasteri a Venezia e Verona. Fu anche il principale pittore veneziano di soffitti. Essendo dipinte per la decorazione di palazzi ed edifici pubblici, la maggior parte di queste opere rimane ancora oggi \"in situ\", come nel caso dei dipinti per il Palazzo Ducale di Venezia, per la chiesa di San Sebastiano e per Villa Barbaro, mentre le sue opere conservate nei musei, come i ritratti, hanno dimensioni pi\u00f9 contenute e non sempre mostrano il carattere pi\u00f9 tipico del pittore.\nCaliari \u00e8 sempre stato apprezzato per \u00abla brillantezza cromatica della sua tavolozza, per lo splendore e la sensibilit\u00e0 della sua pennellata, per l'eleganza aristocratica delle sue figure e per la magnificenza del suo spettacolo\u00bb, ma il suo lavoro \u00e8 stato percepito \u00abper non consentire l'espressione del profondo, umano o sublime\u00bb. Del \"grande trio\" \u00e8 stato il meno apprezzato dalla critica moderna. L'opera di Paolo ha anticipato l'arte barocca, ispirando numerosi artisti quali Annibale Carracci, Pietro da Cortona, Luca Giordano, Sebastiano Ricci, Giambattista Tiepolo, fino a Eug\u00e8ne Delacroix.\nBiografia.\nFiglio di un certo Gabriele, scalpellino (\"spezapreda\", cio\u00e8 \"spezzapietre\" nel dialetto locale), assunse il cognome Caliari probabilmente nel 1556 (anno in cui per la prima volta egli si firma cos\u00ec in una lettera); questo apparteneva a sua madre Caterina, figlia naturale del nobile Antonio Caliari. La famiglia paterna era di origine comasca e il nonno Pietro Gabriele proveniva da Bissone sul lago di Lugano, dove esercitava la professione di scultore. Del 1502 \u00e8 la prima attestazione di Pietro Gabriele a Verona presso la contrada di San Paolo, con la moglie Licia e il figlio, futuro padre del pittore.\nLa sua formazione, secondo quanto tramandato da Raffaello Borghini, si svolse nella natia Verona, ma furono di grande rilievo, per gli influssi sulla sua arte e sulla sua carriera, anche le giovanili esperienze fatte prima nel trevigiano e poi a Mantova, presso la corte dei Gonzaga. In seguito si trasfer\u00ec a Venezia, ove divenne noto come \"Il Veronese\", e dove dal 1555 risiedette pressoch\u00e9 stabilmente fino alla morte, ottenendo subito notevoli successi.\nNel 1566 spos\u00f2 Elena Badile, figlia del suo primo maestro Antonio Badile, dalla quale ebbe quattro figli, compresi Carlo e Gabriele. Con il fratello di Paolo, Benedetto, i figli furono i suoi principali collaboratori e, dopo la sua morte, proseguirono con modesto esito l'attivit\u00e0 della bottega, ormai tra le maggiori di Venezia, talvolta firmando collettivamente le loro opere con la dicitura \"Heredes Pauli Caliari Veronensis\". I rapporti tra Paolo e il suo mentore Badile furono molto stretti e assai proficui per la carriera del giovane pittore. Proprio grazie a lui fu introdotto negli ambienti intellettuali cittadini gravitanti intorno al vescovo riformatore Gian Matteo Giberti. In queste cerchie fece conoscenza con le nobili famiglie Pellegrini, Dalla Torre e Canossa, che successivamente divennero sue committenti.\nAttratto sin dall'esordio dalle innovazioni manieristiche piuttosto che dallo stile antichizzante dei suoi primi maestri veronesi, pi\u00f9 legati alla tradizione del Mantegna e del Bellini, Caliari tenne ferma questa sua matrice anche dopo l'insediamento a Venezia. Difatti, pur attingendo certamente anch'egli alla grande tradizione veneziana \u2013 allora incarnata da Tiziano e dal nascente genio di Tintoretto \u2013 Paolo mantenne, anche in laguna, un'identit\u00e0 artistica \"altra\", \"foresta\". Tranne che nella sua produzione estrema, infatti, nella sua pittura il disegno ebbe sempre un valore centrale, a differenza della coeva pittura veneziana. Anche il trattamento del colore fu diverso dalla tradizione autoctona, visto che il Veronese non fece mai del tutto suo il tonalismo (altra caratteristica di fondo della pittura veneziana del tempo), ma prefer\u00ec un uso del colore netto e vivace, con campiture ben definite e caratterizzate da decisi cangiantismi.\nRilevante fu il suo lascito per i successivi sviluppi della pittura in laguna, dove in epoca tardo barocca maestri come Sebastiano Ricci e ancor di pi\u00f9 il Tiepolo ne ripresero in modo evidente l'esempio.\nFuori dall'ambito veneziano forte fu l'influsso del Caliari sul bolognese Annibale Carracci e prima ancora sul fratello di questi, Agostino, che, in sodalizio con lo stesso Paolo, si dedic\u00f2 a una fortunata attivit\u00e0 di traduzione a stampa della sua produzione pittorica. Tramite i Carracci l'arte di Paolo Caliari divenne una delle componenti di rilievo della ventura pittura barocca italiana.\nFormazione e anni giovanili.\nIl suo apprendistato si svolse a Verona nella bottega di Antonio Badile (secondo Vasari fu anche allievo di Giovanni Francesco Caroto). \u00c8 opinione condivisa tra gli storici dell'arte, tuttavia, che questa iniziale formazione non ebbe influenze rilevanti sul futuro stile del Veronese, mentre notevole importanza, a partire dal Vasari, \u00e8 attribuita al rapporto che il giovane Paolo ebbe con l'architetto e suo mentore Michele Sanmicheli, che lo introdusse alle innovazioni manieristiche sia di ascendenza tosco-romana, la cui fonte \u00e8 Giulio Romano, a lungo attivo nella vicina Mantova, sia di stampo emiliano, riferibili all'opera del Correggio e del Parmigianino.\nLa prima opera databile del Veronese \u00e8 \"Resurrezione della figlia di Giairo\", dipinta intorno al 1546 per la cappella Avanzi della chiesa di San Bernardino di Verona. L'originale \u00e8 andata perduta nel 1696 ma al Museo del Louvre \u00e8 conservata una copia in formato ridotto. Gi\u00e0 le sue opere giovanili, eseguite a Verona, testimoniano la precoce attenzione del Veronese alla \"maniera moderna\", come la \"Pala Bevilacqua-Lazise\" del 1548, realizzata per la cappella funeraria della famiglia committente nella chiesa di San Fermo Maggiore (oggi nel Museo di Castelvecchio), la cui complessit\u00e0 compositiva evidenzia il superamento dello stile del Badile e, per l'appunto, il recepimento di influssi manieristici.\nLo stesso pu\u00f2 dirsi della coeva \"Lamentazione su Cristo morto\" \u2013 ritenuta il capolavoro giovanile del Veronese \u2013, tela commissionata dai Girolamini per la chiesa scaligera di Santa Maria delle Grazie (ora anch'essa a Castelvecchio) che, per composizione e uso del colore, \u00e8 avvicinabile alla pittura del Parmigianino.\nAltra notevole prova giovanile e pre-veneziana del Caliari \u00e8 costituita dal \"Matrimonio mistico di santa Caterina\", dipinta tra il 1547 e il 1550, in occasione delle nozze di esponenti della nobilt\u00e0 veronese. Sono gli anni immediatamente successivi, tra il 1550 e il 1555, in cui Paolo arriva ai massimi della sua inclinazione manierista, mostrando un forte interesse per le tonalit\u00e0 pi\u00f9 pure del colore e per una sofisticata caratterizzazione del disegno.\nNegli anni successivi lavor\u00f2, grazie ai buoni uffici del Sanmicheli, nei pressi di Castelfranco Veneto per i Soranzo (1551), affrescandone la villa di famiglia, edificata dallo stesso Sanmicheli. Tali pitture vennero poi malamente strappate (e la villa distrutta nel 1817), per cui i resti pi\u00f9 significativi si trovano oggi nella sagrestia del Duomo di Castelfranco Veneto. Assieme al Caliari, tutti chiamati da Sanmicheli, nella dimora dei Soranzo lavorarono anche Giambattista Zelotti e Anselmo Canera, \"\u00e9quipe\" che dimostr\u00f2 un'eccellente unione d'insieme, esperienza replicata altre volte, come nella decorazione di Palazzo Canossa a Verona. Gli affreschi di villa Soranzo \u2013 in linea con precedenti esempi del Rinascimento veneto, ispirati dalle descrizioni delle ville romane di Vitruvio e Plinio \u2013 consistevano in raffigurazioni illusionistiche associate a vedute paesaggistiche o visioni celesti. L'apprezzamento di questa prova frutt\u00f2 al Veronese la prestigiosa chiamata da parte del cardinale Ercole Gonzaga a Mantova nel 1552, per eseguirvi una pala d'altare per il Duomo raffigurante le \"Tentazioni di sant'Antonio\" (ora al Museo di belle arti di Caen), dove ancora una volta il giovane Veronese dimostra la sua piena adesione alla cultura manieristica, rivolgendosi, in questa occasione, al suo versante romano e citando probabilmente il Torso del Belvedere.\nEsordi e primi successi a Venezia.\nLa prima prova veneziana del Veronese fu la pala, raffigurante \"Sacra Famiglia e santi\", realizzata per la cappella Giustiniani nella chiesa di San Francesco della Vigna e posta in opera nel 1551, opera che cita la tizianesca Pala Pesaro.\nNel 1553 Paolo fece parte dell\"\u00e9quipe\" di pittori, diretta da Giovanni Battista Ponchini, chiamata a decorare le nuove sale del Palazzo Ducale destinate al Consiglio dei Dieci: la \"Sala dell'Udienza\", la \"Sala della Bussola\" e la \"Sala dei Tre Capi\". Questo fu un incarico di particolare prestigio e contribu\u00ec definitivamente all'ingresso di Caliari nel gruppo dei grandi pittori che ricevano committenze dai vari patrizi veneti.\nSi tratt\u00f2 del primo intervento del Veronese in Palazzo Ducale, dove negli anni successivi, a pi\u00f9 riprese, torn\u00f2 a lavorare. L'opera pi\u00f9 significativa dovuta alla sua mano in questa prima esperienza nella sede del governo veneziano \u00e8 il grande telero ovale (ora al Louvre di Parigi) raffigurante \"Giove che scaccia il Vizio\" e originariamente collocato nel soffitto della \"Sala dell'Udienza\" (insieme \"Giovinezza\", \"Vecchiaia\", \"Giunone versa i suoi doni su Venezia\"). Il tema allude alle funzioni di polizia e giudiziarie del Consiglio che venivano esercitate negli ambienti oggetto di questa campagna decorativa. In questa occasione, inoltre, Paolo entr\u00f2 in contatto con Daniele Barbaro del quale, qualche anno dopo, affrescher\u00e0 la sua villa di Maser, nel trevigiano.\nQuesti primi successi propiziarono a Paolo l'allogazione, nel 1554, della decorazione della chiesa dei Girolamini veneziani di San Sebastiano, commissione favorita anche dai precedenti rapporti intrattenuti con questa congregazione gi\u00e0 nel periodo veronese, in particolare con il concittadino Bernardo Torlioni, priore del convento. A San Sebastiano il Caliari \u2013 anche in questo caso a pi\u00f9 intervalli \u2013 lavor\u00f2 per moltissimi anni e vi lasci\u00f2 alcuni dei suoi pi\u00f9 mirabili capolavori.\nLa decorazione di San Sebastiano prese avvio dalla sagrestia della chiesa. Conclusa questa prima parte dopo circa due anni, Paolo avvi\u00f2 (nel 1555) la decorazione del soffitto della navata centrale, realizzando tre grandi teleri dedicati all'eroina biblica Ester, salvatrice del suo popolo in circostanze avverse e quindi testimone della forza salvifica della fede. Gli episodi raffigurati nelle tre grandi scene sono \"Il ripudio di Vasti\", \"Ester incoronata da Assuero\" e \"Il Trionfo di Mardocheo\". \u00c8 un ciclo famoso e costantemente celebrato, gi\u00e0 \"ab antiquo\", come opera di grande bellezza e abilit\u00e0 esecutiva. Dei tre teleri il pi\u00f9 noto e apprezzato \u00e8 \"Il Trionfo di Mardocheo\".\nSi tratta in effetti di un mirabile saggio di abilit\u00e0 prospettica, con scorci arditissimi, perfettamente controllati dal pittore. L'effetto illusivo dell'incedere dei cavalli (bellissimi) d\u00e0 quasi la sensazione che essi stiano per precipitare nella sottostante navata. Il corteo si muove in una grandiosa quinta architettonica (tema che il Veronese riprender\u00e0 pi\u00f9 volte in seguito) che rafforza la profondit\u00e0 prospettica del dipinto. L'attivit\u00e0 del Caliari (e dei suoi aiuti) all'interno della chiesa di San Sebastiano si protrasse per quasi un ventennio, con molte altre opere sia su tela sia ad affresco che ornano il fregio, dell'altare maggiore, della parte orientale del coro, delle porte dei pannelli dell'organo e del presbiterio.\nNel 1556 Paolo venne chiamato, con altri pittori, a decorare il soffitto della Libreria Marciana. Vasari racconta che la selezione dei pittori reclutati per l'impresa fu affidata a una commissione composta da Tiziano, Jacopo Sansovino e Pietro Aretino, commissione che avrebbe avuto anche il compito di premiare il pi\u00f9 meritevole tra di essi. La palma della vittoria, sempre seguendo il Vasari, sarebbe andata proprio al Veronese, grazie al suo tondo raffigurante \"L'Allegoria della Musica\", surclassando altri artisti tra cui Andrea Schiavone, Giuseppe Salviati, Battista Franco. Nell'occasione venne pubblicamente lodato da Tiziano, fatto che ne avrebbe segnato la definitiva affermazione nel panorama artistico veneziano.\nDi questi anni \u00e8 anche la decorazione ad affresco dell'interno del Palazzo Trevisan a Murano. Queste opere sono oggi irrimediabilmente compromesse, fatta eccezione per \"Le Sette Divinit\u00e0 Planetarie\" (conosciuto anche come \"Trionfo degli Dei\"), oggi conservato al Museo del Louvre, in cui il pittore raffigura molti dei dell'Olimpo: Venere, Crono, Giove, Apollo e Giunone.\nVilla Barbaro.\nPresumibilmente tra il 1560 e il 1561, il Veronese fu chiamato a decorare Villa Barbaro a Maser, nel trevigiano, una nuova costruzione dell'architetto Andrea Palladio. I committenti dell'opera furono i proprietari della villa, i fratelli veneziani Daniele e Marcantonio Barbaro (il primo dei quali gi\u00e0 incontrato da Paolo nelle sue vicende professionali). Colti e raffinati umanisti, i due committenti furono con ogni probabilit\u00e0 ideatori essi stessi del tema della decorazione ad affresco realizzata dal Veronese e della sua \"\u00e9quipe\". \u00c8 plausibile che i Barbaro avessero tratto spunto, a tal fine, dalle \"Immagini degli Dei Antichi\" di Vincenzo Cartari, fortunato trattato cinquecentesco sull'iconografia delle divinit\u00e0 classiche.\nL'interpretazione pi\u00f9 comune del complesso ciclo \u00e8 che esso celebri l'armonia universale propiziata dalla \"Divina Sapienza\", la cui rappresentazione allegorica occupa il soffitto della sala principale della Villa (\"Sala dell'Olimpo\"). In questa stessa sala, su un loggiato illusionistico, posto in continuit\u00e0 con la finta architettura che inquadra l'allegoria della Sapienza, si affaccia Giustiniana Giustinian, moglie di Marcantonio Barbaro, accompagnata da una nutrice. \u00c8 una delle immagini pi\u00f9 celebri degli affreschi di Maser ed \u00e8 un saggio notevole sia dell'abilit\u00e0 di ritrattista del Veronese, sia della sua capacit\u00e0 di mettere in rapporto lo spazio reale con quello illusorio.\nLo stile degli affreschi di villa Barbaro \u00e8 comunque in stretto collegamento con i dipinti di San Sebastiano, a titolo di esempio la \"Testa di Vulcano\" (nella \"Sala dell'Olimpo\") richiama in particolare, se osservata con attenzione, quella dell'arciere dipinta precedentemente per la chiesa.\nIl dialogo tra l'architettura reale del Palladio e quella immaginaria del Veronese, infatti, \u00e8 una delle caratteristiche di fondo della decorazione di Villa Barbaro, che abbonda di finte porte, finte nicchie, di effetti di sfondato che dilatano lo spazio verso bellissimi paesaggi realistici ovvero verso i cieli empirei in cui sono inscenate le rappresentazioni allegoriche. Negli affreschi della villa, Paolo riesce a fondere la sua maturit\u00e0 manieristica con la riscoperta per l'antico.\nMolto ha fatto discutere, pertanto, la mancata citazione degli affreschi da parte del Palladio ne \"I quattro libri dell'architettura\", dove, nella descrizione della Villa di Maser, di essi non \u00e8 fatta menzione. Vi \u00e8 chi ne ha dedotto il mancato apprezzamento da parte del grande architetto del lavoro del Veronese, probabilmente per via dei numerosi elementi architettonici dipinti all'interno di una sua opera architettonica. Sta di fatto per\u00f2 che in altro passo dei \"Libri\" lo stesso Palladio elogia il Veronese e che, sempre a proposito di Villa Barbaro, non si fa cenno nemmeno all'apparato scultoreo predisposto da Alessandro Vittoria, artista anch'esso apprezzato dal Palladio.\nL'apparato allegorico della decorazione della villa prosegue con le celebrazioni della fecondit\u00e0 della terra (\"Sala di Bacco\") e dell'amore coniugale (\"Sala del Tribunale d'Amore\"). Il tutto poi si completa raccordando gli ideali umanistici con la fede cristiana alla cui celebrazione \u00e8 dedicata la decorazione della \"Sala del Cane\" e di quella \"della Lucerna\". Infine, nella \"Sala a Crociera\" spiccano bellissime figure femminili di musicanti (le \"muse\", le definisce Carlo Ridolfi), collocate in nicchie illusionistiche.\nLe \"cene\".\nTra le invenzioni pi\u00f9 note del Veronese si annoverano le grandi scene corali dedicate ai banchetti evangelici, comunemente indicate come \"Le cene\". Si tratta di tele di grandissimo formato, in cui l'episodio evangelico \u00e8 di fatto il pretesto per mettere in scena le sontuose feste dell'aristocrazia veneziana del tempo.\nLe scene sono affollatissime e in primo piano non vi sono le \"dramatis personae\" del racconto evangelico, che al contrario sembrano quasi essere ignorate, ma gli altri numerosi astanti, inseritivi per pura invenzione pittorica, senza alcuna aderenza al testo sacro: servitori, musici, buffoni, spettatori.\nIl convivio generalmente si svolge in grandi loggiati, inquadrati da quinte architettoniche magistralmente riprodotte, che riecheggiano le realizzazioni di Andrea Palladio e la trattatistica di Sebastiano Serlio. Ovviamente, anche questi elementi architettonici sono del tutto incompatibili con i luoghi sacri in cui gli eventi raffigurati si sarebbero svolti per la narrazione evangelica.\nTutto, in queste invenzioni del Veronese, \u00e8 all'insegna dello sfarzo, come i raffinatissimi abiti indossati dai personaggi raffigurati (con l'eccezione dei protagonisti evangelici), che sono abbigliati secondo la pi\u00f9 elegante moda veneziana dell'epoca, come il pregiato vasellame che ingombra la tavola, come la stessa la ricercatezza dei marmi e delle decorazioni degli ambienti in cui il tutto si svolge. Nella folla dei presenti abbondano i ritratti di persone reali, spesso gli stessi committenti, e pare, almeno in un'occasione, vi compaia anche l'autoritratto dell'autore.\nLa serie delle \"Cene\" \u00e8 aperta, tra il 1555 e il 1556, dalla \"Cena in casa di Simone il fariseo\" (oggi conservata nella Galleria Sabauda di Torino), che il Veronese esegu\u00ec su incarico dei monaci benedettini di San Nazaro e Celso per il refettorio del loro convento a Verona.\nTra le prove successive celebre \u00e8 \"Nozze di Cana\" (1563) che il Veronese dipinse per i benedettini dell'Isola di San Giorgio Maggiore a Venezia e che oggi si trova al Louvre.\nMa ancor pi\u00f9 celebre \u00e8 l'ultima della serie, \"Convito in casa Levi\" (1573), attualmente presso le Gallerie dell'Accademia, a Venezia. La notoriet\u00e0 della tela \u00e8 dovuta anche all'interessamento dell'Inquisizione che essa suscit\u00f2 e che, come \u00e8 risaputo, costrinse l'autore a cambiare il titolo dell'opera (e quindi l'episodio raffigurato): dall'iniziale \"Ultima Cena\" all'attuale \"Convito in casa Levi\". Interessante \u00e8 la trascrizione, giunta fino a noi, dell'interrogatorio di Paolo davanti all'Inquisizione, che lo aveva convocato per spiegare il perch\u00e9 di una rievocazione cos\u00ec fantasiosa e divagante dell'episodio evangelico, con il pittore che a un certo punto si giustifica con la frase \u00abnoi pittori avemo la licenza che si pigliano i poeti et i matti\u00bb.\nAnche se la reprimenda inquisitoriale nei confronti del Veronese fu assai blanda, essa \u00e8 egualmente un eloquente segno dei tempi. Quando il Veronese, per l'ultima volta, si ciment\u00f2 con un convivio evangelico, lo fece in tutt'altro modo, stando ben attento a uniformarsi ai dettami della Controriforma in materia di pittura religiosa.\n\u00c8 il caso dell\"Ultima Cena\" realizzata nel 1585 e ora conservata nella Pinacoteca di Brera. Tutto lo spettacolare apparato scenografico delle \"Cene\" \u00e8 ormai scomparso e protagonista chiaro della rappresentazione, come sottolineano anche gli effetti luministici, \u00e8 Ges\u00f9. L'atmosfera \u00e8 raccolta ed \u00e8 percettibile l'intenzione dell'autore di stimolare, come vogliono le indicazioni del Concilio di Trento, il sentimento devozionale degli osservatori. Infine, l'accento \u00e8 didascalicamente collocato sull'istituzione dell'Eucaristia, tema assai caro alla Controriforma.\nLa serie e la cronologia delle Cene \u00e8 la seguente:\nA queste deve aggiungersi un'ulteriore \"Cena in casa di Simone\" realizzata per il soppresso Monastero delle Maddalene di Padova, opera andata perduta. \u00c8 lo stesso Veronese a darci notizia di questo dipinto nel verbale dell'interrogatorio reso all'Inquisizione a causa dell\"Ultima Cena\" per San Giovanni e Paolo a Venezia (ora \"Cena in casa Levi\"), dove, alla domanda se egli avesse realizzato altre tele sul tema, risponde, tra l'altro: \u00abEt ne ho fatto una in Padoa per i Padri della Maddalena\u00bb. L'atto giudiziario (stilato il 18 luglio 1573) \u00e8 anche l'ovvio termine \"ante quem\" di questa perduta \"Cena\".\nPiena maturit\u00e0.\nCome testimonia Carlo Ridolfi, il gradimento dei Barbaro per gli affreschi di Maser fece s\u00ec che a Paolo venisse commissionata, nel 1561, una parte della decorazione della Sala del Maggior Consiglio in Palazzo Ducale, dedicata a un episodio delle imprese di Federico Barbarossa (opera andata distrutta in un incendio del 1577). Il prestigio della commissione ricevuta dal Veronese lo consacr\u00f2 tra i maggiori, e pi\u00f9 richiesti, pittori di Venezia.\nGli anni a seguire, infatti, furono anni di intensissima attivit\u00e0, che videro Paolo e la sua bottega impegnati in innumerevoli opere per le chiese veneziane e di terraferma, per il Patriziato veneziano e ancora per il governo serenissimo. Nel settimo e ottavo decennio del secolo, oltre alle gi\u00e0 menzionate \"Cene\", il Veronese dipinse un cospicuo numero di grandi pale d'altare. Dello stesso periodo sono dei grandi ritratti di gruppi familiari realizzati per la nobilt\u00e0 veneziana, n\u00e9 \u00e8 trascurata la produzione di tavole di pi\u00f9 piccolo formato dedicate a temi mitologici o allegorici, tratti dalla letteratura classica, con palesi allusioni erotiche e sensuali. Esempi di queste produzioni possono essere \"Creazione di Eva\" (conservato all'Art Institute of Chicago), \"Ratto di Europa\" (oggi al Palazzo Ducale di Venezia) e \"Mos\u00e8 salvato dalle acque\" (Museo del Prado di Madrid). \nDi questo periodo sono anche le celebri quattro \"Allegorie dell'Amore\", inizialmente facenti parte di un unico complesso decorativo di un soffitto e oggi collocate alla National Gallery di Londra.\nInfine, dopo il secondo devastante incendio che nel 1577 colp\u00ec il Palazzo Ducale, il Veronese venne chiamato, assieme a Tintoretto, a decorare nuovamente la \"Sala del Maggior Consiglio\". In quell'occasione il Veronese realizz\u00f2 uno dei suoi pi\u00f9 imponenti capolavori, l'immenso telero ovale che celebra il \"Trionfo di Venezia\", adorata dai popoli a lei sottomessi, posto in opera nel 1582. Secondo il giudizio critico \u00e8 un'opera che chiude un ciclo, quello della pittura fastosa e mondana di Paolo Veronese \u2013 carattere riconoscibile anche nelle sue opere di tema religioso di questo periodo \u2013 dal colore vivace e di gusto decorativo. Quella pittura, cio\u00e8, che secondo l'Argan, consente di individuare nel Veronese \u00abl'interprete dell'apertura intellettuale e del civile modo di vita che fanno della societ\u00e0 veneziana, in un tempo di conformismo moralistico e di involuzione neo-feudale, la societ\u00e0 pi\u00f9 libera e culturalmente avanzata\u00bb. Oltre al \"Trionfo\", Paolo realizz\u00f2 anche due tele minori, \"La Battaglia di Smirne\" e la \"Battaglia di Scutari\".\nLe opere che seguirono negli anni a venire e fino alla sua morte si collocano su registri molto diversi. Del resto il \"conformismo moralistico\" cui allude Argan alla fine approder\u00e0 anche in laguna.\nPaolo Veronese ritrattista.\nOltre ai ritratti mimetizzati nelle \"Cene\" o a quelli di gruppi familiari, il Veronese pratic\u00f2 pure il ritratto individuale e anche in questo campo raggiunse risultati di notevole rilievo che lo collocano tra i maggiori ritrattisti del suo tempo, anche se come produzione non arriva ai livelli di Tiziano o Tintoretto.\nQuelli del Veronese sono ritratti di particolare raffinatezza, caratterizzati dal frequente utilizzo del formato a figura intera, aspetto non comune nella coeva pittura veneziana. Le commissioni ricevute dal Veronese in questo campo non riguardarono i ritratti di Stato di funzionari pubblici del governo serenissimo (settore in cui fu molto attiva la bottega del Tintoretto) e che sono parte cospicua della ritrattistica lagunare del Cinquecento, bens\u00ec derivano dal pi\u00f9 alto ceto borghese e aristocratico (veneziano e di terraferma) che in questi dipinti ha inteso far raffigurare il proprio benessere economico, la propria eleganza, ma anche la ricercatezza culturale dei suoi gusti. Anche a causa della particolarit\u00e0 della committenza e dell'estrema cura esecutiva che caratterizza la ritrattistica del Veronese, i ritratti a lui riferibili sono relativamente pochi, nell'ordine di una trentina (ancor meno quelli di autografia relativamente incontroversa).\nGi\u00e0 in fase giovanile il Veronese dimostra la sua abilit\u00e0 nel genere con i ritratti dei coniugi vicentini Iseppo da Porto e Livia da Porto Thiene (realizzati tra il 1551 e 1552 e conservati il primo agli Uffizi e il secondo al Walters Art Museum di Baltimora). Ognuno dei due coniugi \u00e8 raffigurato a figura intera in un dipinto a s\u00e9 stante, ma \u00e8 certo che i due ritratti costituissero dei \"pendants\" affissi alla stessa parete. Probabilmente i due quadri erano separati da una finestra, come suggerisce la speculare provenienza della luce in ognuno di essi. I personaggi sono collocati in una finta nicchia e sono lussuosamente vestiti. Lo stile particolarmente naturalistico e descrittivo dei personaggi raffigurati ricorda maggiormente la scuola ritrattistica veronese, in particolare quella del Torbido e dei Brusasorci, rispetto ai ritratti di Tiziano che invece protende verso una idealizzazione. Sia Iseppo sia Livia sono accompagnati da uno dei loro bambini.\nEfficacissima \u00e8 la resa materica dei tessuti, delle pellicce, dei gioielli (notevole \u00e8 il particolare della finta testa in oro della pelliccia di mustela imbracciata da Livia) che, unitamente alla caratterizzazione psicologica dei personaggi, fa di questi \"pendants\" uno dei pi\u00f9 significativi esempi di ritratto coniugale del Cinquecento.\nAltro notevole documento della ritrattistica del Veronese \u00e8 il ritratto di Daniele Barbaro (1560/62, Rijksmuseum di Amsterdam), raffigurato nel suo studio accompagnato dai suoi trattati di architettura vitruviana, di cui il Veronese riproduce anche le illustrazioni. La posizione del Barbaro sulla sedia e lo sguardo diretto negli occhi dell'osservatore sono forse citazioni del \"Ritratto di Paolo III\" di Tiziano.\nUna delle sue prove pi\u00f9 alte nel genere \u00e8 considerato il \"Ritratto di nobildonna veneziana\" (ca. 1560, Louvre), noto come \"La Bella Nani\", appellativo che deriva dalla convinzione (forse errata) che il dipinto sia appartenuto alla omonima famiglia veneziana. Sconosciuta \u00e8 l'identit\u00e0 della donna effigiata: taluni ipotizzano che possa trattarsi della moglie del Veronese, Elena Badile, altri che la nobildonna del dipinto possa essere individuata in Giustiniana Giustinian, gi\u00e0 ritratta ad affresco nella villa di Maser. Indipendentemente dall'identit\u00e0 della donna, il ritratto \u00e8 un saggio dei canoni di bellezza muliebre della Venezia del Cinquecento, al punto che alcuni studiosi hanno messo in dubbio che si tratti di un vero e proprio ritratto, individuandovi piuttosto una figura idealizzata. In questo caso il Veronese si \u00e8 avvalso di un fondo nero che d\u00e0 maggior risalto alla carnagione chiara e ai capelli biondi della dama. Il suo atteggiamento mostra modestia, ma la ricchezza dei suoi abiti e ancor pi\u00f9 dei suoi gioielli, che il Veronese riproduce con abilit\u00e0 di orafo, ne sottolineano l'altissimo lignaggio.\nA proposito della sua attivit\u00e0 ritrattistica, lo storico dell'arte John Garton afferma: \u00abI ritratti di Paolo furono grandi ritratti intesi a sfruttare le aspettative personali e sociali con grazia. Come opere d'arte innovative appese alle pareti dei palazzi e delle ville veneziane del XVI secolo, si conformarono a un codice visivo che misurava posa, gesto, ambientazione e costume in base a sottili distinzioni di bellezza e status\u00bb.\nUltimo periodo.\nL'ultima fase della pittura di Paolo Veronese mostra un netto cambiamento dello stile e del gusto che nei decenni precedenti ne sono stati le caratteristiche salienti.\nVari fattori hanno spinto in questa direzione. Innanzitutto, anche a Venezia, sia pure pi\u00f9 tardi che altrove, le raccomandazioni controriformistiche in materia di arti figurative, infine, si impongono e, anzi, sar\u00e0 proprio l'ultimo Veronese a essere uno dei maggiori testimoni in laguna della pittura controriformata senza mostrare evidenti disagi dai nuovi vincoli. \nAnche le vicende veneziane dell'ultimo scorcio del Cinquecento rendono opportuna la scelta di toni diversi. Nel 1576 Venezia, infatti, \u00e8 colpita da una spaventosa pestilenza che miete parte rilevante della popolazione cittadina. Allo stesso tempo sempre pi\u00f9 chiare sono le avvisaglie del declino della potenza adriatica della Serenissima a causa dell'espansionismo turco, fenomeno che la vittoria di Lepanto ha solo rallentato, ma di certo non fermato. In questo clima di lutto e inquietudine la pittura gioiosa e dal colore vivacissimo, stigma per tanti anni dell'arte del Veronese, non ha pi\u00f9 posto.\nGli ultimi dipinti del Veronese, infatti, sono caratterizzati da atmosfere cupe, frequenti sono le scene notturne e di gran lunga prevalenti sono le raffigurazioni di tema religioso. In queste opere Paolo si uniforma pienamente alle indicazioni conciliari tridentine: i suoi quadri di tema sacro del nono decennio del XVI secolo hanno chiari intenti edificanti e di stimolo alla meditazione sull'esempio dei santi e dei martiri. \nSpesso la scelta del tema cade su episodi della \"Passione di Cristo\". Oltre alla gi\u00e0 menzionata \"Ultima Cena\" braidense, significativo esempio di queste tendenze della produzione estrema di Paolo Caliari \u00e8 la grande \"Crocifissione\" della chiesa veneziana di San Lazzaro dei Mendicanti (ca. 1580). In quest'opera, dallo schema compositivo volutamente semplice, quasi medievale, il Veronese comunica tutta la drammaticit\u00e0 dell'evento, mettendo in pieno risalto il sangue versato dal \"Crocifisso\" ed evidenziandone la funzione salvifica. Si \u00e8 a lungo dibattuto se questo nuovo modo di interpretare la pittura da parte del Veronese si possa considerare un ritorno al passato oppure costituisca un capitolo del tutto nuovo della sua arte.\nAnche sul piano pi\u00f9 strettamente stilistico le ultime opere del Veronese segnano un evidente mutamento rispetto al passato che contribuisce anch'esso a sottolineare le nuove finalit\u00e0 artistiche del Caliari: il disegno si fa meno definito e si attenuano i contrasti cromatici, quasi avvicinandosi alla pittura tarda di Tiziano.\nL'ultima produzione del Veronese non godette inizialmente di particolare favore, probabilmente perch\u00e9 nell'immaginario critico l'opera del Caliari venne strettamente associata alla pittura dei suoi anni antecedenti, dalle \"Cene\" ai grandi cicli decorativi laici e religiosi, anche a causa della ripresa che di questo stile fece, con enorme successo, Giambattista Tiepolo (definito \"Veronese redivivo\").\nProbabilmente, proprio causa di questa iniziale sfortuna critica, alcune sue opere tarde, come i cicli di San Nicol\u00f2 della Lattuga o quello noto come \"Serie del Duca di Buckingham\", di cui oggi non \u00e8 certa nemmeno l'ubicazione originaria (forse il monastero delle Convertite alla Giudecca), vennero smembrati e si trovano suddivisi tra vari musei del mondo. Sempre per lo stesso motivo alcuni dei suoi ultimi lavori, ad esempio l\"Incoronazione della Vergine\" (ca. 1586), realizzata per la chiesa di Ognissanti e oggi all'Accademia, vennero sbrigativamente ritenute opere di bottega. \u00c8 un giudizio attualmente in sede di profonda revisione e sempre pi\u00f9 \u00e8 opinione condivisa che l'opera estrema del Veronese, pur cos\u00ec diversa dalla sua pittura precedente, raggiunse egualmente esiti di elevatissimo livello.\nL'ultima fatica del Veronese \u00e8 la \"Conversione di san Pantaleone\" (1587), realizzata per la chiesa veneziana di San Pantalon (tuttora \"in situ\"), nella quale la diligenza agiografica della raffigurazione non fa ombra alla grandezza dell'arte di Paolo Caliari da Verona.\nPoco dopo, nell'aprile del 1588, il Veronese si spegne nella sua casa di San Samuele a seguito di una polmonite (\u00abde punta e de febre\u00bb) dopo essersi ammalato otto giorni prima durante una funzione religiosa a Treviso. \u00c8 sepolto nella chiesa di San Sebastiano a Venezia, dove tanta parte della sua opera lo circonda.\nLa bottega del Veronese.\nCome fu prassi per la maggior parte dei grandi artisti rinascimentali, anche Paolo Veronese poteva contare su validi collaboratori che lo aiutavano o, se necessario, lo sostituivano nel completamento delle sue opere. Questi costituivano la \"bottega\", composta da pittori autonomi, aiutanti e garzoni che erano giovani all'inizio del loro apprendistato di artisti. Poco sappiamo di chi fossero e quanti fossero esattamente questi suoi collaboratori ma, certamente, tra i primi vi furono Giovanni Antonio Fasolo, Giovanni Battista Zelotti e il fratello Benedetto Caliari che lavorarono con lui fin dal suo insediamento a Venezia, avvenuto intorno al 1553.\nNegli anni successivi alle dipendenze del Veronese troviamo Luigi Benfatto (che rimase con Paolo almeno per due decenni), Francesco Montemezzano, Pietro Longo e Antonio Vassilacchi, quest'ultimo poi passato alla bottega di Tintoretto. Come consuetudine, anche Paolo trasmise il suo lavoro ai figli e, infatti, sappiamo che i suoi due primogeniti (sui quattro che ebbe dalla moglie Elena) Gabriele e Carlo, vennero istruiti alla pittura.\nFurono proprio i due figli maggiori, guidati dallo zio Benedetto, che mantennero in vita l'attivit\u00e0 della bottega una volta morto Paolo, firmando talvolta collettivamente le loro opere con la dicitura \"Heredes Pauli Caliari Veronensis\"; attivit\u00e0 che continu\u00f2 almeno fino alla met\u00e0 del XVII secolo. Tra i dipinti pi\u00f9 importanti di questo sodalizio familiare si possono citare \"Adorazione dei pastori\" (alle Gallerie dell'Accademia di Venezia) e \"Convito in casa di Levi\" (a Palazzo Barbieri a Verona).\nPaolo Veronese nella critica postuma.\nLa prima biografia del Veronese venne realizzata nella prima met\u00e0 del XVII secolo dal pittore e scrittore Carlo Ridolfi che ne cur\u00f2 anche il catalogo delle opere, inserito nel suo \"Le Maraviglie dell'arte\", dove prov\u00f2 anche a valutarne il carattere. Per tutto il secolo Paolo viene considerato uno dei pi\u00f9 grandi esponenti della scuola coloristica veneziana e, nel 1691, venne pubblicata la sua prima antologia di pitture riprodotte da vari incisori, quali Antonio e Agostino Carracci e successivamente Mitelli, Faber, Cochin. \u00c8 comunque da rilevare che l'incisione delle sue opere avvenne molto pi\u00f9 tardi rispetto ad altri artisti del suo tempo.\nNel Settecento, con l'affermarsi del neoclassicismo, la fortuna di Paolo accus\u00f2 una battuta d'arresto. Sebbene Francesco Algarotti (1762) e Luigi Antonio Lanzi (1795) siano generosi di elogi verso Veronese, dimostrano di non aver compreso appieno il suo stile muovendogli alcune critiche alla scarsa fedelt\u00e0 storica nei costumi e nei personaggi presenti nei suoi dipinti, oltre che per le sue numerose licenze pittoriche. Nel 1771, Anton Maria Zanetti, lo rimprover\u00f2 di \u00abpoca eleganza nelle figure ignude\u00bb, ma fu anche il primo critico d'arte a riconoscergli una notevole acutezza nel \u00abcolore delle ombre e dei riflessi\u00bb, un aspetto che poi verr\u00e0 riconosciuto come fondamentale nel linguaggio stilistico del Veronese.\nLa vera riscoperta del Veronese si ebbe con l'affermarsi del romanticismo, tanto che il pittore francese Eug\u00e8ne Delacroix arriv\u00f2 a scrivere nel suo \"journal\" che \u00abdeve tutto a Paolo Veronese\u00bb, indicandolo come il primo ad aver utilizzato la luce senza violenti contrapposti dipingendo \"en plain air\" e contribuendo cos\u00ec all'affermarsi della teoria che vede Paolo come il precursore tecnico dell'impressionismo e del divisionismo, tesi ripresa anche agli inizi del XX secolo. Anche la pittrice Mary Cassat ebbe a esprimere lodi per la ritrattistica del Veronese e in particolare nutrendo un'ammirazione per la sua tela \"Ritratto di Livia da Porto Thiene con la figlia Porzia\". \u00c8 proprio in questo periodo, grazie all'apprezzamento generale che suscita nel pubblico Veronese, che si ebbero le maggiori acquisizioni dei suoi dipinti da parte dei musei di tutto il mondo.\nNel 1894, lo storico dell'arte Bernard Berenson, nel suo libro \"I pittori italiani del Rinascimento\", ebbe a dire:\nAlla critica di Berenson fecero eco negli anni successivi numerosi studi di autori anglosassoni. Dopo alcuni decenni di oblio, nel 1939 si ebbe una decisiva svolta nello studio dell'opera del Veronese grazie a una mostra monografica organizzata a Venezia corredata da un ampio catalogo critico realizzato da Rodolfo Pallucchini a cui segu\u00ec una biografia edita nel 1940.\nNel 2014, la National Gallery di Londra ospit\u00f2 l'importante mostra \"Veronese: Magnificence in Renaissance Venice\", curata da Xavier Salomon e organizzata in collaborazione con il Museo di Castelvecchio. Sei anni prima, lo storico dell'arte John Garton pubblic\u00f2 una monografia dedicata al ritratto nell'opera di Paolo, in cui concludeva che:\nOpere.\nIl catalogo delle opere di Paolo Veronese \u00e8 assai ampio, abbracciando circa quattro decenni di intensa attivit\u00e0, anni nei quali, peraltro, il Veronese \u00e8 quasi sempre coadiuvato dai suoi parenti e collaboratori. A fronte di una produzione cos\u00ec vasta non mancano discordanze critiche sia sulla datazione di alcune sue opere sia sull'effettivo livello di autografia di altri dipinti.\nLa questione \u00e8 resa ancor pi\u00f9 complessa dal fatto che i suoi collaboratori proseguirono l'attivit\u00e0 di bottega, anche dopo la morte del Veronese, imitandone lo stile, ormai assimilato dopo decenni di lavoro comune. Alcuni recenti restauri, inoltre, hanno indotto la critica a rivedere alcuni giudizi del passato, assegnando alla (almeno prevalente) mano del maestro opere sino ad allora ritenute produzione di bottega.\nIn ultima analisi, gli studi sull'opera complessiva di Paolo Caliari sono ancora a uno stato fluido e forse un vero e proprio sistematico censimento della sua produzione deve essere ancora compiuto."}
{"id": "690251", "revid": "125239248", "url": "https://it.wikipedia.org/wiki?curid=690251", "title": "Risconto", "text": "Il risconto \u00e8 una quota di costo (\"risconto attivo\") o di ricavo (\"risconto passivo\") non ancora maturata, ma che ha gi\u00e0 avuto la sua manifestazione finanziaria.\nDescrizione.\nI risconti fanno parte delle scritture di rettifica, cio\u00e8 un'altra applicazione del principio della competenza economica; sono infatti componenti di reddito che sono stati misurati da variazioni finanziarie, ma che non sono in tutto o in parte di competenza dell'esercizio in chiusura. Ai fini dell'applicazione del principio della competenza economica, occorre stornare tali quote per rinviarle all'esercizio successivo. I risconti possono essere definiti \"valori economici\" che, mentre rinviano al futuro il componente di reddito non di competenza, effettuano una \"rettifica diretta\" nel conto acceso al costo o ricavo nel quale il componente era stato registrato in contabilit\u00e0 generale. I risconti possono essere attivi e passivi (le definizioni inglesi aiutano nella comprensione) : \nEsempio: in data 15/09 un'impresa ha pagato in via anticipata un premio di assicurazione contro il furto di \u20ac 650 per un anno; in data 1/12 ha dato in locazione a terzi un fabbricato ad uso ufficio, stipulando un contratto di 6 anni al canone trimestrale anticipato di \u20ac 1485. A fine esercizio si rendono necessarie due scritture di rettifica. \nRisconto attivo: 650*258/365 = 459,45 (dove 258 sono i giorni che vanno dal 31/12 al 15/09)\nRisconto passivo: 1485*2/3 = 990\nSi parla di risconti attivi nel caso di un costo gi\u00e0 sostenuto, ma da stornare in parte, in quanto parzialmente di competenza dell'esercizio successivo (es.: affitti e premi assicurativi pagati anticipatamente), mentre si avranno dei risconti passivi nel caso di un ricavo gi\u00e0 conseguito, ma (parzialmente o totalmente) di competenza dell'esercizio successivo (es.: interessi attivi percepiti anticipatamente).\nPer loro natura, i risconti vengono quindi rilevati esclusivamente a fine esercizio cio\u00e8 al (31/12/n), e per questo nella pratica ragionieristica vengono concettualmente compresi nelle cosiddette \"operazioni di integrazione e di rettifica\" che precedono la chiusura dei conti e la rilevazione del risultato economico.\nI risconti, con i ratei, sono lo strumento contabile attraverso il quale si applica il principio di correlazione tra i ricavi e i costi di competenza dell'esercizio. In queste voci vengono ricompresi costi e ricavi che maturano in proporzione al decorrere del tempo in un arco temporale che ha inizio in un esercizio e termine in quello o quelli successivi. Non \u00e8 obbligatoria la distinzione dei ratei e risconti di durata superiore a 5 anni."}
{"id": "690254", "revid": "119965270", "url": "https://it.wikipedia.org/wiki?curid=690254", "title": "Long Island (Bahamas)", "text": "Long Island \u00e8 un'isola e un distretto di Bahamas lunga circa 130 km e larga 6 km situata a circa 265 km a sud-est dalla capitale Nassau.\n\u00c8 considerata la terza isola scoperta dal noto navigatore Cristoforo Colombo, il 17 ottobre 1492, il quale la battezz\u00f2 con il nome di \"Fernandina\", in onore all'amato figlio Fernando e del re Ferdinando II d'Aragona."}
{"id": "690260", "revid": "125275056", "url": "https://it.wikipedia.org/wiki?curid=690260", "title": "Rateo", "text": "Un rateo \u00e8 una quota di entrata (\"rateo attivo\") o di uscita (\"rateo passivo\") futura che misura ricavi o costi gi\u00e0 maturati, ma non ancora rilevati, poich\u00e9 la loro manifestazione finanziaria avr\u00e0 luogo in esercizi futuri.\nRateo attivo.\nIl rateo attivo \u00e8 la quota di credito collegata a un ricavo di competenza dell'esercizio, la cui manifestazione finanziaria avverr\u00e0 in un esercizio successivo. Un tipico esempio di rateo attivo \u00e8 la quota di interessi attivi maturati a fine esercizio su un finanziamento erogato, il cui incasso effettivo avverr\u00e0 nell'esercizio o negli esercizi successivi.\nAd esempio, un'impresa ha un credito di \u20ac 73.000 e concede (in data 15 novembre) una dilazione fino al 15 febbraio dell'anno successivo, con interessi, al tasso del 4%, pagati posticipatamente di \u20ac 736 (73.000*4*92/36.500 = 736). L'impresa contabilizzer\u00e0 al 31 dicembre, ossia a fine esercizio, un rateo attivo, per interessi dal 15/11 al 31/12, di \u20ac 368 (73.000*4*46/36.500 = 368). Questo verr\u00e0 iscritto a bilancio come segue:\nRateo passivo.\nIl rateo passivo \u00e8 la quota di debito collegata ad un costo di competenza dell'esercizio, la cui manifestazione finanziaria avverr\u00e0 in un esercizio successivo. Un tipico esempio \u00e8, nel caso di un pagamento posticipato di una locazione passiva, la quota maturata entro la fine dell'esercizio, il cui pagamento effettivo avverr\u00e0 nell'esercizio o negli esercizi successivi.\nAd esempio, un'impresa che abbia contratto un mutuo passivo bancario per \u20ac 30.000, i cui interessi semestrali posticipati (al tasso del 5%) vengono pagati il 1\u00ba novembre e il 1\u00ba maggio, contabilizzer\u00e0 al 31 dicembre un rateo passivo di \u20ac 250,00. Questo verr\u00e0 iscritto a bilancio come segue:\nI ratei nel bilancio.\nIn bilancio, i ratei compaiono nello stato patrimoniale e vanno iscritti (a seconda della loro natura) alla voce D delle attivit\u00e0 (se ratei attivi) o alla voce E delle passivit\u00e0 (se ratei passivi). Dal dicembre 2016 gli aggi e disaggi di emissione sui prestiti obbligazionari non sono pi\u00f9 oggetto di rappresentazione separata per le societ\u00e0 che redigono il Bilancio in forma ordinaria.\nIl principio contabile OIC 18 dell'Organismo italiano di contabilit\u00e0 definisce i ratei attivi e passivi come quote che rappresentano crediti e debiti in moneta. Tale principio precisa inoltre che non \u00e8 possibile iscrivere in contabilit\u00e0 ratei per fatture da emettere o per fatture da ricevere, oppure per costi e proventi non determinati nel loro ammontare, la cui competenza \u00e8 maturata \"per intero\" nell'esercizio: in questi casi \u00e8 necessario utilizzare i rispettivi conti di credito e di debito.\nSono evidenziati come \"conti d'ordine\" i rischi o gli impegni assunti dall'impresa e i beni di propriet\u00e0 di terzi presso di essa (art. 2427, 1\u00b0 comma, n. 9 c.c.), quali ad esempio debiti per canoni di immobili di terzi in \"leasing\" e relativo valore di riscatto finale.\nLa quota di componente di reddito misurato dal rateo va imputata nel calcolo del risultato d'esercizio, anche se la sua manifestazione finanziaria avverr\u00e0 in futuro.\nI risconti, con i ratei, sono lo strumento contabile attraverso il quale si applica il principio di correlazione tra i ricavi e i costi di competenza dell'esercizio. In queste voci vengono ricompresi costi e ricavi che maturano in proporzione al decorrere del tempo in un arco temporale che ha inizio in un esercizio e termine in quello o quelli successivi. Non \u00e8 obbligatoria la distinzione dei ratei e risconti di durata superiore a 5 anni."}
{"id": "690261", "revid": "17351", "url": "https://it.wikipedia.org/wiki?curid=690261", "title": "Myasischev M-4", "text": ""}
{"id": "690263", "revid": "205250", "url": "https://it.wikipedia.org/wiki?curid=690263", "title": "Roberta Carreri", "text": "Biografia.\nAder\u00ec alla compagnia teatrale Odin Teatret di Eugenio Barba nel 1974, in occasione della performance del gruppo a Carpignano Salentino, in provincia di Lecce. \nLe sue esperienze sono presentate in \"The Actor's Way\", edito da Erik Exe Christoffersen, e in \"Tracce. Training e storia di un'attrice dell'Odin Teatret\", edito da Il principe costante Edizioni. Oltre a performance, dimostrazioni e laboratori, dirige due volte all'anno l'Odin Week a Holstebro. \nHa recitato in \"Il libro delle danze\", \"Vieni!\", \"E il giorno sar\u00e0 nostro\", \"Anabasis\", \"Il Milione\", \"Le ceneri di Brecht\", \"Il gospel secondo Oxyrhincus\", \"Judith\", \"Kaosmos\", \"Nello scheletro della balena\", \"Mythos\", \"Sale\", \"Grandi citt\u00e0 sotto la luna\" e \"Il sogno di Andersen\". Tra le sue dimostrazioni di lavoro si ricordano \"Orme sulla neve\" e \"Dialogo tra due attori\". "}
{"id": "690264", "revid": "124018589", "url": "https://it.wikipedia.org/wiki?curid=690264", "title": "Barry Levinson", "text": "Ha vinto il premio Oscar al miglior regista nel 1989 per \"Rain Man - L'uomo della pioggia\".\nBiografia.\nLevinson nasce a Baltimora, nel Maryland, il 6 aprile del 1942 da una famiglia ebraica di origini russe, figlio di Irvin Levinson, proprietario di un negozio d'elettrodomestici, e di Violet \"Vi\" Krichinsky, una casalinga. Dopo aver studiato all'universit\u00e0 di Washington, si trasferisce a Los Angeles, dove inizia la sua carriera come attore e autore di commedie per teatro e televisione. Debutta alla regia nel 1982 con \"A cena con gli amici\".\nTra i suoi film pi\u00f9 celebri tra gli anni ottanta e novanta si segnalano \"Il migliore\" (1984) con Robert Redford, Glenn Close, Robert Duvall e Kim Basinger, \"Good Morning, Vietnam\" (1987), con Robin Williams, \"Rain Man - L'uomo della pioggia\" (1988) con Dustin Hoffman, Tom Cruise e Valeria Golino, \"Toys - Giocattoli\" (1992), ancora con Robin Williams, \"Rivelazioni\" (1994), con Michael Douglas e Demi Moore, \"Sleepers\" (1996), con Robert De Niro, Brad Pitt e Vittorio Gassman, e \"Sesso &amp; potere\" (1997), con Dustin Hoffman e Robert De Niro.\n\u00c8 stato sposato dal 1977 al 1982 con l'attrice Valerie Curtin, mentre dal 1983 \u00e8 sposato con la pittrice Diana Rhodes, da cui ha avuto due figli: Sam e Jack."}
{"id": "690265", "revid": "124726583", "url": "https://it.wikipedia.org/wiki?curid=690265", "title": "SICVE", "text": "Il SICVE (Sistema informativo per il controllo della velocit\u00e0), detto anche Safety Tutor oppure semplicemente Tutor, \u00e8 un sistema per la misurazione della velocit\u00e0 media dei veicoli introdotto in Italia nel 2004 inizialmente su alcuni tratti della rete di Autostrade per l'Italia e sue controllate. Oggi giorno lo si pu\u00f2 trovare anche in varie arterie principali nei centri delle citt\u00e0 come secanti, circonvallazioni, ecc.\nDal 2012 \u00e8 attivo, su alcune strade statali di competenza dell'ANAS, un sistema simile denominato Vergilius, il quale permette di misurare anche la velocit\u00e0 istantanea.\nStoria.\nI primi sistemi vennero inventati in Svizzera per l'esigenza di monitorare il traffico all'interno delle gallerie stradali: il computer rilevava le targhe delle auto in entrata per poi confrontarle con le targhe di quelle uscenti al fine di stabilire se vi fossero incidenti o auto ferme all'interno di esse, senza cos\u00ec dovere installare una fitta serie di telecamere all'interno e inoltre risparmiando notevolmente sui costi.\nIl sistema evidenzi\u00f2 subito che vi era inoltre la possibilit\u00e0 di calcolare con estrema precisione la velocit\u00e0 media di ogni singolo veicolo, e quindi anche di sanzionare chi percorreva la galleria a velocit\u00e0 inappropriate.\nA un anno dalla sua introduzione in Italia (avvenuta il 23 dicembre 2005), sono stati riscontrati importanti benefici nella riduzione dell'incidentalit\u00e0 (-22%). Nel primo anno di utilizzo, nei tratti in cui \u00e8 installato il dispositivo il tasso di mortalit\u00e0 \u00e8 diminuito del 50% e quello relativo ai feriti del 34%.Il 17 febbraio 2006 la societ\u00e0 Craft srl di Greve in Chianti ha avviato una causa per contraffazione del proprio brevetto, per il controllo della velocit\u00e0 media dei veicoli su strade e autostrade, contro Autostrade per l'Italia SpA.\nNel 2014 il Tutor \u00e8 installato sul 40% delle autostrade (per un totale di circa 2.500\u00a0km di strada).\nNel luglio 2012 \u00e8 entrato in funzione un sistema quasi identico denominato Vergilius, per la misurazione della velocit\u00e0 media e istantanea sulle strade statale autostrade di competenza dell'ANAS.\nA causa dell'alto numero di sanzioni, i cui verbali vengono redatti non in maniera automatica, ma dal personale della polizia stradale, il sistema \u00e8 effettivamente attivo nei vari tratti solo per poche ore al giorno (in media 4 o 5 su 24) per permettere la gestione di un numero comunque notevole di verbali.\nNumerose sono state le contestazioni relative all'applicazione delle sanzioni originariamente stabilite per infrazioni rilevate con dispositivi idonei alla misurazione della velocit\u00e0 istantanea. In particolare, il giudice di pace di Viterbo, con sentenza n. 3641 del 15 ottobre 2008, ha annullato un verbale, stabilendo che non fossero decurtabili i punti dalla patente e non dovuta la sanzione pecuniaria, per difetto di precisazione normativa.\nIl 10 aprile 2018 la Corte d'Appello di Roma ha condannato Autostrade per l'Italia alla rimozione totale del Tutor dalle strade di sua competenza per violazione di brevetto.\nIl 25 luglio 2018 i Tutor vengono riaccesi, in via sperimentale, su 30 tratte autostradali equipaggiate con una nuova versione denominata SiCVE-PM, dove PM sta per \"Plate Matching\", una nuova tecnologia in grado di confrontare non la sola targa (cosa che violerebbe nuovamente il brevetto) ma l'intera immagine, confrontando anche tratti distintivi dell'autoveicolo che consentano di identificarlo in maniera univoca.\nIn questo modo il controllo di velocit\u00e0 media verr\u00e0 gradualmente ri-esteso all'intera rete autostradale precedentemente coperta, con la sola modifica del software di gestione. Il 16 luglio 2019, la Corte di Cassazione ha giudicato infondati i motivi con cui la Corte d'Appello aveva disposto lo stop del vecchio sistema Tutor, e Autostrade per l'Italia ha quindi riattivato i dispositivi. Non \u00e8 ancora data a sapere, invece, la soluzione del problema per quanto riguarda il gi\u00e0 citato sistema Vergilius (anch'esso spento, poich\u00e9 basato sulla stessa logica del Tutor) n\u00e9 \u00e8 noto se verr\u00e0 sostituito anch'egli dal SiCVE-PM (o se comunque la stessa logica di Plate Matching verr\u00e0 integrata anche in Vergilius), in quanto gestiti da diverse societ\u00e0.\nCaratteristiche e funzionamento.\nIl Tutor \u00e8 costituito a tutti gli effetti da una serie di postazioni simil-Autovelox (minimo 2), che collegate a un computer operano il calcolo della velocit\u00e0 media.\nA differenza per\u00f2 del normale Autovelox, che misura solo la velocit\u00e0 istantanea dei veicoli al passaggio in un punto esatto della sezione stradale, il \"Tutor\" misura la velocit\u00e0 media di un veicolo che percorre un tratto di strada compreso tra due stazioni di rilevamento lontane anche diversi chilometri, in modo da fornire una misura attendibile e incontestabile per rilevare le infrazioni, senza penalizzare chi supera il limite di velocit\u00e0 per brevi tratti, ad esempio per un sorpasso.\nOve sia attivo un sistema Tutor (minimamente composto da una stazione di rilevazione detta 'entrata' e da una stazione detta 'uscita'), \u00e8 possibile fare tre infrazioni che verranno intese come unica, il computer selezioner\u00e0 la pi\u00f9 grave e la invier\u00e0 al comando di Polizia per la trascrizione.\nOgni tratto non coperto da Tutor annulla l'ipotesi di \"stessa infrazione\", quindi qualora l'eccesso di velocit\u00e0 perduri tanto a lungo da coprire pi\u00f9 tratte sorvegliate da diversi sistemi di Tutor, potranno essere verbalizzate pi\u00f9 di una infrazione per la loro ripetizione in comuni diversi fra loro.\nIn corrispondenza di ogni Tutor \u00e8 installata un'apposita segnaletica di preavviso.\nNella sua versione denominata \"Vergilius\", invece, oltre che alla velocit\u00e0 media, viene monitorata anche la velocit\u00e0 istantanea.\nCopertura del territorio.\nSul sito di Autostrade per l'Italia \u00e8 disponibile una mappa delle zone in cui \u00e8 installato il Tutor, con relativo chilometraggio."}
{"id": "690268", "revid": "121751358", "url": "https://it.wikipedia.org/wiki?curid=690268", "title": "Quatuor pour la fin du temps", "text": "Il Quatuor pour la fin du Temps (o, in italiano, Quartetto per la fine del Tempo), \u00e8 una composizione da camera di Olivier Messiaen.\nComposto tra la fine del 1940 e i primi giorni del 1941 nel campo di concentramento di G\u00f6rlitz, \u00e8 considerato uno dei pi\u00f9 alti esempi di musica cameristica del ventesimo secolo.\nStoria.\nQuando nel settembre del 1939 la Francia entr\u00f2 in guerra, Messiaen fu chiamato alle armi e pochi mesi dopo, nel maggio del '40, durante un'offensiva tedesca venne catturato dal nemico. Insieme ad altri prigionieri fu trasferito nel campo di concentramento Stalag VIII-A di G\u00f6rlitz (al confine Sud-Ovest della Polonia), dove rimase per un anno. L'ufficiale responsabile dello Stalag era un appassionato di musica e, venuto a sapere delle competenze di Messiaen (come di altri tre prigionieri musicisti), lasci\u00f2 lavorare il compositore in vista di un concerto al campo. Messiaen scrisse per i musicisti conosciuti durante la prigionia (un violoncellista, un violinista e un clarinettista) dapprima un breve trio (confluito successivamente nell'opera come quarto movimento) e poi, con l'aggiunta di un pianoforte (suonato da Messiaen stesso), realizz\u00f2 il Quartetto.\nIl \"Quatuor pour la fin du temps\" fu portato a termine agli inizi del nuovo anno ed eseguito il 15 gennaio del '41, in un edificio del campo che veniva usato come auditorium, di fronte ai prigionieri dello Stalag VIII-A. Gli altri musicisti a eseguire il \"Quatuor\" con Messiaen furono Henri Akoka (clarinetto), Jean le Boulaire (violino) ed \u00c9tienne Pasquier (violoncello): nessuno dei tre era un musicista professionista. I nazisti permisero a Pasquier di acquistare un violoncello da un liutaio di G\u00f6rlitz grazie a una colletta tra i prigionieri e il pianoforte su cui suon\u00f2 Messiaen era talmente vecchio e malmesso che ogni tanto i tasti, una volta premuti, restavano abbassati. La leggenda secondo cui il violoncello di Pasquier avesse solo tre corde fu messa in giro dallo stesso Messiaen, probabilmente per illustrare le difficolt\u00e0 che i quattro esecutori dovettero incontrare, ma \u00e8 stata pi\u00f9 volte smentita dallo stesso Pasquier.\nStruttura.\nIl \"Quatuor\" consta di otto movimenti, ognuno dotato di titolo e introdotto da una breve dedica o da una spiegazione/ambientazione scritta di proprio pugno da Messiaen nella prefazione al Quartetto stesso:\n1. Liturgie de cristal (Liturgia di cristallo): \"Tra le tre e le quattro del mattino, il risveglio degli uccelli: un merlo o un usignolo solitario improvvisa un canto, circondato da uno scintillio di suoni, da un alone di trilli che si perdono alti tra gli alberi. Si trasponga tutto ci\u00f2 su un piano religioso ed ecco che si ottiene l'armonioso silenzio del Paradiso.\"\n2. Vocalise, pour l'Ange qui annonce la fin du Temps (Vocalizzo per l'Angelo che annuncia la fine del Tempo): \"La prima e la terza sezione (molto brevi) evocano la forza del possente angelo, incoronato da un arcobaleno e vestito di nubi, che posa un piede sul mare ed un piede sulla terra. Nella sezione centrale ci sono le impalpabili armonie celesti. Al piano dolci cascate di accordi blu-arancio, che abbelliscono con la loro sonorit\u00e0 distante la melopea quasi da canto piano del violino e del violoncello.\"\n3. Ab\u00eeme des Oiseaux (Abisso degli uccelli): \"Clarinetto solo. L'Abisso \u00e8 il tempo, con le sue tristezze, i suoi scoramenti. L'uccello \u00e8 il contrario del Tempo; \u00e8 il nostro desiderio di luce, di altezze, di arcobaleni, di canti gioiosi!\"\n4. Interm\u00e8de(Intermezzo): \"Scherzo, di carattere pi\u00f9 superficiale degli altri movimenti, ciononostante ricollegato a questi da certe reminiscenze melodiche.\"\n5. Louange \u00e0 l'\u00c9ternit\u00e9 de J\u00e9sus (Lode all'Eternit\u00e0 di Ges\u00f9): \"Qui Ges\u00f9 \u00e8 inteso soprattutto come il Verbo. Una grande frase, infinitamente lenta, di violoncello, magnifica con amore e riverenza l'eternit\u00e0 di questo Verbo dolce e potente, \"che gli anni non possono consumare\". Maestosamente la melodia s'appiana, in una sorta di lontananza tenera e somma. \"In principio era il Verbo, e il Verbo era in Dio, e il Verbo era Dio\".\"\n6. Danse de la fureur, pour les sept trompettes (Danza furiosa per le sette trombe): \"Ritmicamente, il brano pi\u00f9 caratteristico della serie. I quattro strumenti, all'unisono, rievocano le sonorit\u00e0 di gong e trombe (le prime sei trombe dell'Apocalisse latrici di diverse catastrofi, la tromba del settimo angelo annuncia la consumazione del mistero di Dio). Impiego del valore aggiunto, di ritmi aumentati o diminuiti, di ritmi non retrogradabili. Musica di pietra, formidabile granito sonoro; irresistibile movimento d'acciaio, d'enormi massi di furia porpora, d'ebbrezza glaciale. Ascoltate soprattutto il terribile fortissimo del tema per aumentazione e il cambiamento di registro delle sue varie note, verso la fine del pezzo.\"\n7. Fouillis d'arcs-en-ciel, pour l'Ange qui annonce la fin du Temps (Vortice d'arcobaleni per l'Angelo che annuncia la fine del Tempo): \"Si rinvengono qui certi passaggi del secondo movimento. Appare l'Angelo pieno di forza, e soprattutto l'arcobaleno che lo incorona (l'arcobaleno, simbolo di pace, di saggezza, di tutte le vibrazioni luminose e sonore). - Durante i miei sogni, sento e vedo accordi e melodie conosciute, colori e forme note; poi, dopo questa fase transitoria, passo all'irreale ed esperisco con estasi un vortice, una compenetrazione circolare di suoni e colori sovrumani. Queste lame di fuoco, queste colate di magma blu-arancio, queste stelle improvvise: ecco lo scompiglio, ecco l'arcobaleno!\"\n8. Louange \u00e0 l'Immortalit\u00e9 de J\u00e9sus (Lode all'Immortalit\u00e0 di Ges\u00f9): \"Lungo solo di violino, funge da contraltare al solo di violoncello del quinto movimento. Perch\u00e9 questa seconda Lode? Perch\u00e9 s'adatta pi\u00f9 precisamente al secondo aspetto di Ges\u00f9, al Ges\u00f9 uomo, al Verbo fatto carne, che resuscita immortale per comunicarci la sua via. Ed \u00e8 tutto amore. Il suo lento salire verso il picco, rappresenta l'ascesa dell'uomo verso Dio, del Figlio verso il Padre, della creatura divinizzata verso il Paradiso.\"\nIl terzo movimento \u00e8 un solo di clarinetto, nel quarto non suona il pianoforte, il quinto \u00e8 eseguito solo da pianoforte e violoncello, l'ottavo solo da pianoforte e violino.\nFilosofia e mistica del \"Quatuor pour la fin du temps\".\nIl Quatuor affronta come nodo centrale il problema del tempo. La questione \u00e8 vista da almeno tre prospettive: religiosa, filosofica e tecnica (musicale).\nProspettiva religiosa.\nIl Quatuor \u00e8 dedicato all'Apocalisse (ovvero alla fine del tempo per definizione) e la partitura si apre con una citazione dal testo di San Giovanni (inizio del cap. 10) modificata leggermente dal compositore: \u00abE vidi un angelo, forte, scendere dal cielo, avvolto in una nube; l'arcobaleno era sul suo capo, la sua faccia era come il sole, le sue gambe come colonne di fuoco, [...]. Pose il piede destro sul mare, e il sinistro sulla terra, e [...] \"tenendosi\" ritto sul mare e sulla terra, alz\u00f2 la mano [...] al cielo, e giur\u00f2 nel nome del vivente per i secoli dei secoli [...] \"dicendo\": \u201cNon vi sar\u00e0 pi\u00f9 altro tempo! Nei giorni del suono del settimo angelo si compir\u00e0 il mistero di Dio, [...]\u201d\u00bb. \nMessiaen ha operato un sunto del testo originale dell'Apocalisse: i puntini di sospensione fra parentesi quadre indicano la presenza di frasi o termini presenti nel testo che il compositore ha scelto di non citare; le parole in corsivo sono invece interpolazioni non presenti nel testo originale (inserite quindi da Messiaen) e finalizzate a mantenere il senso nella citazione a posteriori delle cesure.\nLa questione religiosa funge pi\u00f9 che altro da ispirazione, e Messiaen cerca una musica cangiante e priva di punti di riferimento proprio per rendere - paradossalmente - l'inesprimibile.\nIl compositore difatti dichiar\u00f2: \"non ho voluto in alcun modo realizzare un commento al libro della Rivelazione, ma semplicemente giustificare il mio desiderio di cessazione del tempo\".\nProspettiva filosofica.\nBasandosi su san Tommaso d'Aquino come su Bergson, Messiaen sviluppa la propria personale concezione partendo dalla distinzione tra eternit\u00e0 e tempo: la prima \u00e8 sincronica e quindi simultanea e immobile, non necessita di un inizio n\u00e9 di una fine; il secondo distingue invece momenti diacronici: un \"prima\" e un \"dopo\". Il tempo umano (che \u00e8 quindi estraneo all'eternit\u00e0 cui il credente aspira) giace e scorre sulla superficie dell'immoto; il singolo credente, cos\u00ec come l'intera umanit\u00e0, torna all'eternit\u00e0 rispettivamente con la fine del proprio tempo e con la fine del tempo. L'elemento atemporale (o meglio: atemporalizzante) dell'uomo \u2013 la sua anima \u2013 compie il proprio viaggio nel tempo \u2013 la vita \u2013 per stabilire a quale tipo di eternit\u00e0 (cio\u00e8 di immobilit\u00e0 atemporale) sar\u00e0 destinata post mortem: o la comunione con Dio o la dannazione. In entrambi i casi la possibilit\u00e0 di un prima e un dopo non \u00e8 pi\u00f9 concepibile: la gioia della salvezza e il dolore della condanna non conoscono fine perch\u00e9 sono condizioni che sussistono senza tempo.\n\u00abSupponiamo che ci sia stata una singola pulsazione in tutto l'universo. Una sola; con l'eternit\u00e0 prima e l'eternit\u00e0 dopo di essa. Un prima ed un dopo, quindi. Questa \u00e8 la nascita del Tempo. Immaginiamo ora: quasi immediatamente, una seconda pulsazione. Dato che ogni pulsazione si prolunga nel silenzio che la segue, la seconda risulter\u00e0 pi\u00f9 lunga della prima. Un altro numero, un'altra durata. E questa \u00e8 la nascita del Ritmo.\u00bb (\"Conf\u00e9rence de Notre-Dame, 4 d\u00e9cembre 1977\", Paris, Leduc).\nProspettiva tecnico-musicale.\nMessiaen, attorno all'epoca di composizione del Quatuor, aveva sviluppato e maturato una profonda convinzione relativa all'insufficienza del tempo musicale classicamente inteso. Egli cercava una musica che esprimesse le vette del sentimento umano (in particolare quello religioso) e riteneva che la tradizionale struttura ingabbiata in battute e organizzata per accenti fissi a seconda del metro notato fosse decisamente insufficiente.\nL'effetto che il compositore cercava: \u00abLa mia prima preoccupazione consisteva nell'abolizione del tempo stesso, qualcosa di infinitamente misterioso ed incomprensibile alla maggior parte dei filosofi, da Platone a Bergson.\u00bb (Gol\u00e9a Antoine, \"Rencontres avec Olivier Messiaen\", Paris: Juillard, 1960).\nL'effetto contemplativo e spirituale cercato da Messiaen nella propria musica viene realizzato principalmente tramite l'utilizzo di ritmi non retrogradabili, moduli ritmici non tradizionali (mediati dal Teleion o dalla musica del Karnataka), modi a trasposizione limitata, armonie non tonali (e specificamente statiche, come quelle della musica orientale, in particolare giavanese e giapponese)."}
{"id": "690271", "revid": "74801", "url": "https://it.wikipedia.org/wiki?curid=690271", "title": "Contea di Sussex (New Jersey)", "text": "La contea di Sussex, in inglese Sussex County, \u00e8 una contea del nord del New Jersey negli Stati Uniti.\nFa parte dell'area metropolitana di New York.\nGeografia fisica.\nLa contea confina a nord-est con la contea di Orange, a est con la contea di Passaic, a sud-est con la contee di Morris, a sud-ovest con la contea di Warren ed a ovest ed a nord-ovest con le contee di Monroe e di Pike nella Pennsylvania.\nIl territorio nell'area centro-settentrionale ed occidentale \u00e8 collinare. All'estremo nord \u00e8 posta la collina \"High Point\" di 549 metri di altezza, che \u00e8 la massima elevazione dello Stato. L'area meridionale \u00e8 maggiormente pianeggiante anche se non mancano i rilievi collinari. \nAd ovest si stende la valle del fiume Delaware, che segna il confine con la Pennsylvania. L'area settentrionale \u00e8 in larga parte drenata dal fiume Wallkill, che scorre a nord verso la valle dell'Hudson. \nNumerosi sono i laghi. Al confine sud-orientale \u00e8 posto il lago Hopatcong, il pi\u00f9 grande del New jersey.\nIl capoluogo di contea \u00e8 Newton.\nUno dei primi passi per il suo sviluppo economico fu la creazione nel 1848 della linea ferroviaria \"Sussex Mine Railroad\", rinominata nel 1853 come \"Sussex Railroad\"."}
{"id": "690272", "revid": "125902771", "url": "https://it.wikipedia.org/wiki?curid=690272", "title": "Daniel Day-Lewis", "text": "Interprete di formazione teatrale classica, esordisce sul grande schermo nel 1971 in con un piccolo ruolo non accreditato in \"Domenica, maledetta domenica\"; dopodich\u00e9, ha una brillante attivit\u00e0 sul palcoscenico al Bristol Old Vic di Londra negli anni settanta. Nel 1982 partecipa a \"Gandhi\" di Richard Attenborough. Nonostante la partecipazione a poche pellicole selezionate, diviene presto una delle principali star degli anni ottanta e novanta, caratterizzando la sua carriera per l'eclettismo dei suoi personaggi e per il metodo attoriale, che lo vede calarsi nel personaggio interpretato fino quasi a identificarsi con esso. Per questo, viene considerato uno dei maggiori interpreti della Storia del Cinema, avendo vinto tre premi Oscar come miglior attore protagonista. Si \u00e8 ritirato dalle scene nel 2017.\nDopo la performance in \"Il mio piede sinistro\" di Jim Sheridan nel 1989 (col quale lavorer\u00e0 in seguito anche in \"Nel nome del padre\" e in \"The Boxer\"), che gli vale il primo Oscar, bissa il successo nel successivo \"L'ultimo dei Mohicani\" di Michael Mann (1992) e nelle due pellicole di Martin Scorsese, \"L'et\u00e0 dell'innocenza\" (1993) e \"Gangs of New York\" (2002). Nel ruolo di Daniel Plainview in \"Il petroliere\" di Paul Thomas Anderson (2007) vince il secondo Oscar, mentre Steven Spielberg lo vuole nel 2012 per interpretare Abraham Lincoln nella pellicola omonima, ruolo che gli vale la terza statuetta.\nBiografia.\nDaniel Day-Lewis nasce a Londra il 29 aprile 1957, figlio di Cecil Day Lewis, un poeta e scrittore inglese di origine irlandese, e di Jill Balcon, un'attrice teatrale inglese nata da una famiglia ebraica di origini lettoni e polacche. Suo padre mor\u00ec nel 1972 per un tumore al pancreas; sua madre era figlia dell'attore Michael Balcon.\nNel 1993 ottiene la doppia cittadinanza, diventando cittadino irlandese oltre che britannico. Durante la sua particolare carriera si segnala anche una pausa dalle scene tra il 1997 e il 2001, in cui l'attore sfugge allo star system hollywoodiano, e per un periodo svolge l'attivit\u00e0 di apprendista calzolaio in una bottega di Firenze.\nCarriera.\nStudia a teatro al Bristol Old Vic di Londra, dopo un piccolo esordio cinematografico non accreditato in \"Domenica, maledetta domenica\" (1971). Nel 1982 partecipa con un piccolo ruolo in \"Gandhi\" e due anni dopo \u00e8 nel cast di \"Il Bounty\" del 1984 al fianco di Anthony Hopkins e Mel Gibson. La notoriet\u00e0 arriva nel 1985 quando gira \"Camera con vista\" e \"My Beautiful Laundrette - Lavanderia a gettone\". Nel 1988 recita nel film \"L'insostenibile leggerezza dell'essere\". \u00c8 in questo periodo di crescente popolarit\u00e0 che Day-Lewis e altri giovani attori britannici dell'epoca, come Gary Oldman, Colin Firth, Tim Roth e Bruce Payne, furono soprannominati \"Brit Pack\".\nLa vera fama lo travolge quando partecipa a \"Il mio piede sinistro\" di Jim Sheridan del 1989, per il quale vince il premio BAFTA e il premio Oscar per il migliore attore protagonista interpretando Christy Brown, un ragazzo paralizzato con l'eccezione del piede sinistro con il quale ha poi scritto la sua biografia e dipinto diversi quadri. Nel 1992 lavora in \"L'ultimo dei Mohicani\", regia di Michael Mann; l'anno successivo \u00e8 la volta di \"L'et\u00e0 dell'innocenza\" di Martin Scorsese e nello stesso anno di nuovo con Sheridan nel drammatico \"Nel nome del padre\" nel quale, interpretando la parte di Gerry Conlon, riceve un'altra nomination al premio Oscar per miglior attore protagonista, non riuscendo per\u00f2 a vincerlo, battuto da Tom Hanks per \"Philadelphia\".\nTorna nel 1996 nel drammatico \"La seduzione del male\", mentre nel 1997 \u00e8 di nuovo protagonista in un film di Sheridan, \"The Boxer\", che per\u00f2 non riscuote un gran successo, ma Day-Lewis riceve una candidatura al Golden Globe come attore protagonista nella sezione drammatica non riuscendo ad aggiudicarsi la statuetta.\nDecide di ritirarsi per qualche tempo a Firenze dove trova casa a piazza Santo Spirito e si fa assumere come apprendista calzolaio. \u00c8 Martin Scorsese che riesce a convincerlo a prendere di nuovo parte a un film come protagonista per \"Gangs of New York\", dove la sua interpretazione di \"Bill il Macellaio\" gli consente per la terza volta di essere candidato al premio Oscar, di nuovo come protagonista, ma senza vincerlo, aggiudicandosi invece il secondo BAFTA della carriera.\nDopo aver recitato in \"La storia di Jack &amp; Rose\" del 2005, torna al cinema nel 2007 in \"Il petroliere\" di Paul Thomas Anderson dove l'interpretazione del cercatore di petrolio Daniel Plainview gli fa ottenere il suo primo Golden Globe, il terzo premio Bafta e il suo secondo Oscar.\nNel 2009 \u00e8 protagonista del musical \"Nine\", di Rob Marshall, ispirato al film di Federico Fellini \"8\u00bd\". L'attore veste i panni di Guido Contini, un regista in crisi creativa, alter ego di Fellini. La storia ruota intorno al rapporto con le donne della sua vita.\nNel 2013 vince il suo terzo Oscar come migliore attore protagonista, in \"Lincoln\" di Steven Spielberg, nel quale interpreta il presidente Abraham Lincoln, durante gli anni della Guerra di secessione americana. Per questo ruolo ha ricevuto anche il suo secondo Golden Globe come miglior attore drammatico, e il quarto premio BAFTA.\nNel 2017 torna a recitare in un film di Paul Thomas Anderson dal titolo \"Il filo nascosto\". La pellicola \u00e8 ambientata nella Londra degli anni cinquanta all'interno del mondo della moda. \u00c8 il suo primo film dal 2012 e l'ultimo della sua carriera. Nel giugno dello stesso anno l'attore ha annunciato, infatti, il suo ritiro anche dal mondo del cinema, mentre dal 1989 aveva gi\u00e0 smesso di recitare in teatro.\nVita privata.\nDay-Lewis \u00e8 sposato dal 1996 con Rebecca Miller, conosciuta sul set di \"La seduzione del male\", dalla quale ha avuto due figli, Ronan Cal (1998) e Cashel Blake (2002). In precedenza era stato legato dal 1989 al 1995 con l'attrice francese Isabelle Adjani. Dopo la separazione, Adjani ebbe un figlio, Gabriel Kane Day-Lewis (1995), che lui riconobbe come proprio.\nDoppiatori italiani.\nNelle versioni in italiano dei suoi film, Day-Lewis \u00e8 stato doppiato da:"}
{"id": "690273", "revid": "63756", "url": "https://it.wikipedia.org/wiki?curid=690273", "title": "Oblast' di Ni\u017enyj Novgorod", "text": ""}
{"id": "690275", "revid": "63756", "url": "https://it.wikipedia.org/wiki?curid=690275", "title": "Oblast' di Uljanovsk", "text": ""}
{"id": "690277", "revid": "278830", "url": "https://it.wikipedia.org/wiki?curid=690277", "title": "Duce (storia romana)", "text": "Dux (al plurale \"duces\") \u00e8 il termine latino che sta per condottiero o comandante militare (dal verbo \"ducere\", ) e pu\u00f2 essere riferito a chiunque comandi truppe, compreso un capotrib\u00f9.\nFunzione.\nIl \"dux\" romano originariamente era l'uomo che rappresentava il senso di patria sul campo: doveva essere inflessibile di fronte al nemico, ma vicino ai propri uomini in un rapporto \"\"pater - filius\". Aveva un'alta esperienza militare, data da numerose esperienze da subordinato, ed era inserito nel cammino del \"cursus honorum\", un percorso segnato da varie cariche della burocrazia romana che conduceva al consolato.\nNel tempo il ruolo del \"dux\" divenne pi\u00f9 una posizione politica che militare, poich\u00e9 permetteva di ingraziare con elargizioni e bottini le legioni, che costituivano un rapido mezzo per ottenere il potere. Il primo a sfruttare questa possibilit\u00e0 fu Giulio Cesare che, idolatrato dai suoi uomini, varc\u00f2 il Rubicone per ottenere il pieno potere a Roma. Augusto, racconta Svetonio:\nDa Cesare in poi furono sempre pi\u00f9 numerosi coloro che ebbero brame politiche, ma con scarse competenze militari. L'ultimo rappresentante del vero spirito romano fu Flavio Ezio, che sconfisse Attila arginando la sua avanzata in Italia.\nStoria.\nDalla Repubblica all'Impero.\nNell'esercito romano era colui che comandava due o pi\u00f9 legioni. Poteva essere riferito a un console o a un imperatore, mentre era tipico per i proconsoli delle province. Come governatore, il \"dux\" era sia il supremo magistrato civile sia il comandante in capo delle legioni nelle province. Tuttavia, all'epoca del Dominato, questi poteri furono tolti al governatore e dati a un ufficiale di nuova creazione, appunto il \"dux\". Il \"dux\" era dunque il supremo capo militare nella provincia, ma il governatore era autorizzato anche a esercitare i poteri del \"dux\". Quando autorizzato, per\u00f2, il \"dux\" poteva agire in maniera indipendente dal governatore in tutte le questioni di natura militare.\nCambiamenti nell'uso.\nA met\u00e0 del III secolo d.C. il \"dux\" aveva acquisito una connotazione pi\u00f9 precisa di comandante di un corpo di spedizione, di solito composta da distaccamenti (\"Vexillationes\") da una o pi\u00f9 formazioni militari regolari. Tali arruolamenti venivano effettuati per far fronte a complesse situazioni militari, quando la minaccia da respingere sembrava essere oltre le capacit\u00e0 della struttura militare della provincia (cosa che aveva caratterizzato l'esercito romano nell'Alto Impero).\nDal tempo di Gallieno in poi, per pi\u00f9 di un secolo, i \"duces\" furono esclusivamente \"Viri Perfectissimi\", cio\u00e8 membri della seconda classe dell'Ordine equestre. Come tali essi avrebbero potuto non sottomettersi ai comandanti delle legioni provinciali, che erano di solito \"Viri Egregii\", cavalieri della terza classe. I \"duces\" differivano dai \"praeses\", che erano la suprema magistratura civile cos\u00ec come l'autorit\u00e0 militare all'interno delle loro province in cui la funzione dei primi era puramente militare. Tuttavia l'autorit\u00e0 militare di un \"dux\" non era necessariamente limitata ad una sola provincia, e i \"duces\" non erano soggetti all'autorit\u00e0 del governatore della provincia in cui operavano.\nAlla fine del terzo secolo il termine \"dux\" prese ad indicare un alto ufficiale di \"limitaneii\", cio\u00e8 le truppe di frontiera con il compito di proteggere un'area geografica definita.\nDurante il dominato.\nDurante il periodo del dominato al \"dux\" fu tolto il ruolo di governatore, che fu assegnato ad un nuovo magistrato chiamato sempre \"dux\". Questa era la pi\u00f9 alta carica militare all'interno della provincia e comandava le legioni, ma il governatore doveva autorizzare l'uso dei suoi poteri. Per\u00f2, una volta autorizzato, il \"dux\" avrebbe potuto agire indipendentemente dal governatore e occuparsi di tutte le questioni militari.\nRiforma di Diocleziano e Costantino.\nCon la riforma tetrarchica di Diocleziano, le province furono organizzate in diocesi, ognuna amministrata da un vicario, che era assistito da un \"dux\" per le province di frontiera. Quando il vicario chiamava le legioni all'azione, il loro comando spettava al \"comes\" sotto il quale era posto anche lo stesso \"dux\" ed i suoi reparti di limitanei. Il \"Comes\" era poi posto alle dipendenze del \"magister militum\" della sua prefettura del pretorio, sopra il quale c'era solo l'Imperatore. Nella Notitia Dignitatum degli inizi del V secolo sono menzionati:\nImpero bizantino.\nCon la nascita dell'Impero bizantino, la forma \"dux\" fu ellenizzata in \"\u03b4\u03bf\u03c5\u03be\". Verso la met\u00e0 del VII secolo vennero a concentrarsi nelle mani delle figure che venivano definite \"duces\"\", poteri giudiziari e civili, oltre a quelli militari. Alla fine del X secolo e all'inizio dell'XI, un \"doux\", o \"catapano\", si occupava di grandi circoscrizioni, comprensive di vari \"themata\" pi\u00f9 piccoli e dei reggimenti professionali (\"tagmata\") dell'esercito bizantino. Nel periodo Comnene, il titolo di doux sostitu\u00ec del tutto lo stratego al comando di un thema. Per quanto riguarda la marina bizantina, i \"doukes\" della flotta appaiono nel 1070, e la carica di \"megas doux\" (\"Granduca\") venne istituita nel 1090 per designare il comandante in capo di tutta la marina. La figura del \"dux\" conobbe vasta diffusione all'interno di vari Regni romano-barbarici.\nUsi successivi.\nRe Art\u00f9, in una delle sue prime apparizioni letterarie, \u00e8 descritto come \"dux bellorum\" (delle guerre) tra i re dei Romano-Britanni nelle guerre contro gli Anglosassoni.\nUna cronaca del monastero di San Martino a Colonia afferma che questo era stato saccheggiato dai Sassoni nel 778, ma che era stato ricostruito da un certo \"Olgerus, dux Dani\u00e6\" (che potrebbe essere stata la figura storica intorno alla quale si \u00e8 formato il mito di Ogier il Danese), con l'aiuto di Carlo Magno.\n\"Dux\" contiene anche la radice di vari alti titoli nobiliari del periodo feudale, come il \"duc\" francese, il \"duke\" inglese, il \"duque\" spagnolo e portoghese, il \"doge\" genovese e veneziano, il \"duca\" e il \"duce\" italiani, i moderni \"do\u00f9kas\" greci (\u03b4\u03bf\u03cd\u03ba\u03b1\u03c2) e \"duka\" albanesi.\nIl dittatore fascista italiano Benito Mussolini utilizz\u00f2 il titolo di \"dux\" (duce in italiano) per rappresentare la sua carica. Un motto fascista era \"DVX MEA LVX\", in lettere latine, che significa \"Duce mia luce\"."}
{"id": "690279", "revid": "125347300", "url": "https://it.wikipedia.org/wiki?curid=690279", "title": "Elettra (figlia di Agamennone)", "text": "Elettra \u00e8 un personaggio della mitologia greca. Era figlia di Agamennone, re di Micene, e Clitennestra, sorella di Elena; era la sorella di Oreste, Crisotemi e Ifigenia.\nMito.\nDopo la morte del padre Agamennone per mano di Clitennestra e col contributo di Egisto, suo amante, Elettra (che sarebbe dovuta convolare a nozze con lo zio Castore, prima che egli morisse e divenisse semidio) rimase sola a palazzo, in balia dei due amanti. Nonostante i migliori pr\u00ecncipi di Grecia si disputassero la sua mano, Egisto, che temeva che essa generasse un figlio desideroso di vendicare il padre, comunic\u00f2 che nessun pretendente sarebbe stato soddisfatto. Egli propose di eliminarla per paura che si giacesse in segreto con uno degli ufficiali di palazzo e desse alla luce un bastardo, ma Clitennestra, che non provava vergogna per aver cospirato contro Agamennone e non voleva far ricadere su di s\u00e9 l'ira degli dei, lo dissuase dal complotto. Ciononostante concesse che Elettra andasse in matrimonio a un umile contadino miceneo. \nElettra istig\u00f2 il fratello Oreste, giunto nel frattempo, a vendicare il padre, con l'aiuto di Pilade, figlio di Anassibia, una delle sorelle di Agamennone, e quindi loro cugino, che aveva seguito quest'ultimo; dopo la vendetta, Elettra spos\u00f2 il cugino.\nElettra nella letteratura.\nLa figura di Elettra ha ispirato numerose opere letterarie. \nEra, probabilmente, una dei protagonisti della \"Orestea\" di Stesicoro, da cui avrebbe attinto, anche per altri particolari, Eschilo, che vi dedic\u00f2 una trilogia intitolata \"Orestea\": il primo dramma (\"Agamennone\") raccontava l'omicidio di Agamennone da parte di Clitennestra ed Egisto, suo amante; il secondo (\"Le Coefore\") riproponeva il matricidio di Clitennestra e l'omicidio di Egisto perpetrati da Oreste; il terzo (\"Le Eumenidi\") vede l'assoluzione di Oreste dall'orrendo crimine commesso grazie all'istituzione da parte di Atena del tribunale dell'Areopago.\nIn Attica, dove i Pelopidi erano ben noti, la tragedia di Sofocle ebbe un notevole successo, tanto che, dopo di lui, il dramma di Elettra e della sua famiglia venne portato in scena anche Euripide dedic\u00f2 a Elettra la tragedia omonima, dando voce a una mentalit\u00e0 che era molto pi\u00f9 distante da quella eschilea.\nIn et\u00e0 moderna, notevoli furono \"Idomeneo,\" opera di Mozart in cui si immagina che Elettra, dopo la morte di Clitennestra, abbia trovato rifugio a Creta e s'innamori infelicemente di Idamante, figlio del re, e la tragedia di Prosper Jolyot de Cr\u00e9billon, oltre alle tragedie \"Oreste\" ed \"Agamennone\" di Vittorio Alfieri.\nIn et\u00e0 contemporanea, si possono ricordare, tra gli altri drammi, \"Il lutto si addice ad Elettra\" (\"Mourning Becomes Electra\") di Eugene Gladstone O'Neill, \"Elettra\" (\"Electre\") di Benito P\u00e9rez Gald\u00f3s, la \"Tragedia in lingua ungherese\" di P\u00e9ter Bornemisza, la \"Elettra\" (\"Elektra\") di Hugo von Hofmannsthal, che fu la base per l'omonima opera lirica di Richard Strauss. Ancora, si ricordano \"Elettra\" di Jean Giraudoux ed \"Elettra o la caduta delle maschere\", un dramma di Marguerite Yourcenar.\nPer quanto riguarda il cinema, dopo \"Elettra\" (\"Elettra\"), lungometraggio prodotto da Aquila Films (1909), si ricordano la \"Elettra\" (\"\u0397\u03bb\u03ad\u03ba\u03c4\u03c1\u03b1\") di Michael Cacoyannis (1962), * \"Elettra, Amore Mio\" (\"Szerelmem, Elektra\") - lungometraggio di Mikl\u00f3s Jancs\u00f3 (1974), \"Elettra\" (\"Elettra\") di Tonino De Bernardi (1987) e il mediometraggio \"elektraZenSuite\" (\"elektraZenSuite\") di Alessandro Brucini (2006).\nAnche a livello musicale, l'eroina ha ispirato la cantante britannica Marina che, per il suo secondo album in studio, \"Electra Heart\", ha creato un personaggio di finzione ispirato per l'appunto ad Elettra.\nIn psicoanalisi il complesso di Elettra non \u00e8 altro che il complesso di Edipo al femminile\u02d0 nel primo \u00e8 la ragazza che ama il padre ed \u00e8 gelosa della madre; in quello di Edipo il ragazzo detesta la presenza del padre."}
{"id": "690282", "revid": "298055", "url": "https://it.wikipedia.org/wiki?curid=690282", "title": "Maria Luisa Vincenzoni", "text": "\u00c8 giornalista professionista dal 1979. \nBiografia.\nNel 1975 ha iniziato a lavorare, come corrispondente dalla sua citt\u00e0, Padova, alle cronache regionali de \"L'Unit\u00e0\", all'epoca dirette da Tina Merlin. Passata in cronaca di Milano, a partire dal 1977 si \u00e8 occupata di universit\u00e0, gruppi studenteschi, politiche giovanili. \nNel 1980 si \u00e8 laureata in Lingue e Letterature Moderne allo Iulm di Milano. Dal 1980 lavora al \"Mattino di Padova\" dove cura fra l'altro le pagine dell'universit\u00e0 e l'appuntamento settimanale con l'intervista della domenica. \nDal 1983 lavora in Rai dove rester\u00e0 fino al 2008 con vari incarichi: a Venezia con la conduzione del telegiornale regionale e la cura della rubrica sulla protezione civile, a Milano, nella redazione di Enzo Biagi, come inviato della striscia quotidiana su Rai1 \"Il Fatto\", al TG3 a Roma come redattore economico, conduttore del tg della notte e delle ore 14 e come conduttrice della rubrica \"Insieme\" sui diritti dei consumatori. \nNel 1997 si \u00e8 diplomata in teologia all'istituto Sant'Antonio Dottore di Padova. \nDal 2009 ha condotto per Tv7 Triveneta la striscia quotidiana di un'ora \"Noi Veneto\" sui temi del territorio. Collabora come conduttrice e socia onoraria al Premio Letterario Gambrinus Giuseppe Mazzotti per la letteratura di montagna, l'esplorazione, l'ecologia e l'artigianato di tradizione. \nDal dicembre 2013 dirige la web tv e piattaforma multimediale Cortina Channel TV, il canale locale delle Dolomiti e dell'Ampezzano edito da Antonio Pol. Dal 2016 vive a Groningen, nei Paesi Bassi, da dove scrive il suo \"Diario del Nord\" per www.strisciarossa.it. "}
{"id": "690283", "revid": "125672321", "url": "https://it.wikipedia.org/wiki?curid=690283", "title": "Jessica Tandy", "text": "Venne insignita del premio Oscar nel 1990, quando aveva gi\u00e0 compiuto 80 anni, per la sua interpretazione di Daisy Werthan in \"A spasso con Daisy\" di Bruce Beresford, divenendo l'attrice pi\u00f9 anziana vincitrice del riconoscimento. Oltre all'Oscar, vinse anche un Golden Globe, un Premio BAFTA, un Orso d'argento al Festival di Berlino e un Premio Emmy. Fu inoltre una delle migliori interpreti teatrali statunitensi, vincitrice di quattro Tony Awards, cinque Drama Desk Awards, un Obie Award e un Outer Critics Circle Award.\nBiografia.\nLa carriera di Jessica Tandy si divise tra teatro, cinema e televisione. Sulle scene \u00e8 nota soprattutto per essere stata la prima attrice a interpretare Blanche DuBois nel dramma \"Un tram che si chiama Desiderio\" di Tennessee Williams. Attiva al cinema sin dal 1944, nel 1963 fu una degli interpreti principali del capolavoro di Alfred Hitchcock \"Gli uccelli\", nel ruolo della madre del protagonista Rod Taylor. \nDopo vari anni di assenza torn\u00f2 al cinema nel 1981, partecipando a \"Crazy Runners - Quei pazzi pazzi sulle autostrade\" di John Schlesinger, e in seguito, tra gli altri, a \"Una lama nel buio\" (1982) di Robert Benton, \"I bostoniani\" (1984) di James Ivory e \"Cocoon - L'energia dell'universo\" (1985) di Ron Howard. Il grande successo cinematografico per Tandy arriv\u00f2 solo in tarda et\u00e0 con il film \"A spasso con Daisy\" (1989) di Bruce Beresford, per il quale vinse l'Oscar alla miglior attrice, il Golden Globe e il David di Donatello. Ricordata come una delle pi\u00f9 grandi attrici teatrali della sua generazione e apprezzata interprete del repertorio classico e moderno a Londra e Broadway, nel corso della sua carriera vinse tre Tony Award e ne ottenne un quarto alla carriera nel 1994. \n\u00c8 anche famosa per aver interpretato il ruolo di Ninny Threadgoode nel film \"Pomodori verdi fritti alla fermata del treno\" (1991) di Jon Avnet, per il quale ottenne la candidatura all'Oscar alla miglior attrice non protagonista. Un ruolo importante le venne riservato, tra gli altri, anche in \"La vedova americana\" (1992) di Beeban Kidron, con Shirley MacLaine e Marcello Mastroianni. La sua ultima apparizione al cinema risale a \"La vita a modo mio\" (1994) di Robert Benton.\nVita privata.\nJessica Tandy si spos\u00f2 due volte. Dal primo matrimonio, celebrato il 22 ottobre 1932 con l'attore inglese Jack Hawkins, ebbe una figlia, Susan, nata nel 1934. La coppia divorzi\u00f2 nel 1940. Nel 1942 spos\u00f2 in seconde nozze l'attore Hume Cronyn, dal quale ebbe due figli: Tandy Cronyn, divenuta a sua volta attrice, e Christopher Cronyn. Tandy visse con il marito fino alla morte, avvenuta nel 1994 per un cancro alle ovaie, a Easton.\nCuriosit\u00e0.\nNel fumetto italiano \"Julia - Le avventure di una criminologa\" il personaggio di Lillian Osborne \u00e8 stato disegnato ispirandosi alle fattezze di Jessica Tandy."}
{"id": "690284", "revid": "2730", "url": "https://it.wikipedia.org/wiki?curid=690284", "title": "Euripide", "text": "\u00c8 considerato, insieme ad Eschilo e Sofocle, uno dei maggiori poeti tragici greci.\nBiografia.\nNacque a Salamina intorno al 485 a.C., ma, secondo la tradizione, si fa risalire il suo giorno di nascita al giorno della famosa battaglia di Salamina per creare una linea di continuit\u00e0 tra i tre maggiori tragediografi greci (Eschilo fu combattente a Salamina, mentre Sofocle diresse il peana per la vittoria).\nNacque da una famiglia ateniese rifugiata sull'isola per sfuggire ai Persiani e il suo nome verrebbe dall'Euripe, il canale dove si svolse la battaglia. Aristofane, comunque, suggerisce a pi\u00f9 riprese nelle sue commedie la bassa estrazione sociale del poeta, confermata da Teofrasto: tuttavia, la sua cultura dimostra una educazione raffinata, acquisita dallo studio presso sofisti come Protagora, che non sarebbe stata possibile senza una condizione sociale agiata, come dimostrato anche dal fatto che avrebbe messo insieme una ricca biblioteca, una delle prime di cui si faccia menzione. Contemporaneo di Socrate, ne divenne amico.\nEuripide si propose pubblicamente come tragediografo a partire dal 455 a.C.: la sua prima opera, \"Le Peliadi\", ottenne il terzo premio. Divenne presto popolare, pur avendo ottenuto solo cinque vittorie, di cui una postuma: infatti Plutarco racconta, nella \"Vita di Nicia\", come nel 413 a.C., dopo il disastro navale di Siracusa, i prigionieri ateniesi in grado di recitare una tirata di Euripide venissero rilasciati.\nVerso il 408 a.C., sfiduciato dagli insuccessi, Euripide si ritirava a Magnesia, poi in Macedonia, alla corte di Archelao, dove sarebbe morto, si dice, sbranato dai cani (ma la notizia \u00e8 quantomeno dubbia) o ucciso da alcune donne mentre, di notte, si stava recando dall'amante di Archelao, Cratero.\nSolo dopo la sua morte gli ateniesi gli dedicarono nel 330 a.C. una statua di bronzo nel teatro di Dioniso.\nTragedie.\nDelle 92 opere attribuite in antichit\u00e0 ad Euripide, ci sono giunte integre solo 19 (18 tragedie e 1 dramma satiresco): \"Alcesti\" (438 a.C.); \"Medea\" (431 a.C.); \"Ippolito\" (428 a.C.); \"Gli Eraclidi\" (fra il 430 e il 427 a.C.); \"Andromaca\" (fra il 429 e il 425 a.C.); \"Ecuba\" (424 a.C.); \"Le Supplici\" (422 a.C.); \"Eracle\" (415 a.C.); \"Le Troiane\" (415 a.C.); \"Elettra\" (413 a.C.); \"Ifigenia in Tauride\" (413 a.C.); \"Elena\" (412 a.C.); \"Ione\" (forse del 412 a.C.); \"Le Fenicie\" (fra il 411 e il 409 a.C.); \"Oreste\" (408 a.C.); \"Ifigenia in Aulide\" (405 a.C.); \"Le Baccanti\" (405 a.C.), il \"Ciclope\", l'unico dramma satiresco giuntoci integro dall'antichit\u00e0, di datazione molto incerta, forse del 427 a.C. (?), e il \"Reso\", una tragedia di scarso valore, scritta probabilmente da un imitatore nel IV secolo a.C.\nEuripide mise in scena le sue tragedie nella seconda met\u00e0 del quinto secolo (la prima da noi conosciuta, bench\u00e9 appartenente a una fase gi\u00e0 matura della sua produzione, \u00e8 l\"Alcesti\" del 438; l'ultima \"Le Baccanti\", messe in scena postume nel 403). Agli inizi del IV secolo a.C. erano conservate dunque in Atene tutte le opere del poeta di Salamina (come attestato dalla \"Suda\" e dal \"Bios kai genos\" premesso ad alcuni manoscritti): novantadue tragedie facenti parte di ventitr\u00e9 tetralogie. L'oratore ateniese Licurgo impose, alla fine del IV secolo a.C., che le compagnie teatrali si attenessero ai testi ufficiali: ci\u00f2 conferma l'esistenza di veri e propri archivi dei testi scenici.\nUn secolo e mezzo pi\u00f9 tardi sopravvivono settantacinque tragedie, compresi otto drammi satireschi, e altre tre tragedie sicuramente spurie (\"Tenne\", \"Radamanto\", \"Piritoo\"): \u00e8 sulla base di questo materiale che i filologi alessandrini approntarono (nello specifico Aristofane di Bisanzio), alla met\u00e0 del III secolo, le proprie edizioni critiche, dotate di suddivisione colometrica, di commenti (generalmente su volume separato) e di \"hypotheseis\" (\"argumenta\"), cio\u00e8 brevi premesse con il nome della tragedia e dell'autore, l'anno\u00a0\u2013 se conosciuto\u00a0\u2013 di messa in scena, il risultato dell'agone e il nome delle altre tragedie della serie. Aristofane di Bisanzio, nell\"ipotesi\" della \"Medea\", ammette che il dramma satiresco della tetralogia corrispondente non si \u00e8 conservato. Probabilmente \u00e8 in questa fase che vengono spezzate le tetralogie a favore di edizioni in ordine alfabetico (di cui il manoscritto Laurenziano di Demetrio Triclinio sarebbe, in definitiva, l'ultimo erede).\nDurante l'et\u00e0 imperiale si procede ad una riorganizzazione del materiale ereditato dall'ellenismo, riducendo gli imponenti commenti a scoli o note a margine (quelli della Medea sono attribuiti a Didimo, di et\u00e0 augusta, e a Dionigi, posteriore a Didimo ma non facilmente identificabile), o, eventualmente, di glosse interlineari.\nAncora nel 1160 Giovanni Tzetzes dichiarava di aver letto cinquantaquattro tragedie di Euripide. Poi la IV Crociata e la presa di Costantinopoli determinarono l'incendio e il saccheggio della citt\u00e0, permettendo la sopravvivenza di una minima parte della tradizione classica ivi conservata.\nLa tradizione manoscritta euripidea, all'epoca della caduta di Bisanzio (1453), si divide in due rami: da un lato i codici di uso \u201cscolastico\u201d (corredati di scol\u00ee), suddivisi in gruppi di quattro o tre tragedie (\"Andromaca\", \"Alcesti\", \"Ippolito\" e \"Medea\" oppure \"Ecuba\", \"Oreste\" e \"Fenicie\", ed eventualmente \"Baccanti\", \"Troiane\" e \"Reso\"); dall'altro altre nove tragedie, con iniziale appartenente al gruppo E H I K (i cosiddetti \"drammi alfabetici\"), individuabili sul manoscritto Laurenziano L 32, composto entro il 1320 dal dotto bizantino Demetrio Triclinio e solitamente noto agli studiosi con la sigla L. Questo manoscritto comprende anche tutte le altre tragedie del canone scolastico (con l'eccezione delle \"Troiane\"). Da questa copia di lavoro sarebbe stato tratto un volume pi\u00f9 prezioso, il Vaticano Palatino greco 287 (P) (ma sui rapporti tra L e P il dibattito \u00e8 ancora aperto).\nComunque, a parte le 19 tragedie giunteci, abbiamo frammenti consistenti, tra citazioni e papiri, di: \"Alessandro\" (415 a.C., rappresentato con le \"Troiane\"); \"Andromeda\" (circa 412 a.C.); \"Antiope\" (data sconosciuta); \"Bellerofonte\" (data sconosciuta); \"Cresfonte\" (data sconosciuta); \"Eretteo\" (422 a.C.); \"Fetonte\" (circa 420 a.C.); \"I Cretesi\" (intorno al 435 a.C.); \"Filottete\" (prima del 431 a.C.); \"Ipsipile\" (circa 410 a.C.); \"Palamede\" (415 a.C., era il secondo dramma della cosiddetta \"Trilogia Troiana\", formata da \"Alessandro\", \"Palamede\" e \"Troiane\", pi\u00f9 il dramma satiresco \"Sisifo\". Euripide ottenne il secondo posto, dietro Senocle);\" Telefo\" (438 a.C., rappresentato con l\"Alcesti\").\nIl mondo poetico e concettuale di Euripide.\nLe innovazioni tecniche e stilistiche.\nLe peculiarit\u00e0 che distinguono le tragedie euripidee da quelle degli altri due drammaturghi sono, da un lato, la ricerca di sperimentazione tecnica attuata da Euripide in quasi tutte le sue opere e, dall'altro, la maggiore attenzione che egli presta alla descrizione dei sentimenti, di cui analizza l'evoluzione che segue il mutare degli eventi narrati.\nLa struttura della tragedia euripidea \u00e8 molto pi\u00f9 variegata e ricca di novit\u00e0 rispetto al passato, soprattutto per effetto di nuove soluzioni drammatiche, per un maggiore utilizzo del \"deus ex machina\", in particolare nelle tragedie pi\u00f9 tarde, e per la progressiva svalutazione del ruolo drammatico del coro, che tende ad assumere una funzione di pausa nell'azione. Anche lo stile risente della ricerca euripidea di rompere con la tradizione, mediante l'inserimento di parti dialettiche per allentare la tensione drammatica e l'alternanza delle modalit\u00e0 narrative.\nL'eroe euripideo.\nLa novit\u00e0 assoluta del teatro euripideo \u00e8 comunque rappresentata dal realismo con il quale il drammaturgo tratteggia le dinamiche psicologiche dei suoi personaggi. L'eroe descritto nelle sue tragedie non \u00e8 pi\u00f9 il risoluto protagonista dei drammi di Eschilo e di Sofocle, ma sovente una persona problematica ed insicura, non priva di conflitti interiori, le cui motivazioni inconsce vengono portate alla luce ed analizzate.\nProprio lo sgretolamento del tradizionale modello eroico porta alla ribalta del teatro euripideo le figure femminili. Euripide per\u00f2 dava delle connotazioni negative a queste donne, infatti molti studiosi delle sue opere, lo definirono \"misogino\" (cio\u00e8 colui che odia le donne), mentre altri pensavano che lui considerasse le donne perfette, e con questi testi voleva riuscire a trovare quel poco di peccatrice che c'\u00e8 in loro. Le protagoniste dei drammi, come Andromaca, Fedra e Medea, sono le nuove figure tragiche di Euripide, il quale ne tratteggia sapientemente la tormentata sensibilit\u00e0 e le pulsioni irrazionali che si scontrano con il mondo della ragione.\nEuripide espresse le contraddizioni di una societ\u00e0 che stava cambiando: nelle sue tragedie spesso le motivazioni personali entrano in profondo contrasto con le esigenze del potere e con i vecchi valori fondanti della polis. Il personaggio di Medea, ad esempio, arriva a uccidere i propri figli pur di non sottostare al matrimonio di convenienza di Giasone con Glauce, figlia di Creonte re di Corinto. Aristofane, il maestro riconosciuto della commedia, ci offre ne \"Le rane\" la cronaca del tempo riguardo alla disputa fra i tragediografi, e del pubblico che parteggiava per l'uno o per l'altro, presentando Euripide come un rozzo portatore di nuovi costumi.\nIl teatro di Euripide va, dunque, considerato come un vero e proprio laboratorio politico, non chiuso in se stesso ma, al contrario, affine ai mutamenti della storia fino all'accettazione ultima del regno di Macedonia.\nL'indagine dei caratteri.\nSe il pubblico dei contemporanei aveva faticato ad accettare alcuni aspetti di rottura di Euripide con la tradizione (ad esempio la sua visione della divinit\u00e0 tradizionale), il pubblico gi\u00e0 del secolo successivo apprezza molto quell\u2019indagine dei caratteri (caratteristica primaria in Euripide), nel momento in cui il IV sec. anche in filosofia si propone l\u2019indagine di carattere (Teofrasto scrive \"I caratteri\"). E questo fa s\u00ec che Euripide venga sentito come un apripista in questo senso. \nNell\u2019indagine psicologica dei suoi personaggi Euripide dedica grande attenzione alle fasce pi\u00f9 escluse: le donne, che risultavano pressoch\u00e9 assenti nella tragedia eschilea se non consideriamo il personaggio di Clitemnestra nell\"Agamennone\"; avevano una presenza gi\u00e0 significativa in Sofocle (le cui eroine spesso danno il nome alla tragedia), ma non ancora al livello che assegner\u00e0 loro Euripide. Ci sono anche altre fasce di esclusi prese in considerazione, per esempio stranieri o servi di vario livello, ai quali viene conferita un\u2019attenzione sconosciuta agli autori precedenti. Naturalmente in una considerazione di questo genere per le fasce deboli sono presenti tra le donne, gli stranieri, i servi anche gli sconfitti (che saranno anche donne nella rivisitazione in chiave femminile del mito troiano).\nBibliografia.\nEdizioni\nStudi"}
{"id": "690287", "revid": "2124998", "url": "https://it.wikipedia.org/wiki?curid=690287", "title": "Brenda Fricker", "text": "Biografia.\nNata a Dublino nel 1945 da padre irlandese e madre britannica, nutre da sempre una grande passione per la recitazione. Nel 1961, a soli 17 anni debutta a teatro. Tre anni dopo, nel 1964, esordisce al cinema in \"Schiavo d'amore\". La fama arriva parecchi anni dopo, quando nel 1990 interpreta la signora Brown nel film \"Il mio piede sinistro\". Questo ruolo le fa vincere un premio Oscar nella categoria miglior attrice non protagonista, oltre che una candidatura ai Golden Globes. Nell'arco di poco tempo, diventa una vera e propria star, conosciuta in tutto il mondo. Nel 2002 viene candidata ai Gemini Awards per la sua interpretazione nella serie televisiva \"Torso: The Evelyn Dick Story\"."}
{"id": "690292", "revid": "1305772", "url": "https://it.wikipedia.org/wiki?curid=690292", "title": "Alabama (disambigua)", "text": ""}
{"id": "690294", "revid": "14691", "url": "https://it.wikipedia.org/wiki?curid=690294", "title": "Bangles", "text": ""}
{"id": "690296", "revid": "77358", "url": "https://it.wikipedia.org/wiki?curid=690296", "title": "Arte visiva", "text": ""}
{"id": "690298", "revid": "4175", "url": "https://it.wikipedia.org/wiki?curid=690298", "title": "Circuito di East London", "text": "Il circuito di East London (nome ufficiale \"Prince George Circuit\") \u00e8 un circuito automobilistico permanente posto nella provincia dell'Eastern Cape, in Sudafrica. Ha ospitato tre edizioni del Gran Premio del Sudafrica di Formula 1 (nel 1962, nel 1963 e nel 1965). Il circuito, inaugurato negli anni trenta, era lungo 3.920 metri, era molto veloce e si girava in senso orario; dopo il rettilineo iniziale c'era una curva veloce (la \"Potters Pars\") seguita da un rettilineo spezzato da una semicurva (la \"Rifle Bend\") poi c'era la \"Cocobana Corner\" e il \"Beach Straight\" spezzato dalla curva \"Butts Bend\", seguivano le curve \"The Esses\", \"Cox's\" e \"The Sweep\", poi il \"Back Straight\" e infine la curva \"Beacon Bend\" che reimmetteva sul rettilineo di partenza."}
{"id": "690299", "revid": "15756", "url": "https://it.wikipedia.org/wiki?curid=690299", "title": "Titano (astronomia)", "text": "Titano \u00e8 il pi\u00f9 grande satellite naturale del pianeta Saturno e uno dei corpi rocciosi pi\u00f9 massicci dell'intero sistema solare; supera in dimensioni (ma non per massa) il pianeta Mercurio mentre per dimensioni e massa \u00e8 il secondo satellite del sistema solare dopo Ganimede. Scoperto dall'astronomo olandese Christiaan Huygens il 25 marzo 1655, all'epoca Titano \u00e8 stata la prima luna osservata intorno a Saturno e la quinta nell'intero sistema solare. Si tratta inoltre dell'unico satellite del sistema solare in possesso di una densa atmosfera.\nTitano \u00e8 composto principalmente di ghiaccio d'acqua e materiale roccioso. La sua spessa atmosfera ha impedito l'osservazione della superficie, fino all'arrivo della missione spaziale \"Cassini-Huygens\" nel 2004, che ha permesso di raggiungere la superficie con un veicolo d'atterraggio. L'esplorazione della \"Cassini-Huygens\" ha portato alla scoperta di laghi di idrocarburi liquidi nelle regioni polari del satellite. Geologicamente la superficie \u00e8 giovane; sono presenti alcune montagne e dei possibili criovulcani, ma \u00e8 generalmente piatta e liscia con pochi crateri da impatto osservati.\nL'atmosfera di Titano \u00e8 composta al 95% da azoto; sono presenti inoltre componenti minori quali il metano e l'etano, che si addensano formando nuvole. La temperatura superficiale media \u00e8 molto vicina al punto triplo del metano dove possono coesistere le forme liquida, solida e gassosa di questo idrocarburo. Il clima, che include vento e pioggia di metano, ha creato caratteristiche superficiali simili a quelle presenti sulla Terra, come dune, fiumi, laghi e mari, e, come la Terra, presenta le stagioni. Con i suoi liquidi e la sua spessa atmosfera, Titano \u00e8 considerato simile alla Terra primordiale, ma con una temperatura molto pi\u00f9 bassa, dove il ciclo del metano sostituisce il ciclo idrologico presente invece sul nostro pianeta.\nOsservazione.\nTitano non \u00e8 visibile a occhio nudo. La sua magnitudine apparente quando osservato in opposizione dalla Terra arriva a +8,4, sensibilmente meno brillante rispetto ai satelliti medicei di Giove, che con magnitudini attorno alla quinta o anche inferiori potrebbero invece anche essere scorti a occhio nudo, se non fossero immersi nella luce del pianeta. Nonostante Titano non si discosti mai oltre una distanza angolare di 77 secondi d'arco da Saturno, \u00e8 agevolmente visibile attraverso piccoli telescopi (con diametro maggiore di ) o binocoli particolarmente potenti. Il diametro apparente del suo disco \u00e8 mediamente pari a 0,8 secondi d'arco; pu\u00f2 quindi essere risolto solo con grandi telescopi professionali.\nStoria delle osservazioni.\nScoperta e denominazione.\nTitano fu scoperto il 25 marzo 1655 dall'astronomo olandese Christiaan Huygens con un telescopio rifrattore di 57\u00a0mm di diametro e 310\u00a0mm di focale. Johannes Hevelius e Christopher Wren lo avevano osservato precedentemente, ma l'avevano scambiato per una stella fissa. Si trattava del primo satellite naturale a essere individuato dopo i satelliti galileiani di Giove.\nHuygens lo denomin\u00f2 semplicemente, in lingua latina, \"Luna Saturni\" (\"il satellite di Saturno\") ad esempio nell'opera \"De Saturni Luna observatio nova\" del 1656. Quando pi\u00f9 tardi Giovanni Domenico Cassini scopr\u00ec quattro nuovi satelliti, li volle chiamare Teti, Dione, Rea e Giapeto (complessivamente noti come satelliti lodicei); la tradizione di battezzare i nuovi corpi celesti scoperti in orbita attorno a Saturno prosegu\u00ec e Titano inizi\u00f2 a essere designato, nell'uso comune, come Saturno VI, perch\u00e9 apparentemente sesto in ordine di distanza dal pianeta.\nIl nome di Titano venne suggerito per la prima volta da John Herschel (figlio del pi\u00f9 celebre William Herschel) nella sua pubblicazione \"Risultati delle osservazioni astronomiche condotte presso il Capo di Buona Speranza\" del 1847. Di conseguenza inizi\u00f2 la tradizione di denominare gli altri satelliti saturniani in onore dei titani della mitologia greca o delle sorelle e dei fratelli di Crono.\nDalla scoperta all'era spaziale.\nPrima dell'era spaziale non furono registrate molte osservazioni di Titano. Nel 1907 l'astronomo spagnolo Josep Comas i Sol\u00e0 osserv\u00f2 un oscuramento al bordo di Titano, la prima evidenza che esso era dotato di un'atmosfera. Nel 1944 Gerard P. Kuiper utilizzando una tecnica spettroscopica rilev\u00f2 la presenza di metano nell'atmosfera.\nMissioni spaziali.\nPrime missioni.\nLa prima sonda spaziale a visitare il sistema di Saturno fu il \"Pioneer 11\" nel 1979, che conferm\u00f2 che Titano era troppo freddo per poter sostenere la vita. Il \"Pioneer 11\" trasmise le prime immagini ravvicinate di Saturno e Titano, la cui qualit\u00e0 fu poi superata da quelle delle due \"Voyager\", che sarebbero transitate per il sistema nel 1980 e nel 1981.\nLa traiettoria della \"Voyager 1\", in particolare, fu modificata per ottenere un sorvolo ravvicinato di Titano (impedendole in tal modo di raggiungere Plutone), ma non era provvista di alcuno strumento in grado di vedere attraverso la densa atmosfera del satellite, circostanza che non era stata prevista. Solo molti anni pi\u00f9 tardi tecniche di manipolazione intensiva delle immagini riprese attraverso il filtro arancione della sonda hanno permesso di ricavare quelle che sono a tutti gli effetti le prime fotografie mai scattate della regione luminosa di Xanadu, ritenuta dagli scienziati un altopiano, e la pianura scura di Shangri-La.\nQuando la \"Voyager 2\" raggiunse il sistema di Saturno apparve chiaro che un possibile cambio di traiettoria per favorire un incontro ravvicinato con Titano avrebbe impedito la prosecuzione del viaggio verso Urano e Nettuno. Dati gli scarsi risultati ottenuti dalla sonda gemella, la NASA decise di rinunciare alla possibilit\u00e0 e la sonda non fu attivamente impiegata per uno studio intensivo di Titano.\nCassini-Huygens.\nAnche dopo le missioni delle due \"Voyager\", la superficie di Titano rimaneva sostanzialmente un mistero, cos\u00ec come lo era stato nel XVII secolo per Giovanni Cassini e Christiaan Huygens.\nLa grande mole di dati conosciuti sul satellite \u00e8 quasi interamente dovuta alla missione spaziale italo-euro-statunitense che porta il nome dei due astronomi del passato, la \"Cassini-Huygens\". La sonda ha raggiunto Saturno il 1\u00ba luglio 2004 quando ha avviato le prime attivit\u00e0 di mappatura della superficie di Titano attraverso strumenti radar. Il primo sorvolo diretto del satellite \u00e8 avvenuto il 26 ottobre 2004 a una distanza record di appena dall'atmosfera titaniana. Gli strumenti della \"Cassini\" hanno individuato strutture superficiali chiare e scure che sarebbero state invisibili all'occhio umano.\nHuygens.\nDalla sonda madre \u00e8 stato sganciato il modulo di terra \"Huygens\", privo di motori, che il 14 gennaio 2005 si \u00e8 tuffato con successo nella densa atmosfera di Titano raggiungendone la superficie dopo una discesa di circa due ore. La sonda era equipaggiata per galleggiare temporaneamente su eventuali mari o laghi la cui esistenza era stata ipotizzata, ma atterr\u00f2 su un suolo apparentemente asciutto. La consistenza \u00e8 tuttavia risultata simile a quella della sabbia bagnata ed \u00e8 stato ipotizzato che il terreno possa essere periodicamente irrorato da flussi liquidi. Il \"sorvolo ravvicinato\" pi\u00f9 vicino \"Cassini\" lo fece il 21 giugno 2010, transitando a 880\u00a0km dalla superficie. Le regioni dove sono stati trovati abbondanti liquidi, sotto forma di laghi e mari, erano concentrate soprattutto nei pressi del polo nord.\nLa sonda \"Huygens\" si pos\u00f2 sulla superficie di Titano il 14 gennaio 2005, non lontano da una zona ora chiamata Adiri. La sonda fotograf\u00f2 un altopiano chiaro, composto principalmente da ghiaccio, letti di fiumi scuri, dove si ritiene scorra periodicamente metano liquido, e pianure, anch'esse scure, dove questi liquidi si raccolgono provenienti dall'altopiano. Dopo essere atterrata, \"Huygens\" fotograf\u00f2 una piana scura coperta da piccole rocce e sassi, composti da ghiaccio d'acqua. Nell'unica foto ripresa da Huygens, le due rocce che appaiono appena in basso del centro dell'immagine sono pi\u00f9 piccole rispetto alle apparenze: quella di sinistra \u00e8 di 15 centimetri di diametro e quella nel centro 4 centimetri, e distano circa 85 centimetri dalla sonda. Le rocce mostrano segni di erosione alla base, che suggerisce una possibile attivit\u00e0 fluviale. La superficie, pi\u00f9 scura del previsto, \u00e8 costituita da una miscela di acqua e idrocarburi ghiacciati. Ben visibile \u00e8 anche la foschia di idrocarburi sovrastante il paesaggio. Nel marzo 2007, la NASA, l'ESA e la COSPAR decisero di nominare il sito di atterraggio della sonda Hubert Curien Memorial Station, in memoria dell'ex presidente dell'ESA.\nOltre a osservazioni di telerilevamento (una camera e una radar SAR) Huygens ha fornito una serie di registrazioni dei suoni atmosferici (in particolare del rombo del vento durante l'atterraggio) captati dalla sonda durante la discesa. Le registrazioni audio sono state realizzate in laboratorio elaborando i dati forniti dai microfoni montati sulla sonda (\"Acoustic Sensor Unit\").\nProposte di missioni future.\nConsiderato l'interesse sollevato nella comunit\u00e0 scientifica sin dai primi risultati della missione \"Cassini-Huygens\", le principali agenzie spaziali hanno valutato varie proposte per missioni spaziali successive. Nel 2006, la NASA ha studiato una missione che prevedeva l'esplorazione dei maggiori laghi di Titano tramite un lander galleggiante, per un periodo di 3-6 mesi, denominata \"Titan Mare Explorer\". Il lancio era stato proposto per il 2016, con arrivo su Titano nel 2023; tuttavia, nel 2012, l'agenzia spaziale statunitense ha preferito privilegiare una missione meno avveniristica quale \"InSight\", destinata allo studio di Marte. Il progetto del lander acquatico su Titano conflu\u00ec nella missione \"Titan Saturn System Mission\" (TSSM), proposta come una possibile missione congiunta della NASA e dell'ESA, diretta all'esplorazione di Titano ed Encelado. La missione comprende un orbiter per lo studio di Titano e degli altri corpi che compongono il sistema di Saturno, una mongolfiera per lo studio dell'atmosfera e della superficie di Titano e un lander acquatico, TiME, per lo studio dei mari. Nonostante nel febbraio del 2009 sia stata data la priorit\u00e0 alla missione \"Europa Jupiter System Mission\", ufficialmente la TSSM rimane in gara per una successiva selezione di una missione con lancio successivo al 2020.\nNel 2012 Jason Barnes, uno scienziato dell'Universit\u00e0 dell'Idaho propose un'altra missione, la \"Aerial Vehicle for In-situ and Airborne Titan Reconnaissance\" (AVIATR). Il progetto prevede il volo nell'atmosfera di Titano di un aereo senza pilota o comandato da un drone, per catturare immagini in alta definizione della superficie. Il progetto, che stimava un costo di 715 milioni di dollari non \u00e8 stato tuttavia approvato dalla NASA e il suo futuro rimane incerto.\nLa societ\u00e0 privata spagnola SENER e il Centro de Astrobiologia di Madrid hanno progettato nel 2012 un altro lander acquatico per l'esplorazione di un lago. La sonda \u00e8 stata denominata \"Titan Lake In-situ Sampling Propelled Explorer\" (TALISE) e si differenzia dalla proposta TiME principalmente perch\u00e9 sarebbe dotata di un proprio sistema di propulsione che le consentirebbe di spostarsi liberamente, per un periodo di 6 mesi, attraverso il Ligeia Mare.\nNel 2015 il \"NASA Institute for Advanced Concepts\" ha finanziato, tra gli altri, uno studio per la progettazione di un sottomarino per l'esplorazione dei mari di Titano.\nNel 2019 \u00e8 stata finalmente approvata una nuova missione su Titano, che partir\u00e0 nel 2026 e arriver\u00e0 nel sistema di Saturno nel 2034. Si tratta della missione \"Dragonfly\", il cui principale veicolo di studio sar\u00e0 un drone alimentato da un generatore termoelettrico a radioisotopi al plutonio 238, tipico sistema usato dove l'energia solare \u00e8 esigua. Il drone voler\u00e0 con agilit\u00e0 sfruttando la bassa gravit\u00e0 e l'elevata densit\u00e0 dell'atmosfera. L'esplorazione inizier\u00e0 dal cratere Selk e potr\u00e0 allargarsi ad altre zone grazie alla versatilit\u00e0 del movimento del robot.\nParametri orbitali e rotazione.\nTitano ruota attorno a Saturno in 15 giorni e 22 ore, su un'orbita avente un semiasse maggiore di e un'eccentricit\u00e0 di 0,028, quindi relativamente bassa, e un'inclinazione di 0,33\u00b0 rispetto al piano equatoriale di Saturno. Come la Luna e molti altri satelliti dei giganti gassosi, il suo periodo orbitale \u00e8 identico al suo periodo di rotazione; Titano \u00e8 quindi in rotazione sincrona con Saturno.\nTitano \u00e8 in risonanza orbitale 3:4 con il piccolo e irregolare Iperione. Da un'analisi basata su modelli teorici \u00e8 ritenuta improbabile un'evoluzione lenta e progressiva della risonanza, durante la quale Iperione sarebbe migrato da un'orbita caotica all'attuale. Piuttosto Iperione si \u00e8 probabilmente formato in una fascia orbitale stabile mentre Titano, pi\u00f9 massiccio, assorbiva o scacciava gli oggetti che gli si trovavano in fasce orbitali intrinsecamente instabili.\nFormazione.\nNon \u00e8 completamente chiaro come si sia formato Titano, in quanto alcune anomalie osservate non sono spiegabili dai modelli attualmente conosciuti. Si pensa che le lune di Giove e Saturno si siano formate per co-accrescimento, un processo simile a quello che si crede abbia formato i pianeti del sistema solare; quando i giovani giganti gassosi si formarono, erano circondati da dischi circumplanetari il cui materiale gradualmente si aggregava formando diversi satelliti di dimensioni medio-grandi. Tuttavia, esistono sostanziali differenze tra le lune del sistema di Giove e quelle di Saturno: Giove possiede quattro grandi satelliti, i satelliti medicei, con orbite pressoch\u00e9 circolari (come i pianeti) ed \u00e8 privo di lune di medie dimensioni, mentre al contrario Titano domina di gran lunga il sistema di Saturno costituendo da solo il 96% della massa orbitante attorno al pianeta, inoltre possiede un'eccentricit\u00e0 orbitale relativamente alta, che non pu\u00f2 essere spiegata dal solo co-accrescimento. Un modello proposto nel 2012 per la formazione di Titano \u00e8 che il sistema di Saturno fosse popolato in origine da un gruppo di lune simili ai satelliti galileiani di Giove, ma che una serie di impatti giganti sconvolse il sistema frantumandole. Successivamente, mentre la maggior parte del materiale in orbita attorno a Saturno form\u00f2 Titano, i detriti si aggregarono formando le lune di medie dimensioni, come ad esempio Giapeto e Rea. I violenti impatti e l'origine tardiva spiegherebbero l'eccentricit\u00e0 orbitale di Titano, la presenza di satelliti di medie dimensioni e la grande attivit\u00e0 geologica della maggior parte dei satelliti saturniani.\nUn'analisi del 2014 dell'azoto atmosferico di Titano ha suggerito che provenisse da materiale simile a quello trovato nella Nube di Oort e non da materia presente durante il co-accrescimento di materiale attorno a Saturno.\nUno studio del 2015 di Ren\u00e8 Heller considera l'ipotesi della grande virata per spiegare l'assenza di atmosfera delle lune galileane di Giove in netto contrasto con la densa atmosfera di Titano; in particolare l'autore ha preso a confronto la formazione e l'evoluzione di Ganimede e Callisto, simili per massa e composizione chimica a Titano, suggerendo che la formazione di quest'ultimo sia stata molto pi\u00f9 lenta di quella dei satelliti gioviani. I quattro satelliti medicei sono generalmente considerati un sottoprodotto della formazione del pianeta stesso, gi\u00e0 completamente formatosi prima della migrazione verso l'interno del sistema solare. Quando Giove si avvicin\u00f2 fino a 1,5 UA dal Sole la radiazione ad alta energia della giovane stella dissip\u00f2 le atmosfere primordiali delle sue lune per fotolisi. Saturno, meno massiccio, quando migr\u00f2 assieme a Giove verso l'interno (fino a 2 UA dal Sole) si stava ancora accrescendo e solo dopo la virata verso l'esterno del sistema solare si form\u00f2 Titano, quando per\u00f2 il pianeta si trovava gi\u00e0 a 7 UA, dove la radiazione ultravioletta del Sole non era sufficiente per causare una fuga atmosferica su Titano.\nCaratteristiche fisiche.\nTitano ha un diametro di , maggiore di quello di Mercurio (). Prima dell'esplorazione della sonda \"Voyager 1\" Titano era ritenuto il satellite pi\u00f9 grande del sistema solare, con un diametro superiore a quello di Ganimede (). Tuttavia le osservazioni dalla Terra avevano sovrastimato le dimensioni reali del corpo, a causa della sua densa atmosfera che lo faceva apparire di dimensioni maggiori.\nLa massa di Titano \u00e8 , che equivale a 1/44 della massa terrestre, 2,5 volte inferiore a quella di Mercurio nonostante il pianeta sia pi\u00f9 piccolo. Anche in termini di massa Titano \u00e8 al secondo posto tra i satelliti naturali del sistema solare, leggermente superato anche in questo caso da Ganimede.\nLe propriet\u00e0 fisiche di Titano sono simili a quelle di Ganimede e Callisto, e sulla base della sua densit\u00e0, pari a 1,88 g/cm\u00b3, si pu\u00f2 ritenere che il satellite sia formato verosimilmente per met\u00e0 da ghiaccio e per l'altra met\u00e0 da materiale roccioso. Titano, nonostante abbia una composizione chimica molto simile a quella degli altri satelliti naturali di Saturno come Dione, Encelado e in particolar modo Rea, presenta una densit\u00e0 maggiore per via della compressione gravitazionale.\nStruttura interna.\nLa sua struttura interna \u00e8 probabilmente stratificata, con un nucleo roccioso dal diametro di circa circondato da strati composti da diverse forme cristalline del ghiaccio. L'interno di Titano potrebbe essere ancora caldo e vi potrebbe essere uno strato liquido composto da acqua e ammoniaca situato fra il nucleo roccioso e la crosta ghiacciata. Prove a sostegno di questa ipotesi sono state scoperte dalla sonda \"Cassini\", nella forma di onde radio ELS naturali, nell'atmosfera della luna. Si ritiene che la superficie di Titano sia poco riflettente per le onde ELS; quindi queste dovrebbero venir riflesse da una superficie di separazione tra uno strato ghiacciato e uno liquido in un oceano presente al di sotto della superficie. Inoltre, dal confronto fra le immagini raccolte nell'ottobre del 2005 e il maggio del 2007, appare evidente una traslazione della crosta anche di , per effetto dei venti atmosferici. Ci\u00f2 avvalora l'ipotesi della presenza di uno strato liquido all'interno del satellite sul quale galleggerebbe il leggero strato superficiale.\nAnalizzando dati della sonda Cassini, nel 2014 alcuni ricercatori del Jet Propulsion Laboratory hanno presentato un modello della struttura interna di Titano: il guscio esterno di Titano \u00e8 rigido e la densit\u00e0 presente al suo interno sarebbe relativamente elevata per poter spiegare i dati sulla gravit\u00e0 riscontrati, l'oceano sotto la superficie della luna dovrebbe essere composto da acqua mista a diversi sali di zolfo, sodio e potassio, rendendo l'oceano paragonabile a quello dei laghi e mari pi\u00f9 salati della Terra, come ad esempio il Mar Morto.\nSuperficie.\nLa superficie di Titano \u00e8 complessa, in alcune zone fluida, e geologicamente giovane. Titano esiste sin dalla formazione del sistema solare, ma la sua superficie \u00e8 molto pi\u00f9 giovane, tra 100 milioni e 1 miliardo di anni. L'atmosfera di Titano \u00e8 due volte pi\u00f9 spessa di quella terrestre, rendendo difficile per gli strumenti astronomici fotografarla nello spettro della luce visibile. La sonda Cassini ha utilizzato strumenti a infrarossi, altimetria radar e radar ad apertura sintetica (SAR) per mappare porzioni di Titano durante i suoi voli ravvicinati. Le prime immagini hanno rivelato una geologia diversificata, con alcune regioni lisce e irregolari, mentre altre sembrano di origine criovulcanica, probabilmente frutto di acqua miscelata con ammoniaca fuoriuscita dal sottosuolo. Ci sono anche prove che la crosta di ghiaccio di Titano potrebbe essere sostanzialmente rigida, il che suggerirebbe una scarsa attivit\u00e0 geologica. Altre caratteristiche ancora sono regioni che mostrano lunghe striature, alcune delle quali si estendono per centinaia di chilometri, e la cui causa potrebbero essere delle particelle trasportate dal vento.\nLa missione \"Cassini\" ha rilevato che la superficie di Titano \u00e8 relativamente liscia; le poche formazioni simili a crateri da impatto sembra siano state riempite da piogge di idrocarburi o vulcani. L'altimetria del radar suggerisce che le variazioni di altitudine sono tipicamente dell'ordine di 150 metri, tuttavia, alcune aree raggiungono fino a 500 metri di altitudine e le montagne pi\u00f9 alte arrivano fino a pi\u00f9 di un chilometro d'altezza\nLa superficie di Titano \u00e8 segnata da vaste regioni di terreno chiaro e scuro, inclusa un'area grande come l'Australia identificata dalle immagini all'infrarosso provenienti dal telescopio spaziale Hubble e dalla sonda \"Cassini\". Questa regione \u00e8 stata chiamata \"Xanadu\" ed \u00e8 relativamente elevata. Ci sono altre zone scure presenti su Titano osservate dal suolo e dalla sonda \"Cassini\", tra i quali Ligeia Mare, il secondo mare pi\u00f9 grande di Titano, composto da metano quasi completamente puro.\nInoltre la \"Cassini\" ha osservato variazioni della superficie coerenti con eruzioni di criovulcani. A differenza dei vulcani attivi sulla Terra i vulcani di Titano eruttano presumibilmente acqua, ammoniaca (che non potrebbe essere altres\u00ec presente in superficie, la cui identificazione appare ancora dubbia) e metano nell'atmosfera, dove congelano rapidamente ricadendo al suolo. Un'alternativa a questa ipotesi \u00e8 che le variazioni superficiali siano derivate dallo spostamento di detriti in seguito a piogge di idrocarburi.\nLaghi.\nL'ipotesi dell'esistenza su Titano di laghi e mari di metano venne suggerita gi\u00e0 ai tempi dei dati ricevuti dalle Voyager 1 e 2 sull'atmosfera, sulla sua composizione, densit\u00e0 e temperatura, e un'ulteriore conferma della presenza del metano allo stato liquido arriv\u00f2 nel 1995, con osservazioni radar da terra e dal telescopio spaziale Hubble. La conferma definitiva si ebbe con analisi dei dati raccolti dalla sonda \"Cassini\": inizialmente non si evidenziarono prove certe dai primi dati, tuttavia nel giugno 2005, al polo sud, venne identificato il primo potenziale lago in un'area molto buia, successivamente chiamato Ontario Lacus, probabilmente creato dalla precipitazioni da nubi di metano. Dai dati del flyby del 22 luglio 2006, la Cassini riprese delle immagini alle latitudini settentrionali del satellite, nelle quali risaltavano grandi aree lisce che punteggiano la superficie vicino al polo. Sulla base di queste osservazioni, l'esistenza di laghi pieni di metano sulla superficie di Titano venne confermata nel gennaio 2007. I laghi di Titano divennero cos\u00ec le prime distese liquide stabili scoperte al di fuori della Terra. Alcuni di essi si trovano in depressioni topografiche e sembrano avere canali associati e collegati con essi.\nLa scoperta confermava la teoria che sul satellite di Saturno sia presente un ciclo idrologico basato sul metano analogo a quello terrestre basato sull'acqua. Sono stati infatti trovati indizi consistenti di fenomeni di evaporazione, piogge e canali naturali scavati da fluidi.\nNel dicembre del 2009 la NASA ha annunciato ufficialmente, dopo esserne stata a conoscenza fin dal 2007, la presenza di un lago di metano, battezzato Kraken Mare, dall'estensione di . Il lago non \u00e8 stato osservato direttamente dagli scienziati, ma la sua presenza \u00e8 stata intuita grazie ai dati elaborati dallo spettrometro a infrarossi presente sulla sonda \"Cassini\". Il secondo grande lago di cui si \u00e8 attestata l'esistenza \u00e8 stato il Ligeia Mare, a questi due sono seguiti molti altri laghi di dimensioni inferiori. Dalle immagini scattate dalla sonda nel dicembre del 2012, alcune evidenziano una vallata che sfocia nel Kraken Mare, attraversata da un fiume di idrocarburi lungo quasi 400\u00a0km.\nLe prime osservazioni radar sull'Ontario Lacus riprese tra il 2009 e 2010 mostravano che era una distesa liquida superficiale, con profondit\u00e0 che arrivavano al massimo tra 4 e 7\u00a0m, al contrario, le osservazioni condotte successivamente sul Ligeia Mare, i cui dati sono stati pubblicati nel 2014, mostravano una profondit\u00e0 media di 20\u201340\u00a0m, e in diversi punti la profondit\u00e0 massima era certamente oltre i 200 metri.\nNel 2016, la Cassini ha trovato la prima prova di canali di liquidi su Titano, osservando una serie di profondi e scoscesi canyon che sfociano nel Ligeia Mare. Questa rete di canyon, chiamata Vid Flumina, \u00e8 profonda da 240 a 570 metri e le sue \"rive\" hanno pendenze superiori a 40\u00b0. Si pensa che si sia formato da un sollevamento della crosta, come il Grand Canyon della Terra, o da un abbassamento del livello del mare, o forse da una combinazione delle due cose. Tale erosione evidenziata dalle immagini della Cassini suggerisce che la presenza di flussi di liquidi in questa regione di Titano persista da migliaia di anni.\nCrateri.\nLa sonda \"Cassini\" individu\u00f2 pochi crateri da impatto sulla superficie di Titano, indicando che la sua superficie \u00e8 relativamente giovane. Tra i crateri scoperti, i pi\u00f9 rilevanti sono il Menrva, il cui bacino ad anelli ha un diametro di 400\u00a0km; il Sinlap, un cratere a fondo piatto di 80\u00a0km di diametro; e il cratere Ksa, di 29\u00a0km di diametro, con un picco centrale e un fondo scuro. \"Cassini \"ha individuato anche oggetti circolari sulla superficie che potrebbero essere correlati a impatti, ma le loro caratteristiche rendono incerta la loro identificazione. Per esempio, un anello di materiale trasparente di 90\u00a0km di diametro chiamato Guabonito potrebbe essere un cratere parzialmente sepolto da sedimenti. Altre aree simili si trovano nelle aree scure Shangri-La e Aaru, e altri oggetti circolari sono stati osservati in alcune zone di Xanadu durante il passaggio della Cassini del 30 aprile 2006.\nModelli elaborati prima della missione Cassini su traiettorie e angoli di collisione suggeriscono che, dove l'oggetto impatta la crosta di ghiaccio d'acqua, una piccola porzione di materiale espulso potrebbe rimanere allo stato liquido dentro al cratere per diversi secoli, una durata sufficiente per la sintesi delle molecole precursori della vita. L'atmosfera di Titano potrebbe fare in parte da scudo per la superficie, riducendo il numero di impatti e di conseguenza dei crateri della met\u00e0.\nCriovulcanesimo e montagne.\nTitano potrebbe essere soggetto a fenomeni di criovulcanismo, tuttavia nessuna caratteristica superficiale ripresa dalla sonda \"Cassini\" pu\u00f2 con assoluta certezza essere interpretata come criovulcano. Il rilevamento dell'argon-40 nell'atmosfera di Titano nel 2004 indicava la presenza di pennacchi di una miscela di liquidi composta da acqua e ammoniaca, inoltre l'attivit\u00e0 vulcanica di Titano spiegherebbe la presenza continua del metano in superficie, che difficilmente sarebbe duratura se non ci fosse un rifornimento di metano dall'interno del satellite.\nIn uno studio di Moore e Pappalardo del 2008, viene suggerita l'ipotesi alternativa che in realt\u00e0 l'interno di Titano possa essere completamente inattivo, con una spessa crosta di ghiaccio che ricopre un oceano di ammoniaca. Le caratteristiche superficiali che potrebbero far pensare a criovulcani sono, secondo gli autori di questo studio, riconducibili a fenomeni meteorologici, come a venti e a depositi ed erosioni causate da fiumi di liquidi, o anche alla perdita di massa. La stessa Ganesa Macula, che inizialmente si pensava fosse un cratere vulcanico, da rilievi topografici ottenuti nel 2008 dalla Cassini da diverse angolazioni, pare sia una depressione o un cratere da impatto che ha subito una notevole erosione per fenomeni meteorologici.\nNel 2010 venne annunciata una probabile formazione criovulcanica, Sotra Patera, precedentemente nota come Sotra Facula e assomigliante ai farrum di Venere. Si tratta di una catena di almeno tre montagne che arrivano a 1\u00a0000-1\u00a0500 metri d'altezza, e che sono sormontate da diversi crateri. Il terreno circostante le loro basi sembra ricoperto di \"lava congelata\".\nLe montagne pi\u00f9 alte di Titano si trovano nei pressi dell'equatore; si pensa che siano di origine tettonica, come sulla Terra, e la loro formazione potrebbe essere stata causata dalle forze mareali di Saturno. Nel 2016, il team della missione \"Cassini\" ha annunciato quella che ritengono essere la montagna pi\u00f9 alta su Titano: situata nella Mithrim Montes, \u00e8 alta .\nSe il vulcanismo su Titano esiste davvero, l'ipotesi \u00e8 che sia guidato dall'energia rilasciata dal decadimento degli elementi radioattivi all'interno del mantello, come lo \u00e8 sulla Terra. Il magma sulla Terra \u00e8 costituito da roccia fusa, meno densa della solida crosta rocciosa attraverso la quale erutta. Poich\u00e9 il ghiaccio \u00e8 meno denso dell'acqua, il magma acquoso di Titano sarebbe pi\u00f9 denso della sua solida crosta ghiacciata e questo significa che il criovulcanismo su Titano richiederebbe una grande quantit\u00e0 di energia aggiuntiva per funzionare, probabilmente derivato dal riscaldamento mareale del vicino Saturno. Il ghiaccio a bassa pressione, che ricopre uno strato liquido di solfato d'ammonio, sale in modo dinamico e il sistema instabile pu\u00f2 produrre grossi pennacchi che fuoriescono dalla superficie.\nTitano potrebbe essere stato geologicamente molto pi\u00f9 attivo in passato; i modelli dell'evoluzione interna di Titano suggeriscono che la crosta fosse spessa solo 10 chilometri fino a circa 500 milioni di anni fa, consentendo a grandi quantit\u00e0 di magma d'acqua a bassa viscosit\u00e0 di fuoriuscire dai criovulcani e di cancellare tutte le caratteristiche superficiali formatesi prima di quel momento. Successivamente, quando la crosta raggiunse lo spessore di 50 km, imped\u00ec la costante riemersione del magma e qualsiasi criovulcano attivo dopo quel momento avrebbe eruttato magma acquoso molto pi\u00f9 denso e viscoso con maggiori quantit\u00e0 di ammoniaca e metanolo. Ci\u00f2 suggerirebbe che il metano di Titano non viene pi\u00f9 aggiunto costantemente alla sua atmosfera e potrebbe esaurirsi completamente nel giro di poche decine di milioni di anni.\nZone equatoriali.\nNelle prime immagini della superficie di Titano prese dai telescopi terrestri nei primi anni 2000, furono scoperte ampie regioni di terreno scuro a cavallo dell'equatore. Prima dell'arrivo della \"Cassini\", si pensava che queste regioni fossero mari di idrocarburi liquidi. Le immagini radar catturate dalla sonda spaziale hanno invece rivelato che alcune di queste regioni erano vaste pianure ricoperte da dune longitudinali, alte fino a 100 metri, larghe circa un chilometro e lunghe da decine a centinaia di chilometri. Solitamente dune di questo tipo sono sempre allineate con la direzione media del vento, tuttavia, nel caso di Titano, i venti costanti di superficie provenienti da est si combinano con venti di marea variabili (circa 0,5 metri al secondo), causati dalle forze di maree esercitate da Saturno, che \u00e8 400 volte pi\u00f9 intensa delle forze di marea della Luna sulla Terra e che tendono a guidare il vento verso l'equatore. Questo modello di vento in teoria causa l'accumulo graduale di granelli in superficie che formano lunghe dune parallele allineate da ovest a est. Le dune si interrompono nei pressi delle montagne, dove la direzione del vento varia.\nInizialmente si presumeva che le dune longitudinali fossero formate da venti moderatamente variabili che seguono una direzione media o si alternano tra due direzioni diverse. Osservazioni successive indicano invece che le dune puntano verso est sebbene le simulazioni climatiche indicano che i venti di superficie di Titano dovrebbero spirare verso ovest. A meno di 1 metro al secondo le brezze non sono abbastanza potenti da sollevare e trasportare il materiale di superficie, e le recenti simulazioni al computer indicano che le dune possono essere il risultato di rari venti di tempesta che avvengono solo ogni quindici anni, quando Titano si trova all'equinozio. Queste tempeste producono forti correnti discendenti, che scorrono verso est fino a 10 metri al secondo quando raggiungono la superficie.\nLa \"sabbia\" su Titano non \u00e8 probabilmente composta da piccoli granelli di silicati come la sabbia sulla Terra, ma potrebbe essersi formata quando il metano liquido piovuto ha creato alluvioni improvvise, erodendo il substrato roccioso di ghiaccio d'acqua. Un'alternativa a questa teoria potrebbe essere che la sabbia provenga da solidi organici chiamati toline, prodotti da reazioni fotochimiche nell'atmosfera di Titano. Gli studi sulla composizione delle dune nel maggio 2008 hanno rivelato che possedevano meno acqua rispetto al resto di Titano e quindi sono molto probabilmente derivate da fuliggine organica come i polimeri di idrocarburi che si aggregano insieme dopo essere piovuti sulla superficie. I calcoli indicano che la sabbia su Titano ha una densit\u00e0 di un terzo rispetto alla sabbia terrestre. La bassa densit\u00e0 combinata con l'aridit\u00e0 dell'atmosfera di Titano potrebbe causare il raggruppamento dei grani a causa dell'elettricit\u00e0 statica. I deboli venti di superficie su Titano, che spirano a meno di , non riescono a spostare la sabbia verso ovest che rimane quindi immobile, ma l'arrivo dei forti venti delle tempeste stagionali possono invece spostarla verso est.\nDurante l'equinozio di Titano, tra il 2009-2010, la sonda \"Cassini\" ha osservato tre brillamenti nell'infrarosso di breve durata, le cui cause sono da attribuirsi a tempeste di polvere composta da particelle organiche solide di dimensioni micrometriche. Lo studio suggerisce che Titano sperimenta cicli attivi della polvere (come la Terra e Marte) che modificano nel corso del tempo le distese di dune equatoriali.\nAtmosfera.\nTitano \u00e8 l'unico satellite naturale del sistema solare a possedere una consistente atmosfera, composta per il 95% circa da azoto, da un 5% di metano e tracce minime di altri gas. Nella stratosfera l'azoto \u00e8 presente al 98,4%, contro l'1,4% di metano, il quale assieme all'etano costituisce il componente principale delle nubi.\nGi\u00e0 nel 1907 l'astronomo spagnolo Jos\u00e9 Comas y Sol\u00e1 osservando Titano aveva notato quello che viene chiamato oscuramento al bordo (dall'inglese \"limb darkening\"), riferendo di aver notato come il disco di Titano fosse pi\u00f9 scuro ai bordi rispetto al centro, ipotizzando che ci\u00f2 fosse dovuto a una spessa atmosfera. Nel 1944 Gerard Kuiper, facendo uso di tecniche spettroscopiche, stim\u00f2 la pressione parziale del metano in e conferm\u00f2 la presenza dell'atmosfera di Titano. In seguito le osservazioni condotte da distanza ravvicinata nell'ambito del programma Voyager hanno permesso di determinare che l'atmosfera titaniana \u00e8 quattro volte pi\u00f9 densa di quella terrestre, con una pressione alla superficie di circa il 50% maggiore, e il suo imponente spessore rende impossibile l'osservazione diretta della superficie. A causa della minor gravit\u00e0 della luna, l'atmosfera di Titano si estende maggiormente al di sopra della superficie rispetto all'atmosfera terrestre, arrivando a 600\u00a0km di altezza sulla superficie e anche pi\u00f9, considerando che \u00e8 stata rilevata la presenza di molecole complesse e ioni anche a un'altezza di 950\u00a0km sopra la superficie.\nLe osservazioni compiute della sonda Cassini suggeriscono che l'atmosfera di Titano ruota pi\u00f9 velocemente della sua superficie, cos\u00ec come avviene nel caso di Venere. La velocit\u00e0 dei venti su Titano \u00e8 stata misurata dalla velocit\u00e0 delle nubi, in realt\u00e0 poco presenti nell'atmosfera della luna. Tra una decina di nubi monitorate dalla sonda Cassini la velocit\u00e0 massima registrata \u00e8 stata di 34\u00a0m/s, coerente coi modelli meteorologici previsti per Titano.\nNel settembre 2013, \u00e8 stato rilevato propilene nell'atmosfera di Titano, ed era la prima volta che questo idrocarburo veniva trovato in un'atmosfera che non fosse quella terrestre. Alchene peraltro usato largamente sulla Terra per produrre materiale plastico, la sua scoperta risolve anche una lacuna risalente al passaggio della sonda Voyager 1, avvenuto nel 1980. La Voyager aveva rivelato la presenza di vari idrocarburi, prodotti dalla scissione del metano causati dalla radiazione solare, e aveva rilevato la presenza, oltre che del metano, dell'etano e del propano, tuttavia, non era rilevata traccia di propilene, molecola peraltro intermedia tra quelle pi\u00f9 pesanti, come il propano, e quelle pi\u00f9 leggere, come il propino. Osservazioni effettuate con il radiotelescopio ALMA hanno consentito di confermare la presenza in atmosfera di cianuro di vinile, un composto chimico organico le cui molecole, in particolari condizioni possono aggregarsi formando microscopiche strutture a bolla.\nClima.\nTitano riceve solo l'1% della radiazione solare che riceve la Terra e la sua temperatura superficiale \u00e8 di 94 K (\u2212179,2\u00a0\u00b0C). Il metano presente nell'atmosfera crea un effetto serra senza il quale Titano sarebbe di 21 K pi\u00f9 freddo. Tuttavia, esiste anche un effetto serra al contrario, creato dalla foschia ad alta quota, trasparente all'infrarosso ma che riflette la radiazione solare, e riduce la temperatura superficiale di 9 K. Sommando i due effetti risulta che la temperatura \u00e8 12 K maggiore della temperatura di equilibrio, cio\u00e8 94 K invece di 82 K.\nLe nubi di Titano, probabilmente composte da metano, etano e altre sostanze organiche semplici, sono sparse e variabili nella foschia generale dell'atmosfera. I risultati della sonda Huygens indicano che piovono periodicamente metano liquido e altri composti organici.\nLe nubi in genere coprono l'1% del disco di Titano, anche se sono stati osservati eventi in cui la copertura nuvolosa si espandeva rapidamente fino a coprire l'8% della superficie. Un'ipotesi afferma che le nubi si formino quando aumenta la radiazione solare che riscalda e solleva l'atmosfera, come avvenuto nelle regioni dell'emisfero meridionale, nel quale l'estate \u00e8 durata fino al 2010.\nVita su Titano.\nL'attuale composizione atmosferica di Titano \u00e8 ritenuta essere simile a quella della seconda atmosfera della Terra (quella che precedette e condusse allo sviluppo degli esseri viventi che rilasciarono l'ossigeno in atmosfera), sebbene non si possa stabilire una completa analogia perch\u00e9 Titano \u00e8 molto lontano dal Sole e piuttosto freddo. La presenza nell'atmosfera di composti organici complessi lo rende oggetto di notevole interesse per gli esobiologi. L'esperimento di Miller-Urey e altre prove in laboratorio dimostrano come si possano sviluppare, in un'atmosfera simile a quella di Titano e in presenza di radiazione ultravioletta, molecole complesse come la tolina.\nGli esperimenti suggeriscono che vi sia materiale organico sufficiente perch\u00e9 su Titano possa avvenire l'evoluzione chimica avvenuta sulla Terra. Perch\u00e9 questo avvenga, tuttavia, si presuppone che sia presente acqua liquida per periodi pi\u00f9 lunghi di quelli attualmente osservati. Se la crosta di Titano si compone grandemente di ghiaccio d'acqua, \u00e8 stato ipotizzato che un impatto ad alta velocit\u00e0 di un corpo celeste potrebbe comportare la formazione di un lago d'acqua che si manterrebbe liquida per centinaia d'anni, periodo sufficiente per la sintesi di molecole organiche complesse. Inoltre, se l'interno della luna fosse completamente roccioso, le maree gravitazionali di Saturno avrebbero condotto alla formazione di rilievi di altezze piuttosto significative; viceversa, le rilevazioni della sonda \"Cassini\" indicano che questi raggiungono altezze piuttosto modeste. Ci\u00f2 pu\u00f2 essere giustificato dalla presenza di un oceano di acqua mista ad ammoniaca sotto la crosta e, sebbene vi si raggiungerebbero condizioni estreme per organismi terrestri, \u00e8 stato comunque ipotizzato che possa ospitare organismi viventi.\nPotrebbero essersi evolute su Titano forme di vita che non hanno bisogno d'acqua liquida. Alcuni astrobiologi ritengono possibile infatti l'esistenza di forme di vita basate sul metano. Questa ipotesi \u00e8 supportata da alcune recenti osservazioni: molecole di idrogeno scendono nell'atmosfera di Titano e scompaiono in superficie, sulla quale \u00e8 stata altres\u00ec rivelata la mancanza di acetilene, composto che dovrebbe invece trovarvisi in abbondanza e che potrebbe essere la migliore fonte di energia per una vita a base di metano. Il ciclo degli idrocarburi imiterebbe dunque il ciclo dell'acqua sulla Terra ed eventuali organismi potrebbero utilizzare idrogeno e acetilene per produrre metano, senza necessit\u00e0 di acqua liquida.\nCome fatto notare dalla NASA in un articolo del giugno 2010: \"A oggi le forme di vita basate sul metano sono solo ipotetiche, gli scienziati non hanno ancora rilevato questa forma di vita da nessuna parte\", anche se alcuni di essi credono che queste firme chimiche sostengano l'argomento per una forma di vita primitiva ed esotica o siano un precursore della vita sulla superficie di Titano.\nNel febbraio 2015 \u00e8 stata modellata una ipotetica membrana cellulare in grado di funzionare in metano liquido con le stesse condizioni che avrebbe su Titano. Composta da piccole molecole di acrilonitrile contenenti carbonio, idrogeno e azoto, avrebbe la stessa stabilit\u00e0 e flessibilit\u00e0 delle membrane cellulari sulla Terra, che sono composte da fosfolipidi, composti di carbonio, idrogeno, ossigeno e fosforo. Questa ipotetica membrana cellulare \u00e8 stata denominata \"azotosome\", una combinazione di \"azote\", francese per azoto e \"liposoma\".\nTitano nella fantascienza.\nCircondato da una spessa atmosfera che ne rendeva invisibile e misteriosa la superficie, Titano \u00e8 stato lo scenario di numerose opere letterarie fantascientifiche, spesso citato come sede di razze aliene o di avamposti terrestri. Dopo essere apparso per la prima volta nel racconto \"Flight on Titan\" dello scrittore statunitense Stanley G. Weinbaum nel 1935, celebri scrittori del genere lo hanno descritto in alcune loro opere, come Burroughs e Heinlein, che in \"Il terrore dalla sesta luna\" racconta di un'invasione della Terra da parte di alieni parassiti provenienti da Titano. Nel romanzo del 1954 \"Trouble on Titan\", di Alan E. Nourse e ambientata su Titano, l'atmosfera della luna composta da metano e ammoniaca viene usata come combustibile per aerei.\nTitano compare spesso anche nelle opere di Isaac Asimov: nel racconto \"La prima legge\" (1956), parte del \"Ciclo dei Robot\", Titano \u00e8 un avamposto terrestre, dove un robot fugge dalla base per assemblare un nuovo automa simile a lui. In \"Lucky Starr e gli anelli di Saturno\" invece, i \"Siriani\", esseri umani provenienti dal sistema di Sirio e divenuti ostili al governo terrestre, per provocazione stabiliscono una base su Titano. Viene descritto anche Mimas come un mondo ghiacciato, sul quale Lucky Starr e Bigman Jones atterrano mentre inseguono una spia siriana. In \"Imperial Earth\" di Arthur C. Clarke, viene ancora utilizzata l'atmosfera come combustibile, in un'epoca dove su Titano vive una colonia di 250\u00a0000 persone. L'argomento atmosfera titaniana \u00e8 usato anche nella \"Trilogia di Marte\": l'azoto di Titano serve infatti a terraformare Marte.\nIn campo cinematografico e televisivo \u00e8 scenario del film horror \"Creature\", diretto da William Malone, dove \u00e8 la sede di una base dove viene trovata una creatura aliena venuta da un'altra parte della galassia. Titano \u00e8 anche la meta sognata dal protagonista di Gattaca, film del 1997 scritto e diretto da Andrew Niccol, inoltre la luna saturniana appare anche in \"Star Trek - Il futuro ha inizio\", quando l'astronave Enterprise, uscendo dalla curvatura, si nasconde dai Romulani entrando nella bassa atmosfera di Titano. Anche se solamente citato, Titano \u00e8 menzionato nel film \"Oblivion\" del 2013 come la meta degli umani che hanno lasciato una Terra post apocalittica e ormai invivibile.\nNell'universo di Giudice Dredd Titano \u00e8 la sede della colonia penale dove i giudici che si sono macchiati di reati scontano le loro condanne.\nInoltre \u00e8 uno dei pianeti visitabili e giocabili di Destiny 2.\nNell'universo fittizio del gioco da tavolo di miniature Warhammer 40.000, Titano \u00e8 la sede del Monastero-fortezza del Capitolo di Space Marine noto come Cavalieri Grigi.\nNella serie TV \"Eureka\", i protagonisti preparano un viaggio spaziale per recarsi su Titano.\nNel film del 2018 \"The Titan\", un soldato americano viene reclutato per un esperimento scientifico il cui scopo \u00e8 trasformarlo in un essere in grado di sopravvivere su Titano.\nNell'Universo Marvel, Titano \u00e8 rappresentata come la dimora degli Eterni e patria del titano pazzo Thanos."}
{"id": "690301", "revid": "125644125", "url": "https://it.wikipedia.org/wiki?curid=690301", "title": "Elleno", "text": "Elleno () \u00e8 un personaggio della mitologia greca, re di Ftia, citt\u00e0 della Tessaglia ed eponimo degli Elleni in quanto fu dalla sua discendenza che nacquero gli attuali greci continentali.\nFiglio di Deucalione e Pirra e fratello di Anfizione e di Protogenia\nApollonio Rodio invece scrive che sia figlio di Zeus e di Doripp\u00e9.\nMitologia.\nElleno spos\u00f2 la ninfa Orseide che lo rese padre di Doro, Eolo e Suto e dalla loro discendenza si formarono le quattro trib\u00f9 della Grecia continentale (gli Elleni) di cui la loro patria \u00e8 l'Ellade.\nSecondo Tucidide essi conquistarono l'area greca della Ftia e successivamente diffusero il loro dominio sulle altre citt\u00e0 greche continentali e la gente di quelle zone fu cos\u00ec chiamata \"Hellenes\" dal nome del loro antenato. L'Etnonimo Hellenes risale ai tempi di Omero, nell'Iliade infatti, \"Hellas\" (\u1f19\u03bb\u03bb\u03ac\u03c2) e \"Hellenes\" erano nomi della trib\u00f9 (chiamata anche \"Mirmidoni\") stabilitisi in Ftia e guidata da Achille."}
{"id": "690304", "revid": "1305772", "url": "https://it.wikipedia.org/wiki?curid=690304", "title": "Reunion (disambigua)", "text": ""}
{"id": "690306", "revid": "827882", "url": "https://it.wikipedia.org/wiki?curid=690306", "title": "Societ\u00e0 anonima", "text": "Societ\u00e0 anonima (abbreviato in S.A. o in SA, talvolta in SOC. AN.) \u00e8 una denominazione formale con cui gli ordinamenti giuridici vigenti in molti Stati del mondo definiscono una societ\u00e0 di capitali, o quantomeno quelle societ\u00e0 di capitali che hanno una tale frammentazione del pacchetto sociale da essere di fatto \"anonime\", ovvero non riconducibili a una propriet\u00e0 unica e stabile.\nCaratteristiche.\nLa societ\u00e0 anonima \u00e8 caratterizzata dall'autonomia patrimoniale \"perfetta\", ovvero dalla personalit\u00e0 giuridica propria e distinta da quella dei soci, e dalla responsabilit\u00e0 di questi ultimi limitata al solo capitale effettivamente versato, o quantomeno sottoscritto. Spesso la distinzione tra la \"societ\u00e0 anonima\" e la \"societ\u00e0 per azioni (o societ\u00e0 a responsabilit\u00e0 limitata)\" \u00e8 dovuta solamente alla lingua: ad esempio in Svizzera la \"societ\u00e0 anonima\" \u00e8 cos\u00ec chiamata in italiano e in francese (\"soci\u00e9t\u00e9 anonyme\"), mentre in tedesco \u00e8 detta \"Aktiengesellschaft\" (AG), che significa letteralmente societ\u00e0 per azioni.\nQualora la societ\u00e0 abbia il pacchetto suddiviso in quote \u00e8, invece, definita \"societ\u00e0 a responsabilit\u00e0 limitata\" in italiano, \"soci\u00e9t\u00e9 \u00e0 responsabilit\u00e9 limit\u00e9e\" (s.\u00e0.r.l.) in francese, \"Gesellschaft mit beschr\u00e4nkter Haftung\" (GmbH) in tedesco. D'altro canto in Spagna la societ\u00e0 anonima \u00e8 detta anche \"sociedad por acciones\".\nNel mondo.\nItalia.\nA differenza dei codici di commercio italiani del 1865 e del 1882, il codice civile italiano del 1942 non prevede alcuna definizione di \"societ\u00e0 anonima\" per una societ\u00e0 di capitali, introducendo la sola distinzione, sopra gi\u00e0 richiamata, tra societ\u00e0 per azioni e societ\u00e0 a responsabilit\u00e0 limitata. \nQuesta distinzione in due tipi di forme societarie, vigente nell'ordinamento italiano, si basa sulla suddivisione del capitale sociale in quote sociali o azioni:\nNel primo caso, i sottoscrittori delle quote non sono anonimi e sono conoscibili da chiunque essendovi l'obbligo di pubblicit\u00e0 giuridica sul Registro delle imprese Nel secondo caso, la societ\u00e0 pu\u00f2 essere quotata in borsa: ed \u00e8 proprio la quotazione sul mercato a conferire il carattere di anonimato: questo tipo di societ\u00e0, avendo la capacit\u00e0 di distribuire le proprie azioni al pubblico, \u00e8 noto in inglese come \"public limited company\" (\"plc\") in Regno Unito e Irlanda (dove peraltro sono di solito eredi di aziende di stato e godono di regimi giuridici particolari, proprio in considerazione della loro pubblica utilit\u00e0), o \"public company\" (cio\u00e8 societ\u00e0 ad azionariato diffuso) negli Stati Uniti d'America.\nSituazione in altri ordinamenti statali del mondo.\nLa locuzione \"societ\u00e0 anonima\" persiste invece in molti stati:\nLaddove non si usa la locuzione \"societ\u00e0 anonima\", al suo posto esistono:"}
{"id": "690312", "revid": "36426", "url": "https://it.wikipedia.org/wiki?curid=690312", "title": "Embolia polmonare", "text": "Lembolia polmonare (EP) \u00e8 l'ostruzione acuta (completa o parziale) di uno o pi\u00f9 rami dell'arteria polmonare, da parte di materiale embolico proveniente dalla circolazione venosa sistemica. Se tale ostruzione \u00e8 causata da materiale trombotico viene definita pi\u00f9 precisamente col termine tromboembolia polmonare (TEP).\nNel 95% dei casi, gli emboli partono da una trombosi venosa profonda (TVP) degli arti inferiori (un coagulo di sangue nelle vene profonde delle gambe o bacino), nella restante parte dei casi da una TVP degli arti superiori (pi\u00f9 spesso da interessamento della vena succlavia al livello del distretto toracico), oppure sono costituiti da materiale non trombotico (gas, liquidi, grasso). L'ostruzione del flusso sanguigno attraverso i polmoni e la pressione risultante sul ventricolo destro del cuore sono le cause che portano ai sintomi e segni dell'embolia polmonare. Il rischio di sviluppare questa situazione pu\u00f2 aumentare in alcune circostanze, come la presenza di un tumore o l'allettamento prolungato. (per allettamento si intende, in termine medico, \"la costrizione a stare a letto\" secondaria a diverse problematiche come traumi, fratture o et\u00e0 avanzata)\nI sintomi di embolia polmonare comprendono difficolt\u00e0 respiratorie, dolore al torace durante l'inspirazione e palpitazioni. I segni clinici includono bassa saturazione di ossigeno nel sangue e cianosi, respirazione rapida e tachicardia. I casi pi\u00f9 gravi possono portare al collasso, bassa pressione sanguigna e alla morte improvvisa.\nLa diagnosi si basa sui segni clinici in combinazione con i test di laboratorio (test del D-dimero) e studi di imaging biomedico, solitamente angiografia polmonare realizzata con tomografia computerizzata o scintigrafia polmonare. \nIl trattamento in genere avviene con la somministrazione di farmaci anticoagulanti, come eparina e coumadin. I casi pi\u00f9 gravi richiedono l'effettuazione di una procedura di trombolisi farmacologica o un intervento chirurgico di trombectomia polmonare.\nSi parla di \"embolia polmonare massiva\" quando vi \u00e8 coinvolgimento di almeno due rami lobari o del 50% della circolazione polmonare.\nEpidemiologia e storia.\nLa misura precisa dell'incidenza di questa patologia risulta piuttosto difficile a causa della difficolt\u00e0 di sollevare il sospetto clinico e di mettere in atto le varie procedure diagnostiche.\nSecondo Heit l'incidenza dei tromboembolismi venosi, che comprendono trombosi venosa profonda (TVP) ed EP, \u00e8 pari a 117 casi annui per 100.000 abitanti.\nUn primo riferimento a questa patologia si pu\u00f2 gi\u00e0 trovare in Galeno, che nel II secolo d.C. ipotizzava la possibilit\u00e0 di infarto polmonare da embolia in pazienti asmatici.\nTuttavia il primo riferimento diretto all'EP e all'infarto del polmone \u00e8 presente nell'opera di Laennec, dove si parla di \"apoplessia polmonare\".\nMa la prima definizione di EP si deve ad H\u00e9lie, un medico francese, che nel 1837 descrisse il primo caso di EP in letteratura. Si trattava di una lavandaia di 65 anni di bassa statura e sovrappeso, che fu ricoverata in ospedale per una distorsione ad un arto inferiore e due settimane dopo, mentre stava parlando con i vicini di casa, manifest\u00f2 improvvisamente una cianosi del volto. Dopo alcuni minuti si riprese ma mor\u00ec poco dopo durante un accesso analogo.\nAll'autopsia il medico descrisse \u00abun cuore ingrandito e coaguli scuri ben organizzati nel ventricolo destro e nell'arteria polmonare\u00bb.\nEpidemiologia.\nNegli Stati Uniti ogni anno si registrano pi\u00f9 di 0,6 milioni di casi di embolia polmonare. Essa \u00e8 causa del decesso di un numero di pazienti che varia dai 50.000 ai 200.000. Il rischio in coloro che sono ricoverati in ospedale \u00e8 di circa l'1%. Il tasso di mortalit\u00e0 per embolia polmonare \u00e8 sceso dal 6% al 2% nel corso degli ultimi 25 anni (al 2014) negli Stati Uniti.\nLe dimensioni epidemiologiche del problema embolia polmonare non si presentano in modo univoco in Italia, con un'incidenza che varia dai 30 casi/100.000 abitanti/anno dei dati ISTAT dai 250 casi/anno calcolati dal gruppo del Centro di Pisa su una popolazione di 250.000 abitanti.\nEziologia.\nL'embolo \u00e8 una formazione non facente parte del torrente sanguigno che va ad occludere un vaso.\nL'embolo pu\u00f2 essere: solido (principalmente ha origine da un trombo posto distalmente nella circolazione), liquido (ad esempio liquido amniotico durante il parto, o in seguito a frattura di un osso il midollo osseo pu\u00f2 entrare nel circolo sanguigno) o gassoso (attivit\u00e0 subacquea, ferite penetranti del collo).\nNella stragrande maggioranza dei casi, per\u00f2, l'embolo causa di una EP ha origine da una trombosi venosa profonda (TVP) posta nel territorio della vena cava inferiore, o molto pi\u00f9 raramente, da un trombo in atrio sinistro in concomitanza di una perviet\u00e0 del forame atriale.\nPatogenesi.\nLe cause di formazione del trombo in vena sono riassunte dalla cosiddetta triade di Virchow:\nI fattori di rischio per EP si dividono in congeniti e acquisiti: \nTutti questi stati soddisfano almeno uno dei parametri di Virchow, che li aveva evidenziati gi\u00e0 nel XIX secolo.\nClinica.\nSegni e sintomi.\nIl sospetto clinico si basa sul riscontro di sintomi come dispnea ad insorgenza improvvisa, dolore toracico, sincope, tosse con emottisi e febbre sopra i 38\u00a0\u00b0C. Tra i segni pi\u00f9 frequenti troviamo cianosi, turgore delle giugulari, tachicardia, polipnea e ipotensione che se grave pu\u00f2 determinare shock cardiogeno. Una menzione particolare va ai segni e sintomi di TVP, ovvero edema e dolore agli arti inferiori specialmente alla palpazione, che peraltro non sono presenti in pi\u00f9 del 30% dei pazienti con EP.\nEsami di laboratorio e strumentali.\nGli esami diagnostici sono rappresentati da: \nAltri esami:\nDiagnosi differenziale.\nLa presunzione di embolia si basa sul sospetto clinico, che deve poi essere confermato seguendo un corretto iter diagnostico per non portare a spreco di risorse o a rischi inutili per i pazienti.\nI criteri di Wells.\nPer fare una corretta diagnosi \u00e8 necessario scegliere per ogni paziente la giusta strategia che dovrebbe essere organizzata analizzando il rischio specifico di TEP o EP di ogni singolo caso che pu\u00f2 essere calcolato tramite il punteggio di Wells che divide i pazienti ad alta e a bassa probabilit\u00e0 a seconda del risultato ottenuto (se &gt;7 si intende alta probabilit\u00e0):\nTrattamento.\nGli obiettivi della terapia sono fondamentalmente tre:\nI trombolitici sono farmaci in grado di lisare il trombo, tra questi si utilizzano attualmente urochinasi, streptochinasi oppure l'attivatore tissutale del plasminogeno (rt-PA).\nA causa dell'elevato rischio di emorragia tali farmaci sono usati solo in casi selezionati di pazienti emodinamicamente instabili.\nPer arrestare l'ulteriore implementazione del coagulo si utilizza l'eparina in infusione continua (bolo di 80 U/kg subito, poi 18 U.I./kg/h di peso corporeo). L'eparina viene utilizzata da sola in pazienti emodinamicamente stabili oppure dopo la trombolisi negli altri pazienti (mantenendo il ptt ratio fra 1,5 e 2,3 volte la norma e controllando emoglobina e piastrine per verificare l'assenza di piastrinopenia eparinodipendente); questo fintanto che l'anticoagulante orale (warfarin) non faccia effetto (alcuni giorni perch\u00e9 l'INR sia nel range terapeutico: fra 2,5 e 3,5) per poi proseguire solo con quello sotto periodici controlli del medesimo parametro. Al posto dell'eparina normale \u00e8 possibile utilizzare \"l'eparina a basso peso molecolare (LMWH)\" che ha come vantaggi il non modificare il ptt (quindi non richiede esami di controllo) e il poter essere somministrata sottocute (100U/kg). Questo a patto che il rischio emorragico non sia elevato e non ci sia insufficienza renale. In tali casi i controlli vanno comunque fatti e quindi si usa l'eparina standard. Il trattamento anticoagulante orale va proseguito per 3-6 mesi per evitare recidive.\nAltri provvedimenti terapeutici, importanti soprattutto in caso di controindicazioni ai farmaci sopraccitati, sono: i filtri cavali, supporti impiantabili che prevengono la migrazione di emboli verso il sistema arterioso polmonare, l'embolectomia chirurgica, il cui ruolo ha perso importanza con l'impiego dei trombolitici e la disostruzione transvenosa che permette di rimuovere il trombo per via endovascolare."}
{"id": "690314", "revid": "123584802", "url": "https://it.wikipedia.org/wiki?curid=690314", "title": "Daniel Schmid", "text": "Biografia.\nOttenne il Pardo d'onore alla carriera al Festival del film di Locarno nel 1999."}
{"id": "690315", "revid": "253269", "url": "https://it.wikipedia.org/wiki?curid=690315", "title": "Mercedes Ruehl", "text": "Biografia.\nMercedes J. Ruehl nasce a New York il 28 febbraio 1948 da padre statunitense di origini tedesche ed irlandesi e da madre statunitense di origini cubane e irlandesi.\nLa Ruehl ha iniziato la propria carriera partecipando al film \"I guerrieri della notte\", divenuto in poco tempo un \"cult\", ma nonostante l'acclamazione del film ebbe solo ruoli marginali, ma in film alquanto importanti appartenenti al \"mainstream\", fino alla fine degli anni '80 e inizio anni '90. In questi anni, alla fine di una lunga gavetta, ottiene ruoli, sempre come non protagonista, ma di maggiore spicco, come in \"Una vedova allegra... ma non troppo\" e soprattutto in \"La leggenda del re pescatore\", che le vale il premio Oscar alla miglior attrice non protagonista.\nUltimamente si \u00e8 dedicata al cinema indipendente, a produzioni televisive e teatrali."}
{"id": "690316", "revid": "122062822", "url": "https://it.wikipedia.org/wiki?curid=690316", "title": "Rainbow", "text": ""}
{"id": "690325", "revid": "287204", "url": "https://it.wikipedia.org/wiki?curid=690325", "title": "Saut\u00e8", "text": ""}
{"id": "690327", "revid": "1318658", "url": "https://it.wikipedia.org/wiki?curid=690327", "title": "Silent Hill (serie)", "text": " \u00e8 una serie di videogiochi a tema survival horror prodotti e sviluppati da Konami. Una delle poche serie videoludiche avente come protagonista una persona \"qualunque\", il giocatore ne prende il controllo per muoversi nella decadenza e negli incubi che infestano la citt\u00e0 di Silent Hill. Dalla serie \u00e8 stato generato un multimedia franchise composto da film, fumetti, libri e romanzi.\nI primi quattro giochi della serie sono stati creati da Team Silent, uno staff di sviluppo affiliato a Konami, che poi si \u00e8 sciolto. I titoli successivi sono stati creati da altri sviluppatori: ' e il remake ' da Climax Group, ' da Double Helix Games, e ' uscito il 25 ottobre 2011, sviluppato da Vatra Games in Repubblica Ceca.\nNel 2014 viene annunciato un nuovo capitolo della serie denominato \"Silent Hills\", sviluppato da Kojima Productions con a capo del progetto Hideo Kojima, famoso per la celebre saga \"Metal Gear Solid\", e il noto regista Guillermo del Toro. Tuttavia, il 27 aprile 2015 viene ufficializzata da Konami la cancellazione del gioco.\nAl Gamescon 2014 di Colonia era stato presentato un teaser giocabile intitolato P.T., disponibile su PlayStation 4 come demo. Il motore grafico utilizzato era il Fox Engine, gi\u00e0 utilizzato in \"\" e \"Pro Evolution Soccer\".\nUn adattamento cinematografico diretto da Christophe Gans e liberamente tratto dal gioco originale \u00e8 stato distribuito nel 2006. Un secondo film, \"\" liberamente ispirato a \"Silent Hill 3\" da parte del regista Michael J. Bassett \u00e8 uscito nei cinema italiani il 31 ottobre 2012.\nLa trama horror-psicologica ha rappresentato una novit\u00e0 nel campo dei videogiochi appartenenti al filone survival horror, contrapponendo \"Silent Hill\" al celebre \"Resident Evil\" (tendente all'action-splatter\").\nIl videogioco.\nIl gameplay di \"Silent Hill\" \u00e8 molto simile a quello dei primi \"Resident Evil\", che per\u00f2 sono pi\u00f9 incentrati sulla risoluzione di enigmi, cercando nel frattempo di sopravvivere in un ambiente orrorifico ed ostile. L'HUD (Il men\u00f9 dove sono presenti le armi e dove \u00e8 indicata la salute) \u00e8 simile a quello dei Resident Evil di vecchia generazione.\nLa citt\u00e0 di \"Silent Hill\".\n\"Silent Hill\" \u00e8 una ridente localit\u00e0 di villeggiatura statunitense che sorge in riva al lago Toluca. \u00c8 divisa in diverse aree, tra cui la parte antica della citt\u00e0 e quella residenziale. La citt\u00e0 ospita una stazione di polizia, un orfanotrofio, pi\u00f9 di un ospedale e tutti i comfort per i turisti (negozi, alberghi, centri commerciali, parchi, bowling, ecc).\nIn pochi per\u00f2 sanno che nel 1500 una zona del Massachusetts fu colonizzata da una trib\u00f9 indiana, che la riteneva sacra, e per questo la chiamarono \"Collina Degli Spiriti Silenziosi\". La trib\u00f9 inoltre praticava dei rituali con i quali parlavano con i loro defunti. Nel 1800, la citt\u00e0 divenne una colonia penale, e cominci\u00f2 la costruzione del primo ospedale, il Brookhaven, per ospitare le vittime di una grave epidemia. Nello stesso secolo, fu eretta la prigione del lago Toluca, ricavata nel sottosuolo. Nel 1900 diversi eventi apparentemente privi di spiegazione cominciano a manifestarsi: la barca \"Little Baroness\" scompare per cause ignote nel lago Toluca. Di tutti i turisti presenti a bordo, nessun sopravvissuto e nessun corpo fu ritrovato. Diverse persone scompaiono, altre muoiono nella costruzione di alcuni edifici cittadini.\nL'incubo.\nSilent Hill \u00e8 una cittadina abbastanza difficile da raggiungere e da trovare, poich\u00e9 oltre ad essere una citt\u00e0 di periferia, \u00e8 costantemente immersa in una nebbia fittissima ed \u00e8 sempre presente il mal tempo. A Silent Hill \u00e8 sempre presente la pioggia e la neve anche fuori stagione. Silent Hill, inoltre, non \u00e8 una normale e tranquilla citt\u00e0 di periferia, come invece dovrebbe essere, infatti sembra completamente deserta (priva di abitanti), in citt\u00e0 si svolgono fenomeni paranormali, come l'apparizione di divinit\u00e0 e soprattutto di mostri demoniaci e strane creature oscure. Chiunque vi si trova intrappolato avr\u00e0 due scelte: affrontare i propri demoni o morire.\nAl suono della sirena antibombardamento, la citt\u00e0 si trasforma nell\"'Otherworld\": un inquietante riflesso distorto di s\u00e9 stessa, una sorta di dimensione parallela; gli edifici, le strade, le case mutano, prendendo l'aspetto che avrebbero dopo un grave incendio. Ovunque cenere, ruggine, sangue e cadaveri appesi ai muri o sparsi per le strade. Silent Hill sembra plasmata per riflettere ci\u00f2 che \u00e8 nascosto dentro il visitatore, una sorta di purgatorio da attraversare per redimere i propri peccati.\nL'atmosfera.\nIl giocatore si trova subito completamente solo a vagare attraverso le vie della citt\u00e0. La nebbia avvolgente non fa che moltiplicare l'effetto di totale isolamento e la musica, che varia da lamenti di violini e pianoforte a brani chiassosi e stridenti, getta in uno stato di assoluta malinconia.\nQuesto tipo di strategia psicologica di incutere terrore attraverso canoni non convenzionali (non attraverso spaventi o un alto tasso di violenza grafica) ha fatto s\u00ec che schiere di fan aprissero innumerevoli forum di discussione in internet per parlare della propria esperienza principalmente da un punto di vista psicologico, e non per scambiarsi soltanto idee su come procedere nel gioco.\nIn tutti i capitoli \u00e8 presente un'ambientazione nebbiosa che rende uno stato continuo di ansia nel giocatore.\nLe divinit\u00e0.\nIl gioco si caratterizza anche per i riferimenti a determinate divinit\u00e0 subordinate al dio di Silent Hill, spesso detto \"Samael\". Tuttavia \u00e8 bene notare che solo quattro di queste, cio\u00e8 Lobsel Vith, Xuchilbara, Valtiel e Pyramid Head appaiono direttamente o indirettamente nei vari capitoli della serie.\nI film.\nL'adattamento cinematografico del primo videogioco \u00e8 stato diretto da Christophe Gans, gi\u00e0 regista di film tratti da fumetti come \"Crying Freeman\". In Italia il film \u00e8 uscito nelle sale il 7 luglio 2006. Nonostante la pellicola si discosti in alcuni punti dalla trama originale, ribaltando incisivamente alcuni concetti chiave del videogioco (come ad esempio l'indole del personaggio di Dalia), \u00e8 ritenuto uno degli adattamenti cinematografici da videogiochi pi\u00f9 fedeli, almeno per quanto riguarda la riproduzione dell'atmosfera.\nIl sequel del film del 2006 \u00e8 \"\", diretto dal regista Michael J. Bassett; il cast contiene alcuni attori reduci dal primo film mentre altri sono nuovi alla serie. Il film usc\u00ec nelle sale italiane tre giorni dopo quelle statunitensi, il 31 ottobre 2012.\nIspirazione e riferimenti.\nAlcuni generi musicali ed alcuni gruppi sono stati basilari per lo sviluppo dell'atmosfera dei giochi. Di seguito i generi ed i gruppi citati direttamente da Akira Yamaoka (il compositore delle colonne sonore di tutti gli episodi principali) ed indicati come fondamentali o che hanno influenzato o ispirato l'impianto sonoro dei giochi."}
{"id": "690328", "revid": "123337165", "url": "https://it.wikipedia.org/wiki?curid=690328", "title": "Vincisgrassi", "text": "I vincisgrassi o vincesgrassi o swincisgrassi sono un primo piatto tipico, considerato uno degli emblemi della cucina marchigiana.\nSulla base di una medesima ricetta la storia della gastronomia attesta diverse varianti tra le quali si distinguono i vincisgrassi alla maceratese (per i quali \u00e8 stato avviato il procedimento per il marchio Stg).\nPer preparare il piatto \u00e8 necessario stendere una sfoglia di pasta all'uovo, tagliarla in pezzi rettangolari, che vanno bolliti e asciugati su di un telo; ogni pezzo va poi disposto in una teglia, mettendo tra uno strato e l'altro un rag\u00f9 particolare e la besciamella, che vanno messi anche come finitura. Il tutto poi si inforna e si ritira quando il primo strato \u00e8 diventato croccante. \u00c8 un piatto tradizionale, \nCaratteristiche.\nSi tratta di una pasta al forno, simile alle lasagne al forno, tipico delle Marche. Le differenze con le lasagne consistono nel tipo di rag\u00f9, preparato con carne tagliata grossolanamente e non macinata e nella besciamella, pi\u00f9 soda, che d\u00e0 al piatto una compattezza maggiore. Inoltre la presenza delle spezie (chiodi di garofano e noce moscata) deve essere pi\u00f9 avvertibile.\n\u00c8 un primo piatto che va tradizionalmente condito con rag\u00f9 e con l'aggiunta di besciamella. Nelle ricette tradizionali come quella dei vincisgrassi alla maceratese, sono presenti anche le rigaglie di pollo. Nell'impasto delle lasagne possono entrare Marsala o vino cotto.\nOrigine.\nAssedio di Ancona del 1799.\nSecondo una tradizione, il nome del piatto deriverebbe dal fatto che una cuoca anconetana lo prepar\u00f2 in onore del generale austriaco Alfred von Windisch-Graetz che combatt\u00e9 e vinse l'assedio di Ancona del 1799 contro le truppe napoleoniche serrate in citt\u00e0. Il generale avrebbe apprezzato molto il piatto, che gli venne dedicato tramite una semplificazione ed italianizzazione (dal nome del generale deriverebbe il termine \"vincisgrassi\"). La tradizione non specifica per\u00f2 se il piatto fosse stato inventato in onore del generale o se invece fosse un piatto gi\u00e0 conosciuto in precedenza.\nAssedio di Ancona del 1849.\nUna recente ipotesi, considerando che, per motivi anagrafici, il generale von Windisch-Graetz non poteva essere presente all'assedio di Ancona del 1799, sposta di una cinquantina d'anni pi\u00f9 avanti la nascita dei vincisgrassi, ossia nel 1849, sempre ad Ancona e sempre in occasione di un assedio. In quell'anno, infatti, gli austriaci avevano ancora una volta assediato la citt\u00e0, che aveva aderito alla Repubblica Romana ed era divenuta un avamposto risorgimentale. Dopo la vittoria austriaca la citt\u00e0 venne riconsegnata al papa ed il corpo dei Dragoni di Boemia di Windisch-Graetz, o il loro generale Alfred von Windisch-Graetz in persona che poteva aver partecipato all'assedio, ebbero l'onore di vedersi dedicare la ricetta in questione, tratta dalla tradizione riportata nel citato libro di ricette maceratesi di Antonio Nebbia, ma modificata ed addizionata con besciamella.\n\"Il cuoco maceratese\" del 1776.\nComunque tra le ricette riportate ne \"Il cuoco maceratese\" di Antonio Nebbia fin dalle prime edizioni (1776) compare con un nome di poco diverso una ricetta molto pi\u00f9 ricca, \"lasagna in princisgrass\". La ricetta descritta nel libro prevede l'uso dei tartufi \u00e8 perci\u00f2 diversa da quella dei vincisgrassi odierni, che si distinguono anche perch\u00e9 prevedono anche la besciamella e le rigaglie di pollo, non presenti nella ricetta del Nebbia.\nDiffusione.\nI vincisgrassi ebbero una diffusione capillare nelle trattorie e nei ristoranti della regione, diventandone una delle bandiere gastronomiche delle Marche per i visitatori e i turisti stranieri; tra questi Orson Welles, che nel 1952 li apprezz\u00f2 in un ristorante di Ancona del Novecento.\nA seconda della zona delle Marche e delle stagioni vengono tradizionalmente utilizzati ingredienti in parte diversi."}
{"id": "690331", "revid": "709565", "url": "https://it.wikipedia.org/wiki?curid=690331", "title": "Anthony Minghella", "text": "Biografia.\nMinghella nacque a Ryde, sull'isola di Wight (in Inghilterra), il 6 gennaio del 1954, figlio di Edward Minghella, un gelataio italiano originario di Cervaro (in provincia di Frosinone), emigrato in Gran Bretagna da giovane, e di Gloria Arcari, una casalinga inglese, nata a Leeds da genitori italiani originari di Valvori (in provincia di Frosinone). Studia alla Sandown Grammar School e al St John's College di Portsmouth per poi frequentare un corso d'arte drammatica all'Universit\u00e0 di Hull. Nella stessa universit\u00e0 inizia a lavorare come assistente e contemporaneamente inizia a scrivere per il teatro. Nei primi anni ottanta lavora per la televisione in un programma per bambini, successivamente scrive le sceneggiature di alcuni episodi de \"L'ispettore Morse\" e si fa un nome come commediografo. \nDebutta alla regia nel 1990 con \"Il fantasma innamorato\", film destinato al piccolo schermo, ma che la BBC decide di programmare anche nelle sale cinematografiche. Le recensioni sulla stampa sono estremamente favorevoli, e il primo a sorprendersi del successo di critica \u00e8 proprio il regista. Il secondo lavoro, \"Mister Wonderful\" (1993), \u00e8 una rivisitazione della commedia sofisticata ambientata nella comunit\u00e0 italo-americana dei \"colletti blu\". Il successo arriva nel 1996 grazie al film \"Il paziente inglese\", con il quale l'anno seguente Minghella vince l'Oscar al miglior regista.\nCon il successivo \"Il talento di Mr. Ripley\" (1999) ottiene una nomination all'Oscar per la migliore sceneggiatura. A questo film, girato in gran parte in Italia, fanno seguito \"Play\" (2000) e \"Ritorno a Cold Mountain\" (2003). Nel 2003 viene nominato segretario della British Film Industry. Nel 2005 l'English National Opera gli affida la regia di una edizione di \"Madama Butterfly\" di Puccini andata in scena prima al \"Coliseum Theatre\" di Londra e poi a Vilnius e a New York.\nAll'et\u00e0 di 54 anni, il regista muore improvvisamente per complicanze emorragiche, a seguito di un intervento chirurgico per la rimozione di un cancro alle tonsille e al collo. Il suo decesso \u00e8 avvenuto in una fase della sua carriera di piena attivit\u00e0, che lo vedeva impegnato nella contemporanea realizzazione di tre nuovi lavori. Il primo dei tre, \"The No. 1 Ladies' Detective Agency\", \u00e8 andato in onda sulla prima rete della BBC la sera del 23 marzo 2008. Il secondo, il film inglese \"The Reader - A voce alta\", viene nominato agli Oscar come miglior film del 2009 e Minghella ottiene, con i produttori del film, una nomination postuma.\nVita privata.\nMinghella era sposato con la coreografa cinese, originaria di Hong Kong, Carolyn Jane Choa. Il fratello Dominic \u00e8 uno sceneggiatore mentre il figlio Max \u00e8 attore e la figlia Hannah, avuta dal suo primo matrimonio, \u00e8 assistente di produzione."}
{"id": "690332", "revid": "765341", "url": "https://it.wikipedia.org/wiki?curid=690332", "title": "Massimo Alessandri", "text": "La carriera al Palio di Siena.\nLa fama di Massimo Alessandri si lega al Palio di Siena, manifestazione nella quale il fantino maremmano ha corso 26 volte, riportando due vittorie. Figlio del grande fantino Eletto Alessandri detto \"Bazza\", Bazzino riceve tale soprannome in chiaro riferimento al padre.\nL'esordio nella rassegna senese avviene proprio quando il genitore sta per chiudere la propria carriera, ma \u00e8 comunque ancora nel giro dei fantini del Palio. In occasione della carriera del 2 luglio 1973 Bazzino veste il giubbetto del Montone montando la cavalla Quartetta. Il padre corre invece per il Drago sulla forte Mirabella ed \u00e8 tra i favoriti per la vittoria finale. Complice il non eccelso livello della propria cavalla, Bazzino resta sempre nelle retrovie, mentre il padre Bazza sfiora la vittoria, venendo beffato in dirittura d'arrivo dalla Lupa con Tristezza sul grande Panezio.\nRimasta tuttavia impressionata dalla bravura del giovane fantino, la dirigenza del Montone conferma Bazzino per la carriera di Provenzano dell'anno seguente. Il Montone non nutre grandi aspettative di vittoria, avendo ricevuto in sorte il cavallo Pancho, sulla carta non tra i migliori del lotto. Il padre Bazza corre invece per il Leocorno su Panezioed \u00e8 il grande favorito, insieme al Bruco con Rondone su Orbello: le due contrade sono anche quelle che non vincono da pi\u00f9 tempo ed \u00e8 chiaro che abbiano speso molti soldi nei partiti per assicurarsi il successo. La corsa prende per\u00f2 un esito imprevisto: Bruco e Leocorno, partite in testa assieme alla Torre, cadono al primo Casato, compromettendo cos\u00ec la propria gara. L'Oca con il grande Aceto su Tatiana prende subito la testa, ma immediatamente, tra lo stupore della Piazza, si fa luce il Montone. Bazzino tallona Aceto, cercando il momento giusto per superarlo. L'Oca pare resistere, ma all'ultimo Casato il Montone trova il varco giusto, e con una coraggiosa traiettoria interna Bazzino coglie il primo successo.\nIl \"duello\" padre-figlio si rinnova nei due successivi Palii dell'Assunta. Poi, dopo la carriera del 17 agosto 1975, Bazza si ritira definitivamente dal panorama paliesco. Bazzino tuttavia non riesce pi\u00f9 a tornare alla vittoria, complice sicuramente lo scarso valore dei cavalli ricevuti in sorte dalle contrade che lo chiamano (Torre, Giraffa, Pantera e Lupa).\nUn sussulto avviene il 16 agosto 1982, quando Bazzino viene chiamato dalla Chiocciola, grande favorita con Panezio. L'avversaria pi\u00f9 temibile \u00e8 la Pantera con Aceto sul veloce Benito, ma il fantino sardo commette una grave ingenuit\u00e0 alla mossa, facendosi trovare impreparato e restando fermo. La rivale pi\u00f9 ostica si rivela il Montone, che con Il Pesse (che ha vinto all'esordio a luglio proprio coi colori della contrada dei Servi) su Arlem punta deciso al cappotto. Montone e Chiocciola si danno battaglia fin dalla mossa. Il Montone scatta in testa, ma a San Martino la Chiocciola, sfruttando la potenza di Panezio, prende la testa della corsa. Le due contrade restano vicinissime e in quest'ordine fino all'ultimo Casato. Qui Panezio pare sfinito e il sorpasso del Montone inevitabile: sennonch\u00e9, con un ultimo sforzo, Bazzino spinge Panezio fino al bandierino prima dell'inseguitrice, cogliendo la seconda vittoria.\nTuttavia, dopo il successo del 1982, Bazzino non vincer\u00e0 pi\u00f9 il Palio. Complici gli anni d'oro di Aceto e l'affermazione di altri grandi protagonisti del Palio (Il Pesse, Cianchino e Bastiano su tutti), Bazzino, nonostante le sue indubbie grandi doti di fantino, non riesce ad emulare il blasone del padre Bazza.\nCon una caduta si conclude l'ultima carriera di Bazzino, il 2 luglio 1993 con la Civetta su Oriolu de Zamaglia.\nStatistiche.\nBazzino ha disputato a Siena 26 Palii, vincendone 2: uno con il Montone ed uno con la Chiocciola. Ha corso almeno una volta per 13 Contrade: non ha mai corso per Bruco, Drago, Istrice e Tartuca."}
{"id": "690335", "revid": "466539", "url": "https://it.wikipedia.org/wiki?curid=690335", "title": "Aarschot", "text": "Aarschot \u00e8 una citt\u00e0 belga di circa 28.000 abitanti, situata nel Brabante Fiammingo.\nGeografia.\nSorge sulle rive del fiume Demer a 40\u00a0km da Bruxelles.\nStoria.\nFu un ducato della famiglia Croy e del casato di Arenberg. Degna di nota \u00e8 la chiesa di Notre Dame (costruita fra il 1337 ed il 1574), attribuita a Jacques Piccart. Nella prima guerra mondiale (1914) si distinse nella resistenza agli attacchi tedeschi. Conosciuta per la lavorazione del legno, per le industrie tessili, meccaniche e alimentari, Aarschot \u00e8 inoltre la citt\u00e0 natale della band di musica elettronica Front 242."}
{"id": "690336", "revid": "599013", "url": "https://it.wikipedia.org/wiki?curid=690336", "title": "Cii", "text": ""}
{"id": "690338", "revid": "1632387", "url": "https://it.wikipedia.org/wiki?curid=690338", "title": "Mitosi", "text": "La mitosi \u00e8 un processo di riproduzione asessuata degli organismi eucarioti grazie al quale da una singola cellula si formano 2 cellule figlie geneticamente identiche alla cellula madre.\nLa mitosi riguarda le cellule somatiche dell'organismo e le cellule germinali ancora indifferenziate e forma 2 cellule figlie con lo stesso numero di cromosomi della cellula madre, in ci\u00f2 distinguendosi dalla meiosi, dove si ha la trasmissione di un'unica copia del corredo cromosomico e quindi il suo dimezzamento. Il termine mitosi deriva dal greco \"m\u00ectos\" (filo), dovuto all'aspetto filiforme dei cromosomi durante la profase.\nLa mitosi nel ciclo cellulare.\nIl ciclo cellulare si suddivide in tre fasi: l'interfase, in cui la cellula svolge le sue funzioni vitali e si prepara alla divisione; la mitosi, periodo di gran lunga pi\u00f9 breve, in cui la cellula si divide; la citocinesi (citodieresi), cio\u00e8 la divisione del citoplasma della cellula per formare due cellule figlie identiche tra loro. La mitosi vera e propria \u00e8 molto piccola rispetto all'intero processo del ciclo cellulare, infatti la maggior parte del processo del ciclo cellulare che si divide in 4 fasi \u00e8 formato da tre fasi che fanno parte dell'interfase e da una fase che \u00e8 la mitosi vera e propria.\nTra i fattori proteici importanti per la mitosi, citiamo le chinasi Aurora: esse giocano un ruolo critico nella divisione cellulare, poich\u00e9 controllano la segregazione cromatidica.\nInterfase.\nDurante l'interfase la cellula svolge le sue specifiche funzioni e si accresce; gli organuli della cellula aumentano e ne permettono la duplicazione. L'interfase si suddivide in tre sottofasi : due fasi di controllo G1 e G2, dove la G sta per l'inziale della parola Gap (dall'inglese intervallo), durante le quali la cellula verifica che il DNA non abbia subito mutazioni gravi , ed una fase di sintesi. Nella fase G1 avviene la sintesi di molecole specifiche della cellula (metabolismo specifico) ed \u00e8 la fase della vita stessa della cellula; nella fase S la cellula duplica il suo DNA tramite un processo definito duplicazione del DNA, in cui i cromosomi ottengono, per ciascuno, due cromatidi fratelli identici, che nella fase di massima condensazione sono associati tra loro al livello del centromero. Infine vi \u00e8 la fase G2, durante la quale avviene la polimerizzazione ed organizzazione per gli organuli e si svolgono gli ultimi controlli dell'integrit\u00e0 del DNA. Se non vi sono mutazioni o alterazioni gravi si procede con la mitosi vera e propria.\nFasi della Mitosi.\nLa mitosi si divide in cinque fasi pi\u00f9 una, chiamate:\nProfase.\nIn questa fase vi \u00e8 la condensazione della cromatina, che avviene grazie alla presenza di proteine istoniche che fungono da centri primari di organizzazione del riavvolgimento del DNA (primo ordine di spiralizzazione) e della topoisomerasi II, che, oltre alla sua funzione catalitica, agisce come centro di organizzazione del secondo ordine di spiralizzazione. Segue un terzo ordine di cui non si conoscono le proteine implicate; forse \u00e8 conseguenza della tensione accumulata dalle precedenti spiralizzazioni. Questo grosso superfilamento viene impacchettato formando delle anse che si riuniscono formando il cromosoma visibile. Ogni cromosoma visibile (che negli esseri umani ha la tipica forma a X ad eccezione del piccolo cromosoma sessuale y) \u00e8 composto in realt\u00e0 da due cromatidi fratelli identici, i quali possono essere considerati a loro volta un cromosoma. Intanto il centrosoma si duplica ed entrambi i centrosomi cominciano a dirigersi ai poli opposti della cellula. Da essi si originano i microtubuli (filamenti formati da dimeri di sub-unit\u00e0 proteiche tubulina alfa e beta) che andranno a formare il fuso mitotico, la struttura che diriger\u00e0 tutti i successivi movimenti dei cromosomi.\nLa durata media di questo meccanismo di riproduzione cellulare varia in media, negli organismi superiori, dalle 15 alle 25 ore.\nPrometafase.\na) I microtubuli cromosomici si collegano al centromero del cromosoma;\nb) I cromosomi si muovono verso l'equatore del fuso.\nc) La membrana nucleare si dissolve\nMetafase.\nQuesta fase inizia attraverso una sub-fase (chiamata prometafase) in cui avviene \"l'improvvisa\" dissoluzione della membrana nucleare, che si frammenta in tante vescicolette. Questo processo viene innescato dalla fosforilazione, attraverso delle chinasi, delle proteine delle lamine (filamenti intermedi) che costituiscono la lamina nucleare; in conseguenza della fosforilazione i filamenti si dissociano negli elementi costitutivi.\nI due centrosomi, giunti ai poli opposti della cellula, agiscono come centri di organizzazione microtubulare, catalizzando l'allungamento ed assicurando il corretto orientamento dei microtubuli che andranno a legarsi ai cromosomi in una regione chiamata centromero. Ogni centrosoma si lega ad uno dei due cromatidi gemelli per ogni cromosoma. In questa fase si possono verificare degli errori e due microtubuli si possono agganciare allo stesso cromatidio dando poi origine ad una cellula figlia con un diverso numero di cromosomi che in genere \u00e8 mutilata e non vitale.\nLe coppie di cromatidi vengono portate nella parte mediana della cellula dove si allineano formando la \"piastra equatoriale\", in cui un piano immaginario, passante per i centromeri, divide le coppie di DNA.\u00c8 questo il momento pi\u00f9 favorevole per lo studio dei cromosomi, che sono ora al massimo della loro spiralizzazione (condensazione) ed affiancati ordinatamente lungo la piastra equatoriale posta al centro della cellula.\nAnafase.\nDurante l'anafase, i cromatidi fratelli si separano tra loro e migrano verso i due centrosomi ai poli opposti della cellula. Si riconoscono due momenti, chiamati anafase A e anafase B. Nella prima si assiste alla separazione dei due cromatidi fratelli ad opera di un enzima, chiamato separasi, con relativa migrazione degli stessi grazie a proteine motorie (tipo dineine citoplasmatiche) presenti al livello del cinetocore. Nell'anafase B si assiste al reciproco scorrimento dei microtubuli polari del fuso mitotico con conseguente allontanamento dei due centrosomi verso direzioni opposte. Pertanto si ottiene il ripristino, per ogni polo, del numero originario di cromosomi.\nTelofase.\nIn quest'ultima fase della mitosi, i cromosomi si despiralizzano (decondensano). Intorno ai due nuovi complessi cromosomici ricompaiono le membrane nucleari e gli organuli si ricompongono. La telofase si conclude con una sottofase: la citodieresi, in cui si separa il citoplasma in modo equivalente in entrambe le nuove cellule. La cellula si divide al centro formando due cellule figlie, esattamente identiche alla cellula madre ma pi\u00f9 piccole. Questo avviene grazie ad un anello di actina creatosi al centro della cellula madre che, contraendosi, stringe la cellula al centro. A tal punto le proteine specializzate operano la fusione e la separazione della membrana in punti specifici e le due cellule si separano.\nIn alcune cellule si verifica una mitosi mutilata: la telofase non avviene e si accumulano all'interno di uno stesso nucleo di una stessa cellula da due ad alcune decine di corredi cromosomici. Questo tipo di cellule si chiama plasmodio. L'esempio principale sono i protozoi del genere plasmodium come il P. malariae. Anche cellule umane vanno incontro a questo processo o patologicamente, come le cellule tumorali, o fisiologicamente come nel megacariocita.\nSequenza temporale.\nUna cellula in fase mitotica \u00e8 visualizzabile al microscopio per mezzo di coloranti e anticorpi fluorescenti.\nEtimologia delle fasi.\nI nomi delle fasi della mitosi derivano dal greco, formate da \"fase\" (greco \u03c6\u03ac\u03c3\u03b9\u03c2, \"apparizione\", e.g., le diverse apparizioni della luna durante il mese, da cui \u00e8 traslato il significato moderno di fase come parte identificabile di un processo) e da vari prefissi indicanti quasi esclusivamente l'ordine temporale in cui avvengono:"}
{"id": "690339", "revid": "118913783", "url": "https://it.wikipedia.org/wiki?curid=690339", "title": "Aba (Repubblica Democratica del Congo)", "text": "Aba \u00e8 una citt\u00e0 della Repubblica Democratica del Congo (ex Zaire), nella Provincia dell'Alto Uele.\n\u00c8 situata nella parte nord del paese, al confine con il Sud Sudan."}
{"id": "690347", "revid": "697352", "url": "https://it.wikipedia.org/wiki?curid=690347", "title": "Frances McDormand", "text": "Sposata con il regista e scrittore Joel Coen dal 1984, anno in cui ha esordito sul grande schermo (diretta proprio dal marito) con il film \"Blood Simple - Sangue facile\", nel 1993 si \u00e8 aggiudicata una Coppa Volpi al Festival di Venezia e un Golden Globe Speciale insieme con tutto il cast del film \"America oggi\" di Robert Altman. Nel 1997 ha vinto il suo primo Premio Oscar alla miglior attrice e lo Screen Actors Guild Award per la sua interpretazione nel film di culto \"Fargo\".\nNel 2017 ha ricevuto consensi internazionali per la sua interpretazione di Mildred Hayes nel film \"Tre manifesti a Ebbing, Missouri\", per il quale si \u00e8 aggiudicata un Golden Globe, due Screen Actors Guild Awards, un Premio BAFTA e il suo secondo Oscar come miglior attrice protagonista. Nel 2021 riceve due ulteriori Premi Oscar, vinti come produttrice del miglior film e migliore attrice protagonista per \"Nomadland\". Ha ricevuto altre tre candidature all\u2019Oscar, come miglior attrice non protagonista, per i film \"Mississippi Burning - Le radici dell'odio\", \"Quasi famosi\" e \"North Country\". Tra gli altri riconoscimenti che ha ricevuto nel corso della sua carriera figurano un Tony Award, due Premi Emmy, due Premi Golden Globe, quattro Screen Actors Guild Awards, tre Critics' Choice Awards e tre Premi BAFTA.\nBiografia.\nDi origini canadesi, nasce come Cynthia Ann Smith a Gibson City, in Illinois, il 23 giugno 1957. All'et\u00e0 di un anno e mezzo viene adottata da Noreen Nickelson e Vernon McDormand, che la ribattezzano Frances Louise McDormand. Il padre \u00e8 un pastore della congregazione protestante 'Discepoli di Cristo', di cui la madre biologica di Frances McDormand era parrocchiana. Un'altra figlia adottiva dei coniugi McDormand, Dorothy, \u00e8 stata ordinata pastore e cappellano dei 'Discepoli di Cristo', cos\u00ec come accaduto ad altri due loro figli adottivi. I McDormand non hanno avuto figli naturali.\nLa professione del padre li ha portati a frequenti traslochi: i McDormand hanno vissuto in varie cittadine di Illinois, Georgia, Kentucky e Tennessee, prima di stabilirsi definitivamente a Pittsburgh, in Pennsylvania, dove Frances si \u00e8 diplomata nel 1975. Frances McDormand studia poi al Bethany College di Bethany, nella Virginia Occidentale, dove consegue un baccellierato in Teatro nel 1979. Nel 1982 consegue un master alla scuola di recitazione di Yale, dove \u00e8 compagna di stanza di Holly Hunter. Il suo primo ruolo fu a Trinidad e Tobago, in un dramma scritto dal poeta Derek Walcott e finanziato dalla Fondazione MacArthur.\nIl suo primo ruolo cinematografico \u00e8 nel 1984 nel film \"Blood Simple - Sangue facile\" dei fratelli Ethan e Joel Coen: quest'ultimo diventa suo marito in questo stesso anno, e l'anno successivo la coppia acquista una casa nel Bronx, che condivide con Holly Hunter, Sam Raimi e il cognato Ethan. La sua carriera cinematografica procede di pari passo con quella televisiva e teatrale: in primo luogo interpreta il personaggio di Connie Chapman nella quinta stagione della serie televisiva poliziesca \"Hill Street giorno e notte\", e nel 1988 interpreta Stella Kowalski nello spettacolo teatrale di Tennessee Williams, \"Un tram che si chiama Desiderio\", ruolo per cui \u00e8 nominata al Tony Award.\nMcDormand appare in molte pi\u00e8ce teatrali e televisive per tutta la sua carriera, e diventa anche membro della compagnia di teatro sperimentale 'The Wooster Group'. Il suo lavoro \u00e8 molto apprezzato dalla critica, tanto che, a titolo di esempio, \u00e8 stata nominata quattro volte all'Oscar: la prima volta nel 1989 come miglior attrice non protagonista per il film \"Mississippi Burning - Le radici dell'odio\", poi nel 1997 vinse il premio come miglior attrice protagonista per \"Fargo\", film diretto dal marito. Nel 2001 fu nominata come miglior attrice non protagonista per \"Quasi famosi\": non vinse, ma il suo ruolo ricevette numerosi altri riconoscimenti dalla critica statunitense. Nel 2006 la quarta \"nomination\", di nuovo come miglior attrice non protagonista, per il film \"North Country - Storia di Josey\". Nel 2017, riceve il plauso del pubblico e dalla critica per il ruolo di Mildred nella pellicola \"Tre manifesti a Ebbing, Missouri\", che le vale numerosi riconoscimenti, tra cui un Golden Globe come migliore attrice in un film drammatico, due Screen Actors Guild Award, un Premio BAFTA e il secondo premio Oscar come miglior attrice della sua carriera.\nNel 2021 \u00e8 vincitrice di due Premi Oscar, vinti come miglior film e migliore attrice protagonista per il film \"Nomadland,\" diventando cos\u00ec la seconda donna a vincere tre Premi Oscar alla miglior attrice protagonista dopo Katharine Hepburn. Diventa cos\u00ec anche la prima donna nella storia a vincere la statuetta sia come miglior attrice sia per il miglior film.\nVita privata.\nFrances McDormand ha sposato il regista Joel Coen nel 1984: i due hanno adottato dieci anni dopo un bambino del Paraguay, Pedro McDormand Coen, e vivono a New York. McDormand ha recitato in otto film diretti dal marito.\nDoppiatrici italiane.\nNelle versioni in italiano dei suoi film, Frances McDormand \u00e8 stata doppiata da:\nDa doppiatrice \u00e8 sostituita da:"}
{"id": "690350", "revid": "1632387", "url": "https://it.wikipedia.org/wiki?curid=690350", "title": "Plutone (astronomia)", "text": "Plutone \u00e8 un pianeta nano orbitante nella parte esterna del sistema solare, nella fascia di Kuiper. Scoperto da Clyde Tombaugh nel 1930, \u00e8 stato considerato per 76 anni il nono pianeta del sistema solare. Il suo status di pianeta venne messo in discussione dal 1992, in seguito all'individuazione di diversi oggetti di dimensioni simili nella fascia di Kuiper; la scoperta di Eris nel 2005, un pianeta nano del disco diffuso che \u00e8 il 27% pi\u00f9 massiccio di Plutone, ha portato infine l'Unione Astronomica Internazionale a riconsiderare, dopo un acceso dibattito, la definizione di pianeta, e a riclassificare cos\u00ec Plutone come pianeta nano l'anno successivo.\nCome corpo celeste del sistema solare, Plutone \u00e8 il sedicesimo per grandezza e il diciassettesimo per massa, ed \u00e8 per diametro il pi\u00f9 grande dei pianeti nani e degli oggetti transnettuniani conosciuti (in ambedue le categorie \u00e8 superato come massa da Eris). Presenta massa e dimensioni inferiori a quelle dei maggiori satelliti naturali del sistema solare: i satelliti medicei di Giove, Titano, Tritone e la Luna. Confrontato con quest'ultima, la sua massa \u00e8 pari solo ad un sesto e il suo volume ad un terzo. Come gli altri oggetti della fascia di Kuiper, Plutone \u00e8 principalmente costituito da ghiaccio e roccia.\nLa sua orbita \u00e8 piuttosto eccentrica e inclinata rispetto al piano dell'eclittica, mentre la sua distanza dal Sole varia da 30 a 49 UA. Periodicamente Plutone, durante il suo perielio, viene a trovarsi pi\u00f9 vicino al Sole di Nettuno, tuttavia essendo in risonanza orbitale 2:3 con esso, non gli si avvicina mai a meno di 17 UA.\nPlutone ha cinque lune conosciute: Caronte (la pi\u00f9 grande, con un diametro che \u00e8 poco pi\u00f9 della met\u00e0 del suo), Stige, Notte, Cerbero e Idra. Plutone e Caronte vengono considerati un sistema binario o un pianeta doppio, poich\u00e9 il baricentro del sistema giace al di fuori di entrambi.\nIl 14 luglio 2015, la sonda \"New Horizons\" \u00e8 diventata la prima navicella spaziale a sorvolare Plutone, effettuando misure e osservazioni dettagliate del pianeta nano e delle sue lune. Nel settembre 2016, gli astronomi hanno annunciato che la calotta bruno-rossastra che ricopre il polo nord di Caronte \u00e8 composta da toline, macromolecole organiche che possono essere ingredienti per la vita, e che, rilasciate dall'atmosfera di Plutone, precipitano su Caronte a 19\u00a0000\u00a0km di distanza.\nOsservazione.\nOsservato dalla Terra, Plutone presenta una magnitudine apparente media pari a 15,1, raggiungendo la sua massima luminosit\u00e0 nel periodo centrato sul perielio arrivando ad una magnitudine pari a 13,65. Il suo diametro angolare varia da un minimo di 0,06 a un massimo di 0,11 secondi d'arco, quando si trova alla minima distanza dal nostro pianeta. Queste caratteristiche ne rendono problematica l'osservazione, e giustificano il fatto che sia stato scoperto solamente nella prima met\u00e0 del XX secolo.\nPlutone non pu\u00f2 essere facilmente osservato con piccoli strumenti amatoriali. Telescopi con apertura superiore ai 200\u00a0mm dovrebbero permettere di scorgerlo, sebbene sia preferibile utilizzare aperture di almeno 300\u2013350\u00a0mm per osservarlo. L'utilizzo sempre pi\u00f9 diffuso di CCD in campo amatoriale permette, sotto un cielo con un buon seeing, di poter acquisire immagini anche di Caronte, quando questi si trova alla massima distanza angolare da Plutone.\nStoria delle osservazioni.\nSi sospettava da tempo l'esistenza di un pianeta esterno rispetto a quelli gi\u00e0 noti, a causa del fatto che Urano e Nettuno sembravano muoversi in modo diverso dal previsto, come se fossero perturbati dall'attrazione gravitazionale di un altro oggetto. Alle stesse conclusioni arrivarono William Henry Pickering e Percival Lowell all'inizio del Novecento. Perfino lo scrittore Howard P. Lovecraft aveva ipotizzato, sulla base di calcoli astronomici, l'esistenza di un altro pianeta oltre Nettuno.\nLa tecnica delle perturbazioni aveva gi\u00e0 riportato un grande successo nel 1846, quando Nettuno era stato scoperto allo stesso modo.\nClyde Tombaugh inizi\u00f2 ad interessarsi di astronomia sin da giovane, negli anni venti, costruendosi telescopi amatoriali per osservare oggetti del sistema solare. Nel 1928 invi\u00f2 alcuni disegni di osservazioni compiute su Marte e Giove a Vesto Slipher, allora direttore dell'Osservatorio Lowell di Flagstaff, in Arizona. Questi lo assunse all'osservatorio, incaricandolo della ricerca del Pianeta X, previsto da Lowell e Pickering.\nSeguendo le previsioni teoriche e dedicandosi a lunghe ricerche, il 18 febbraio 1930, per mezzo del confronto di lastre fotografiche impressionate pochi giorni prima, il 23 e il 29 gennaio, Tombaugh scopr\u00ec l'oggetto cercato, che gi\u00e0 dai primi calcoli pareva orbitare al di l\u00e0 dell'orbita di Nettuno. Dopo che l'osservatorio ebbe ottenuto fotografie di conferma, la notizia della scoperta fu telegrafata all'Harvard College Observatory il 13 marzo 1930, in quanto l'osservatorio volle far coincidere la data con quella della scoperta di Urano da parte di Herschel e con la data di nascita di Percival Lowell, avvenuta nel 1855. Il pianeta fu in seguito ritrovato in fotografie risalenti al 19 marzo 1915. La pi\u00f9 antica immagine sicura attualmente conosciuta di Plutone risale al 23 gennaio 1914 ed \u00e8 stata ripresa dall'Osservatorio di Heidelberg, immagini risalenti al 21 agosto 1909 e 11 novembre 1909 riprese dall'Osservatorio Yerkes necessitano ancora di una conferma definitiva.\nLa posizione di Plutone fu rilevata quasi esattamente in quella prevista dai calcoli teorici, per cui inizialmente si credette di aver trovato il corpo perturbatore, il Pianeta X. Tuttavia col passare degli anni le misurazioni rivelarono che Plutone era di gran lunga troppo piccolo per spiegare le perturbazioni osservate, e si pens\u00f2 quindi che non si potesse trattare dell'ultimo pianeta del sistema solare. Ripart\u00ec quindi la caccia al decimo pianeta.\nLa questione fu risolta solo nel 1989, quando l'analisi dei dati della sonda \"Voyager 2\" rivel\u00f2 che le misure delle masse di Urano e Nettuno comunemente accettate in precedenza erano lievemente sbagliate. Le orbite calcolate con le nuove masse non mostravano alcuna anomalia, il che escludeva categoricamente la presenza di qualunque pianeta pi\u00f9 esterno di Nettuno con una massa elevata.\nLa denominazione.\nDopo la scoperta, il nuovo corpo celeste venne rinominato Plutone, divinit\u00e0 romana dell'oltretomba. Il nome venne suggerito da una bambina di 11 anni, Venetia Burney, figlia di un professore di Oxford. Le prime lettere del nome, PL, anche iniziali dell'astronomo Percival Lowell che per primo ne ipotizz\u00f2 l'esistenza, costituiscono il suo simbolo astronomico (\u2647, carattere unicode 2647). Un secondo simbolo \u00e8 \u2bd3, carattere unicode 2BD3). Il 24 agosto 2006 venne riclassificato come pianeta nano e ribattezzato formalmente 134340 Pluto dall'UAI. Dal 7 al 13 settembre 2006, quando 136199 Eris ricevette la denominazione ufficiale, \u00e8 stato l'asteroide denominato con il pi\u00f9 alto numero ordinale. Prima della sua numerazione, il primato era di 129342 Ependes.\nMissioni spaziali.\nL'esplorazione di Plutone da parte di sonde spaziali \u00e8 rimasta una sfida particolarmente ardua a causa della grande distanza dalla Terra e dal Sole. La \"Voyager 1\" avrebbe potuto esplorare Plutone da distanza ravvicinata se avesse sfruttato un \"gravity-assist\" di Saturno per raggiungerlo. Tuttavia, ci\u00f2 avrebbe precluso la possibilit\u00e0 di osservare Titano da distanza ravvicinata, poich\u00e9 le due traiettorie erano incompatibili. Poich\u00e9 l'esplorazione di Titano era stata indicata tra gli obiettivi primari del Programma Voyager, la possibilit\u00e0 di raggiungere Plutone fu presto sacrificata.\nNessun altro serio tentativo fu fatto per raggiungere Plutone fino all'ultimo decennio del XX secolo. Nel 1992 il Jet Propulsion Laboratory della NASA inizi\u00f2 a sviluppare la missione \"Pluto Kuiper Express\". Nonostante l'interesse per la missione, l'ente spaziale statunitense tuttavia l'annull\u00f2 nel 2000 per motivi di bilancio e opt\u00f2 per una soluzione pi\u00f9 economica che sarebbe divenuta la missione \"New Horizons\".\nNew Horizons.\nNel novembre 2001 il progetto New Horizons venne selezionato per essere il primo del nuovo programma New Frontiers. Inizialmente l'amministratore NASA sotto la presidenza Bush, Sean O'Keefe, cancell\u00f2 la missione, tuttavia la pressione della comunit\u00e0 scientifica, capeggiata dal responsabile del progetto, Alan Stern e dalla Planetary Society fece s\u00ec che, nel 2003, venne finalmente approvato il budget di 700 milioni di dollari necessari per finanziare la missione. La \"New Horizons\" \u00e8 stata lanciata dalla base NASA di Cape Canaveral il 19 gennaio 2006, e dopo oltre nove anni di viaggio \u00e8 divenuta la prima sonda spaziale ad effettuare un sorvolo ravvicinato di Plutone, avvenuto il 14 luglio 2015 ad una distanza minima di dalla superficie del pianeta nano. La sonda trasportava, oltre alla strumentazione scientifica, anche un francobollo statunitense del 1991 con la dicitura \"Pluto - Not yet explored\" e parte delle ceneri dell'astronomo che scopr\u00ec il pianeta nel 1930, Clyde Tombaugh.\nSi \u00e8 trattato di un sorvolo ravvicinato, perch\u00e9 la sonda non aveva abbastanza carburante a bordo per rallentare e immettersi in orbita attorno all'oggetto; i piani di volo prevedevano un avvicinamento massimo a circa 12500\u00a0km di distanza dalla superficie plutoniana a una velocit\u00e0 relativa di circa 14\u00a0km/s, con la possibilit\u00e0 di sorvolare il pianeta ancora pi\u00f9 da vicino grazie a correzioni di rotta successive.\nLa sonda, messa in stato di ibernazione per un lungo periodo per preservare gli strumenti per l'incontro ravvicinato, si \u00e8 attivata alcuni mesi prima dell'arrivo, laddove le fotografie di Plutone erano gi\u00e0 migliori di quelle ottenibili dalla Terra o dal telescopio spaziale Hubble. Data l'enorme distanza dalla Terra e la bassa potenza disponibile, l'invio dei dati \u00e8 avvenuto a velocit\u00e0 molto bassa, tra 0,6 e 1,2 kilobit al secondo, e sono stati necessari diversi mesi per riceverli tutti. Il 13 luglio la sonda \u00e8 entrata in silenzio radio; il 14 luglio \u00e8 avvenuto il sorvolo ravvicinato di Plutone e il 15 luglio sono riprese le comunicazioni. L'inizio della trasmissione dei dati ricavati di maggior importanza \u00e8 iniziata a settembre 2015 per la durata di un paio di mesi, mentre la ricezione dei dati completi \u00e8 iniziata a novembre 2015 ed \u00e8 durata un anno circa, fino a ottobre del 2016.\nMissioni future.\nDopo il flyby della \"New Horizons\" alcuni scienziati hanno iniziato a sostenere la necessit\u00e0 di una nuova missione su Plutone, con un modulo che entri in orbita attorno a Plutone stesso. Tra gli obiettivi scientifici della missione ci sarebbe la mappatura della superficie con una risoluzione di 9 metri per pixel, osservazioni dei satelliti minori di Plutone, la mappatura topografica delle regioni di Plutone che non sono state osservate e la rilevazione delle variazioni superficiali e atmosferiche di Plutone durante la rotazione sul proprio asse. Alan Stern, che ha ricoperto il ruolo di \"Principal investigator\" per \"New Horizons\", ha suggerito un \"orbiter\" in stile \"Cassini\" che potrebbe essere lanciato intorno al 2030, in occasione del 100\u00ba anniversario della scoperta del pianeta nano. La sonda, una volta arrivata su Plutone, si servirebbe della gravit\u00e0 di Caronte per regolare la propria orbita per il raggiungimento degli obiettivi, e una volta terminati tutti i rilevamenti del sistema plutoniano, per dirigersi versi altri oggetti della fascia di Kuiper. Per diminuire i tempi del viaggio verso Plutone il NASA Institute for Advanced Concepts (NIAC), in collaborazione con il Princeton Plasma Physics Laboratory, sta studiando un particolare tipo di razzo a fusione nucleare a bassa radioattivit\u00e0 per un \"orbiter\" e un \"lander\" per una futura missione su Plutone.\nParametri orbitali e rotazione.\nIn virt\u00f9 dei suoi parametri orbitali, Plutone \u00e8 considerato un classico esempio di oggetto transnettuniano, per la precisione un oggetto transnettuniano risonante, poich\u00e9 compie 2 orbite ogni 3 di Nettuno. A partire dagli anni novanta del XX secolo sono stati scoperti diversi planetoidi della fascia di Edgeworth-Kuiper in risonanza orbitale 2:3 con Nettuno: tali corpi vanno sotto la denominazione comune di plutini, e Plutone ne \u00e8 considerato il prototipo.\nIl periodo orbitale di Plutone \u00e8 di circa 248 anni terrestri. Le sue caratteristiche orbitali sono sostanzialmente diverse da quelle dei pianeti del sistema solare, i quali si muovono lungo orbite ellittiche che hanno valori di eccentricit\u00e0 pi\u00f9 contenuti e che sono molto prossime al piano invariabile. Al contrario, l'orbita di Plutone \u00e8 molto inclinata rispetto all'eclittica, pi\u00f9 di 17\u00b0, ed \u00e8 altamente eccentrica (\"e\"=0,2448). Per questo motivo pur avendo il semiasse maggiore pi\u00f9 lungo di quello dell'orbita di Nettuno, la sua alta eccentricit\u00e0 orbitale lo porta ad avvicinarsi al Sole pi\u00f9 dello stesso Nettuno; quando si trova al perielio Plutone dista infatti 29,66 UA (contro i 29,81 UA di Nettuno al perielio). Plutone \u00e8 transitato per il perielio il 5 settembre 1989, risultando pi\u00f9 vicino al Sole di Nettuno nel periodo compreso tra il 7 febbraio 1979 e l'11 febbraio 1999.\nNel lungo periodo, in realt\u00e0, l'orbita di Plutone potrebbe risultare caotica. Le simulazioni al computer possono essere utilizzate per prevedere la sua posizione per diversi milioni di anni (sia in avanti che indietro nel tempo), tuttavia su scale temporali superiori ai 20 milioni di anni, i calcoli diventano speculativi. Il tempo di Ljapunov \u00e8 il tempo oltre il quale un sistema dinamico diventa caotico, e varia da sistema a sistema: nel caso di Plutone questo periodo \u00e8 appunto stato stimato sui 20 milioni di anni. Ci\u00f2 non significa che l'orbita di Plutone sia di per s\u00e9 instabile, ma il percorso della sua orbita \u00e8 impossibile da determinare cos\u00ec lontano nel tempo, anche se diversi fattori concorrono a mantenere l'orbita di Plutone stabile, al sicuro da collisioni planetarie.\nRelazione con Nettuno.\nPlutone per un breve periodo della sua rivoluzione (20 anni) si trova pi\u00f9 vicino al Sole di Nettuno, tuttavia i due oggetti orbitano in risonanza 2:3 e le orbite non si intersecano mai, anche per la grande inclinazione dell'orbita di Plutone rispetto al piano orbitale del sistema solare, che lo porta, al perielio, a passare 8 UA al di sopra dell'orbita di Nettuno. Non \u00e8 quindi possibile una collisione e non sono possibili incontri ravvicinati tra Nettuno e Plutone tali da perturbare l'orbita di quest'ultimo.\nPlutone non si avvicina mai a Nettuno a meno di 17\u00a0UA, e questo avviene quando esso si trova al suo afelio e nel periodo in cui i due corpi sono allineati rispetto al Sole, al contrario, a causa della risonanza, quando Plutone transita al perielio Nettuno si trova in un punto della sua orbita piuttosto lontano da Plutone. Il pianeta al quale Plutone si avvicina maggiormente non \u00e8 nemmeno Nettuno, ma Urano (11\u00a0UA). La risonanza orbitale tra Nettuno e Plutone \u00e8 stabile per periodi di milioni di anni.\nRotazione.\nNel 1955, osservando le curve di luce di Plutone, fu stimato per la prima volta il periodo di rotazione, in 6,39 giorni, con un'incertezza di soli 4 minuti. Successivamente il periodo di rotazione, che avviene in senso retrogrado, fu corretto in 6,387 giorni. Il suo asse di rotazione \u00e8 inclinato di 57,5\u00b0 rispetto al piano orbitale, quindi per lunghi periodi, durante il suo percorso orbitale, Plutone rivolge al Sole lo stesso emisfero cos\u00ec come avviene nel caso di Urano.\nL'azione delle forze mareali ha costretto il periodo di rotazione di Plutone a sincronizzarsi con il periodo di rivoluzione del suo satellite principale, Caronte: questi ruota in senso retrogrado cos\u00ec come Plutone sul proprio asse, con il risultato che Caronte appare immobile se osservato da Plutone; conseguentemente, \u00e8 sempre visibile da uno dei suoi emisferi e totalmente invisibile dall'altro.\nFormazione.\nSono state diverse le teorie avanzate per spiegare le piccole dimensioni di Plutone, simile a quella dei satelliti del gigante Nettuno, in particolare di Tritone. Il matematico britannico Raymond Arthur Lyttleton nel 1936 avanz\u00f2 l'ipotesi che Plutone e Tritone ruotassero un tempo attorno a Nettuno, fintanto che una perturbazione gravitazionale avesse espulso Plutone dal sistema e spostato Tritone su di un'orbita retrograda attorno al pianeta. La teoria fu ripresa anche da Gerard Kuiper, che sosteneva che Tritone e Plutone avevano in comune alcune caratteristiche atmosferiche e geologiche.\nLa teoria fu abbandonata quando studi dinamici dimostrarono che Plutone e Nettuno non si avvicinavano mai tra loro, perch\u00e9 le rispettive orbite sono in risonanza orbitale 3:2. Inoltre, nel 1992 vennero scoperti diversi corpi ghiacciati simili a Plutone, al di l\u00e0 dell'orbita di Nettuno, e ci si rese conto che Plutone rappresentava solo il pi\u00f9 grande di questi oggetti transnettuniani fino a quel momento sconosciuti. Plutone, come un tempo Tritone, fa parte della fascia di Kuiper. Gli oggetti che compongono la fascia possono presentare varie risonanze con Nettuno; quelli che come lo stesso Plutone presentano un fenomeno di risonanza orbitale 2:3 con il gigante ghiacciato sono detti plutini.\nPlutone potrebbe essere considerato uno dei tanti frammenti del disco protoplanetario durante la formazione del sistema solare; il suo accrescimento non fu sufficiente perch\u00e9 divenisse un vero e proprio pianeta. Come altri oggetti della fascia di Kuiper sarebbe stato allontanato dal Sole oltre l'orbita di Nettuno per l'influenza gravitazionale dei pianeti giganti. Mentre alcuni di questi corpi furono espulsi nel sistema solare esterno oppure formarono la nube di Oort, altri come Plutone risentirono meno degli effetti gravitazionali e formarono la fascia di Kuiper. Caronte potrebbe essersi invece formato a causa di una collisione di Plutone con uno dei tanti planetesimi di quella affollata proto-fascia di Kuiper, i cui resti possono essere identificati nelle lune minori Notte, Idra, Cerbero e Stige, membri quindi di una famiglia collisionale.\nLa comunit\u00e0 scientifica \u00e8 relativamente concorde che all'inizio del sistema solare Urano e Nettuno occupassero un'orbita molto pi\u00f9 vicina al Sole; secondo il modello di Nizza, sviluppato nel 2004 da un gruppo di astronomi dell'osservatorio della Costa Azzurra, forse a causa di una risonanza orbitale di 1:2 che si cre\u00f2 tra Giove e Saturno, Urano e Nettuno vennero spinti su orbite pi\u00f9 esterne. Quando Nettuno si avvicin\u00f2 agli oggetti della protofascia di Kuiper, al tempo occupata da oggetti su orbite relativamente regolari e poco eccentriche, ne cattur\u00f2 uno (Tritone), blocc\u00f2 Plutone e altri oggetti attraverso l'instaurazione di risonanze orbitali, modificandone le orbite, e gett\u00f2 altri ancora in orbite caotiche, come gli oggetti del disco diffuso. L'instabilit\u00e0 della proto-fascia di Kuiper causata dalla migrazione di Nettuno, con la conseguente espulsione di oggetti da quella zona di spazio anche verso le zone interne del sistema solare, potrebbe spiegare l'intenso bombardamento tardivo avvenuto 600 milioni di anni dopo la formazione del sistema solare e l'origine dei troiani di Giove. \u00c8 possibile che Plutone avesse un'orbita quasi circolare, intorno alle 33\u00a0UA dal Sole, prima che la migrazione di Nettuno la perturbasse. Il modello di Nizza richiede che ci fossero circa un migliaio di corpi delle dimensioni di Plutone, in origine, nel disco di planetesimi, tra cui Tritone ed Eris.\nMassa e dimensioni.\nLa massa di Plutone \u00e8 di , equivalente allo 0,22% di quella terrestre, e il suo diametro \u00e8 di , ovvero circa il 68% di quello della Luna. La sua superficie \u00e8 circa il 10% inferiore a quella del Sud America. L'albedo di Plutone varia da 0,40 a 0,60.\nLa scoperta del satellite Caronte avvenuta nel 1978 ha permesso la determinazione della massa del sistema Plutone-Caronte mediante l'applicazione della terza legge di Keplero. Una volta misurato l'effetto gravitazionale di Caronte \u00e8 stato possibile determinare la vera massa di Plutone. Una serie di occultazioni avvenuta tra Plutone e Caronte tra il 1985 e il 1990 ha permesso di determinare i raggi dei due corpi.\nTra gli oggetti del sistema solare, Plutone \u00e8 molto meno massiccio dei pianeti terrestri, e la sua massa \u00e8 meno del 20% di quella lunare, ma \u00e8 anche meno massiccio di altri sei satelliti del sistema solare: Ganimede, Titano, Callisto, Io, Europa e Tritone.\nPlutone ha un diametro pi\u00f9 che doppio dell'asteroide Cerere, il pi\u00f9 grande oggetto della fascia degli asteroidi, ma \u00e8 meno massiccio del pianeta nano Eris, un oggetto transnettuniano scoperto nel 2005. Le determinazione delle precise dimensioni di Plutone \u00e8 problematica per via della sua atmosfera, e dalla foschia di idrocarburi. Nel mese di marzo 2014, Lellouch, de Bergh \"et al.\" stimarono il suo diametro superiore a 2360\u00a0km, con un'ipotesi \"maggiormente attendibile\" di 2368\u00a0km.\nIl 13 luglio 2015 la missione della NASA \"New Horizons\" ha determinato che il diametro di Plutone \u00e8 di 2370\u00a0km, risultando cos\u00ec di dimensioni maggiori di Eris ma meno massiccio data la sua minor densit\u00e0. La misura del diametro \u00e8 stata successivamente rivista in il 24 luglio e in seguito a . Utilizzando i dati di radio occultazione del \"New Horizons Radio Science Experiment\" (REX), il diametro \u00e8 risultato essere .\nStruttura interna.\nOsservazioni tramite il telescopio spaziale Hubble avevano stimato la densit\u00e0 di Plutone compresa tra 1,8 e 2,1\u00a0g/cm\u00b3, mentre coi dati della \"New Horizons\" si \u00e8 ottenuta una pi\u00f9 precisa stima di . La struttura interna di Plutone \u00e8 probabilmente differenziata, con il materiale roccioso depositato in un nucleo denso circondato da un mantello di ghiaccio. Il diametro del nucleo \u00e8 ipotizzato essere di circa 1700\u00a0km, ossia il 70% del diametro di Plutone.\nLa densit\u00e0 media di Plutone, pari a due volte quella dell'acqua, suggerisce che il suo interno sia costituito da un miscuglio di materiali rocciosi, di ghiaccio d'acqua e di metano (la presenza di quest'ultimo \u00e8 stata dedotta dalle osservazioni sulla riflettivit\u00e0 del suolo del pianeta a diverse lunghezze d'onda). L'Istituto di ricerca planetaria del DLR ha calcolato che il rapporto densit\u00e0/raggio di Plutone si colloca in una zona intermedia tra quelli dei satelliti di ghiaccio (come le lune di media grandezza di Urano e di Saturno) e satelliti rocciosi come Europa.\nAlcuni studiosi dell'Universit\u00e0 della California sostengono che sotto lo strato ghiacciato Plutone potrebbe ospitare un oceano liquido dello spessore di 100\u2013180\u00a0km. Infatti, se il nucleo roccioso contiene almeno 75 parti per miliardo di potassio radioattivo, il calore prodotto sarebbe sufficiente a mantenere dell'acqua liquida sotto la superficie. La presenza di questo oceano \u00e8 per\u00f2 strettamente legata alle caratteristiche e alla dimensione dello strato di ghiaccio pi\u00f9 esterno, elementi che non possono essere misurati direttamente dalla Terra.\nSuperficie.\nFino al fly-by della \"New Horizons\" Plutone era rimasto un punto luminoso di natura apparentemente stellare visto dalla Terra. Le migliori mappe della sua superficie erano state riprese dal Telescopio spaziale Hubble, tra la fine del XX secolo e l'inizio del XXI.\nLe osservazioni con Hubble hanno rivelato sostanziali mutazioni nella topografia plutoniana nel corso degli anni, dovute probabilmente ai cicli stagionali di Plutone che provocano l'evaporazione dell'azoto ghiacciato dal suolo dell'emisfero maggiormente irradiato dal sole con conseguenti precipitazioni nevose nell'emisfero opposto (nel 1987 il polo sud \u00e8 uscito dalla sua notte invernale che dura 120 anni). Nel corso delle osservazioni \u00e8 stato riscontrato anche un aumento della tonalit\u00e0 rossa del pianeta rispetto agli anni precedenti, a fronte di una stabilit\u00e0 cromatica del suo satellite Caronte. Secondo l'astronomo Michael E. Brown, Plutone ha la superficie pi\u00f9 cangiante di tutto il Sistema Solare.\nLa superficie \u00e8 composta per oltre il 98% di ghiaccio d'azoto, monossido di carbonio e tracce di metano. L'azoto e il monossido di carbonio sono pi\u00f9 abbondanti nell'emisfero opposto a quello rivolto a Caronte, attorno alla Sputnik Planitia, nella Tombaugh Regio, mentre il metano \u00e8 maggiormente concentrato vicino alla longitudine 300\u00b0E. Le montagne sono invece costituite da acqua ghiacciata.\nLe immagini della \"New Horizons\" hanno confermato che la superficie di Plutone \u00e8 molto varia, e presenta aree con grandi differenze in luminosit\u00e0 e colore, un contrasto che lo rende simile alla luna di Saturno Giapeto. Il colore della superficie varia dal nero carbone, all'arancione scuro e al bianco, generalmente pi\u00f9 arancione e meno rosso di quella di Marte e pi\u00f9 simile a quello di Io. Caratteristiche importanti della superficie sono Tombaugh Regio, il \"Cuore\", che si presenta come una grande area luminosa, Cthulhu Macula, grande area scura chiamata anche \"Whale\" per la forma che ricorda quella di una balena, e Brass Knuckles, una serie di aree scure equatoriali tra il \"cuore\" e la coda della \"balena\".\nSputnik Planitia, situato nel lobo occidentale del Cuore, \u00e8 un bacino di 1\u00a0000 chilometri composto da azoto e monossido di carbonio ghiacciati, suddiviso in cellule poligonali del diametro di circa 33\u00a0km, che presenta segni evidenti di flussi glaciali sia dentro che fuori dal bacino. La New Horizons in questa zona non ha rilevato crateri, il che suggerisce che la sua superficie abbia meno di 10 milioni di anni; gli ultimi studi suggeriscono che la superficie abbia un'et\u00e0 di . Il team scientifico della \"New Horizons\" ha affermato che Plutone mostra una variet\u00e0 sorprendentemente ampia di forme geologiche, comprese quelle derivanti da fenomeni glaciologici, tettonici, interazioni tra superficie e atmosfera, impatti, possibili processi criovolcanici e movimenti di massa.\nNella parte occidentale della Sputnik Planitia ci sono zone di dune trasversali formate dai venti che soffiano dal centro del bacino in direzione delle montagne circostanti. La lunghezza delle dune \u00e8 compresa tra 0,4\u20131\u00a0km e sono probabilmente costituite da particelle di metano della grandezza di 200-300\u00a0\u03bcm.\nLa temperatura superficiale sulla superficie di Plutone si aggira tra i 40 e i .\nEmisfero rivolto a Caronte.\nLa regione equatoriale dell'emisfero di Plutone rivolto a Caronte \u00e8 documentata solo attraverso fotografie a bassa risoluzione, catturate dalla \"New Horizons\" durante il suo avvicinamento all'emisfero anti-carontiano.\nAtmosfera.\nIl sistema di Plutone \u00e8 stato visitato dalla sonda spaziale \"New Horizons\" nel luglio del 2015, che ha rivelato con buona precisione la natura della sua tenue atmosfera. Essa \u00e8 formata da azoto, metano e monossido di carbonio, e la pressione nei pressi della superficie \u00e8 di circa (), circa 100\u00a0000 volte inferiore della pressione terrestre.\nGi\u00e0 negli anni settanta del XX secolo emersero i primi indizi che Plutone potesse essere dotato di un'atmosfera, quando un'osservazione agli infrarossi con il telescopio Mayall rivel\u00f2 ghiaccio di metano sulla superficie, che a certe temperature doveva sublimare, almeno quando Plutone si trova al perielio. Fu negli anni ottanta che si ebbe la prova definitiva della presenza di un'atmosfera, con osservazioni di occultazioni stellari; infatti quando una stella \u00e8 occultata da un corpo senza atmosfera (come la Luna), la sua luce scompare bruscamente, al contrario le occultazioni da parte di Plutone mostravano un calo graduale della luce stellare, dovuto alla rifrazione atmosferica.\nNel 2002 fu osservata e studiata un'altra occultazione di una stella da parte di Plutone da un team guidato da Bruno Sicardy dell'Osservatorio di Parigi, James Elliot del MIT e Jay Pasachoff del Williams College. Sorprendentemente, la pressione atmosferica era aumentata del doppio rispetto al 1988, anche se Plutone era pi\u00f9 lontano dal Sole e quindi avrebbe dovuto essere pi\u00f9 freddo e avere un'atmosfera pi\u00f9 rarefatta. Una spiegazione plausibile \u00e8 che nel 1987 il polo sud di Plutone usciva dall'ombra per la prima volta in 120 anni, causando la sublimazione di una considerevole quantit\u00e0 di azoto della calotta polare sud. Saranno necessari decenni per la condensazione dell'azoto in eccesso nel polo opposto, secondo un fenomeno ciclico. Nello stesso studio \u00e8 stata anche rivelata quella che potrebbe essere la prima prova della presenza di vento nell'atmosfera di Plutone.\nCon il miglioramento degli strumenti e soprattutto con il sorvolo ravvicinato della \"New Horizons\", nel XXI secolo le conoscenze sull'atmosfera di Plutone sono divenute pi\u00f9 chiare; in precedenza si pensava che quando Plutone si allontanava dal Sole, a causa della sua alta eccentricit\u00e0 orbitale, l'atmosfera congelasse e cadesse sulla superficie, tuttavia, osservazioni di occultazioni stellari da terra e il fly-by della New Horizons indicano che l'atmosfera dovrebbe mantenersi gassosa per tutta l'orbita di Plutone. Le osservazioni della sonda spaziale hanno dimostrato che la fuga atmosferica di azoto \u00e8 10\u00a0000 volte meno del previsto. Alan Stern, direttore del gruppo di ricerca della New Horizons, ha sostenuto che anche un piccolo aumento della temperatura superficiale di Plutone pu\u00f2 portare ad aumenti esponenziali della densit\u00e0 atmosferica, da a 280\u00a0hPa, (da tre volte quella di Marte a un quarto di quella della Terra). A tali densit\u00e0, l'azoto potrebbe scorrere sulla superficie in forma liquida. Tuttavia un altro studio, frutto della collaborazione di scienziati di diversi paesi pubblicato nel 2019, prendendo in considerazione l'evolversi dell'atmosfera nell'arco di tempo che va dal 1988 al 2016, suggerisce che l'atmosfera di Plutone dovrebbe collassare in superficie e congelarsi completamente entro il 2030.\nL'atmosfera \u00e8 stata tracciata fino a 1670\u00a0km di altezza, tuttavia essa non ha un confine ben definito. La presenza del metano, un potente gas serra, provoca un'inversione termica, con la temperatura dell'atmosfera decine di gradi pi\u00f9 alta rispetto a quella superficiale, nonostante le osservazioni della New Horizons abbiano rivelato che l'atmosfera superiore di Plutone sia pi\u00f9 fredda del previsto (70\u00a0K invece di 100\u00a0K). L'atmosfera di Plutone \u00e8 divisa in circa 20 strati regolarmente distanziati fino a 150\u00a0km di altezza; la causa di questa stratificazione \u00e8 probabilmente da ricercarsi nelle onde di pressione create dalle correnti atmosferiche che scorrono attraverso le montagne di Plutone.\nSatelliti naturali.\nPlutone possiede cinque satelliti naturali conosciuti: il pi\u00f9 massiccio e importante dei quali \u00e8 certamente Caronte. Scoperto nel 1978 e avente un raggio poco pi\u00f9 della met\u00e0 di quello di Plutone, \u00e8 l'unico dei satelliti in equilibrio idrostatico e dalla forma sferica. Sono noti anche quattro satelliti minori, Notte e Idra, scoperti nel maggio 2005, Cerbero scoperto nel luglio 2011 e Stige scoperto nel luglio 2012. I dati disponibili permettono di escludere la presenza di altri satelliti dal diametro superiore ai 20\u00a0km all'interno del sistema di Plutone.\nCaronte.\nCaronte venne scoperto il 22 giugno 1978 da Jim Christy; sulle lastre fotografiche di allora, riprese dall'osservatorio di Flagstaff in Arizona, era visibile come una protuberanza del disco di Plutone. Tuttavia la periodicit\u00e0 e la posizione di tale protuberanza fecero ben presto ipotizzare la presenza di un satellite (inizialmente denominato S/1978 P1).\nCaronte possiede dimensioni non molto inferiori a Plutone; alcuni preferiscono quindi parlare di un sistema binario, giacch\u00e9 i due corpi orbitano attorno a un comune centro di gravit\u00e0 situato all'esterno di Plutone. Nell'Assemblea Generale UAI dell'agosto del 2006 venne presa in considerazione la proposta di riclassificare Plutone e Caronte come un pianeta doppio, ma la proposta fu poi abbandonata.\nCaronte ruota su se stesso con un movimento sincrono in 6,39 giorni, presentando sempre la stessa faccia a Plutone, come la Luna con la Terra. Tuttavia, a differenza della Terra, il blocco mareale vale anche per Plutone che rivolge quindi anch'esso il medesimo emisfero a Caronte, unico caso nel sistema solare dove anche il corpo principale \u00e8 in rotazione sincrona col suo maggior satellite; da qualsiasi posizione della superficie di ciascuno dei due corpi, l'altro rimane fisso nel cielo oppure perennemente invisibile.\nSi ritiene che la sua origine risalga a un impatto catastrofico fra Plutone e un asteroide; parte dei frammenti del planetoide originario si sarebbero poi riaggregati in orbita attorno a esso.\nSatelliti minori.\nL'individuazione di Notte e Idra da parte di astronomi dell'Universit\u00e0 Johns Hopkins \u00e8 stata resa possibile dall'analisi delle fotografie scattate dal telescopio spaziale Hubble fra il 15 e il 18 maggio 2005; la loro esistenza \u00e8 stata confermata con immagini di prescoperta dell'Hubble del 14 giugno 2002.\nIdra \u00e8 il satellite pi\u00f9 esterno del sistema; possiede una magnitudine apparente stimata in e ruota intorno al pianeta in 38,2\u00a0\u00b1\u00a00,8 giorni a una distanza media di 64\u00a0700\u00a0\u00b1\u00a0850\u00a0km. Ruota in senso antiorario sullo stesso piano orbitale di Caronte, in risonanza orbitale rispetto a quest'ultimo. Sembra essere il maggiore dei quattro nuovi satelliti, e stime basate sui valori probabili di albedo danno un diametro compreso tra 52 e 160\u00a0km.\nNotte ha una magnitudine apparente pari a e ruota intorno a Plutone in giorni a una distanza media di . Ruota in senso antiorario sullo stesso piano orbitale di Caronte, in risonanza orbitale 4:1 rispetto a quest'ultimo.\nIl quarto satellite \u00e8 stato individuato tramite il telescopio spaziale Hubble il 28 giugno 2011 e la sua scoperta \u00e8 stata annunciata dalla NASA il 20 luglio 2011 e il 2 luglio 2013 la UAI gli ha assegnato il nome di Cerbero. Cerbero ha un diametro stimato tra 13 e 34\u00a0km, ed \u00e8 la seconda luna pi\u00f9 piccola di Plutone dopo Stige. Il range di diametro \u00e8 stato calcolato ipotizzando un intervallo di albedo pari a 0,06-0,35.\nIl quinto satellite, che dal 2 luglio 2013 ha preso il nome di Stige, \u00e8 stato scoperto sempre dal telescopio spaziale Hubble l'11 luglio 2012. \u00c8 la pi\u00f9 piccola luna del sistema plutoniano, avendo un diametro compreso tra i 10 e i 25\u00a0km. Il satellite percorre la sua orbita circolare, il cui raggio \u00e8 circa 45\u00a0000\u00a0km, in 20,2 giorni. Cos\u00ec come per Cerbero, l'inclinazione orbitale \u00e8 approssimativamente nulla.\nStatus planetario controverso.\nFin dalle prime analisi di Plutone emerse che si trattava di un pianeta \"anomalo\", in quanto la sua orbita era molto diversa e la sua dimensione era modesta rapportata a quella degli altri pianeti. Tuttavia, dal momento della sua scoperta fino alla fine del XX secolo Plutone \u00e8 sempre stato considerato come il nono pianeta del sistema solare. Quando si \u00e8 scoperto che Plutone era, in realt\u00e0, solo uno degli oggetti pi\u00f9 grandi della Fascia di Kuiper, alcuni astronomi cominciarono a dubitare del suo status di pianeta.\nNel 2001 apparve la notizia sul New York Times che il Rose Center for Earth and Space, parte del Museo statunitense di storia naturale, aveva tolto Plutone dal suo planetario gi\u00e0 dall'anno precedente, non considerandolo pi\u00f9 alla pari degli altri pianeti.\nNel 2002, venne scoperto 50000 Quaoar, un oggetto della Fascia di Kuiper con un diametro di 1280\u00a0km, ossia circa la met\u00e0 di quello di Plutone. Nel 2004, venne scoperto 90377 Sedna, avente un diametro massimo di 1800\u00a0km circa, molto vicino a quello di Plutone, anche se poi il diametro di Sedna \u00e8 stato ricalcolato in meno di 1600\u00a0km nel 2007. Cos\u00ec proprio come Cerere, Pallade, Giunone e Vesta persero il loro status di pianeta quando il numero di asteroidi scoperti super\u00f2 le cento unit\u00e0 nella seconda met\u00e0 dell'Ottocento, anche Plutone avrebbe dovuto essere riclassificato come uno dei tanti oggetti della fascia di Kuiper.\nIl 29 luglio 2005, fu annunciata la scoperta di un nuovo oggetto trans-nettuniano, Eris, avente le stesse dimensioni di Plutone. Eris \u00e8 stato l'oggetto pi\u00f9 grande scoperto nel sistema solare dalla scoperta di Tritone, avvenuta nel 1846. Scopritori e stampa inizialmente definirono Eris il decimo pianeta, anche se non c'era consenso unanime su questa classificazione. Piuttosto nella comunit\u00e0 scientifica la scoperta di Eris divenne l'argomentazione pi\u00f9 utilizzata per riconsiderare la classificazione di Plutone tra i pianeti.\nClassificazione UAI del 2006.\nIl 24 agosto 2006 una risoluzione dell'Unione astronomica internazionale, all'esito di una discussa votazione, ha attribuito al termine \"pianeta\" le seguenti caratteristiche:\nPlutone non soddisfa il terzo requisito, in quanto la sua massa \u00e8 solo 0,07 volte quella degli altri oggetti della sua zona orbitale (in confronto, la Terra ha una massa 1,7 milioni di volte quella degli altri oggetti nella sua orbita).\nIl 7 settembre 2006 l'UAI ha riclassificato Plutone inserendolo nel catalogo del Minor Planet Center con la designazione asteroidale di \"(134340) Pluto\".\nQuesta decisione ha scontentato numerose persone in tutto il mondo (e negli Stati Uniti in particolare) e varie istituzioni e ci sono state diverse resistenze all'accettare il declassamento di Plutone a pianeta nano. Alan Stern, il \"Principal investigator\" della missione \"New Horizons\", ha obiettato che anche altri pianeti, Terra compresa, condividono la loro orbita con degli asteroidi. Gli scienziati di diversi fronti si sono riuniti il 14-16 agosto 2008, presso la Johns Hopkins University per una conferenza nella quale si discusse anche sulla definizione di pianeta da parte della UAI. Dalla conferenza \u00e8 uscito un comunicato stampa che annunciava che gli scienziati non avevano trovato un consenso sulla definizione di pianeta. Poco prima della conferenza, l'11 giugno 2008, la UAI ha annunciato in un comunicato stampa che il termine plutoide da quel momento sarebbe stato utilizzato per descrivere Plutone e altri oggetti simili ad esso che hanno un semiasse maggiore dell'orbita maggiore di quello di Nettuno e con massa sufficiente per essere di forma quasi sferica.\nNel marzo 2009, il Congresso dello Stato dell'Illinois ha votato una legge che ristabilisce lo status di pianeta per Plutone. L'Illinois \u00e8 la patria natale di Clyde Tombaugh e quindi la perdita dello status di pianeta era stata vissuta in modo negativo nello Stato del suo scopritore.\nIl cielo visto da Plutone.\nDa Plutone, il Sole appare puntiforme, anche se ancora molto luminoso, da 150 a 450 volte pi\u00f9 luminoso della Luna piena vista dalla Terra (la variabilit\u00e0 \u00e8 dovuta al fatto che l'orbita di Plutone \u00e8 altamente eccentrica). L'illuminazione da parte del Sole in superficie sarebbe comunque molto pi\u00f9 scarsa che dalla Terra, e alla distanza media di Plutone sarebbe di circa , equivalente, sul nostro pianeta, alla luce diffusa del Sole quando si trova al crepuscolo sotto l'orizzonte, oppure all'illuminazione di un corridoio di una toilette.\nL'atmosfera di Plutone \u00e8 costituita da sottili strati di azoto, metano e monossido di carbonio, derivati dai ghiacci di queste sostanze presenti in superficie. Quando Plutone si avvicina al Sole, verso il perielio, la temperatura superficiale aumenta e i ghiacci sublimano in gas. L'atmosfera produce anche una foschia blu, visibile al tramonto e forse in altri momenti del giorno plutoniano.\nPlutone e Caronte ruotano in modo sincrono uno attorno all'altro, presentando gli stessi emisferi rivolti verso il compagno. Ne consegue che Caronte, da un punto dell'emisfero di Plutone rivolto verso di esso rimane fisso nel cielo, mentre dall'altro emisfero rimane sempre invisibile. Per un periodo della durata di alcuni anni, ogni 124 anni, Plutone e Caronte sperimentano delle reciproche eclissi, a intervalli di 3,2 giorni, vale a dire a ogni mezza rotazione di uno dei due corpi. Caronte visto dalla superficie di Plutone ha un diametro angolare di circa 3,8\u00b0, quasi otto volte il diametro angolare della Luna vista dalla Terra. Appare come un oggetto molto grande nel cielo notturno, ma risplende circa 13 volte meno della Luna, a causa della poca luce che riceve dal Sole. L'illuminazione da parte di Caronte nella notte plutoniana sarebbe di circa ; in confronto, in un cielo notturno con airglow e senza luna \u00e8 2\u00a0mlx mentre con la luna piena \u00e8 tra 50 e 300\u00a0mlx.\nNella cultura di massa.\nIl cane di Topolino, Pluto, venne cos\u00ec denominato perch\u00e9 introdotto nel mondo dei fumetti e dei cartoni animati pochi mesi dopo la notizia della scoperta del pianeta. Fece il suo debutto con l'attuale nome in \"Topolino a caccia (The Moose Hunt)\" del 1931, anche se era gi\u00e0 apparso senza nome in un altro paio di cortometraggi del 1930.\nSignificato mitologico e astrologico.\nPlutone () \u00e8 domiciliato nello Scorpione ed \u00e8 esaltato nei Gemelli. Viene chiamato \"il grande rinnovatore\" e rappresenta la parte di una persona che \"distrugge per rinnovare\", portando a galla intensi bisogni sepolti che generano tristezza e depressione, permettendo comunque all'individuo di lasciarseli alle spalle divenendo pi\u00f9 forte. Una parola chiave comunemente usata per Plutone in astrologia \u00e8 \"trasformazione\", rappresenta il mondo invisibile, le ambizioni, l'influenza sulle masse. e governa gli affari pi\u00f9 importanti e l'enorme ricchezza.\nNella mitologia romana classica, Plutone \u00e8 il dio degli inferi ed \u00e8 estremamente ricco, due diversi aspetti che riprendono due versioni del corrispondente dio greco, identificate come Ade (dio dei morti) e Pluto (dio della ricchezza).\nNella fantascienza.\nFin dalla sua scoperta Plutone ha fatto da scenario per diverse opere narrative, principalmente di fantascienza. Alla sua popolarit\u00e0 ha certamente contribuito il fatto che, quand'era ancora classificato come pianeta, aveva il primato di essere il pianeta pi\u00f9 esterno del sistema solare. Secondo un'idea popolare nella fantascienza degli anni 1930, i pianeti pi\u00f9 esterni, formandosi prima degli altri, sarebbero divenuti abitabili prima rispetto alla Terra, dunque Plutone avrebbe potuto ospitare esseri molto evoluti, come il cervello del racconto \"The Psycho Power Conquest\" di R. R. Winterbotham del 1936, mentre invece nel romanzo breve \"The Red Peri\" di Stanley G. Weinbaum Plutone era abitato da esseri cristallini.\nIn particolare, l'identificazione nelle opere di Lovecraft con il pianeta Yuggoth ha suggerito le primissime nomenclature informali \"popolari\" delle strutture di superficie man mano che la \"New Horizons\" si avvicinava al pianeta. Una delle regioni pi\u00f9 notevoli, infatti, venne quindi battezzata \"Cthulhu regio\" in seguito alle prime foto giunte sulla Terra, l'8 luglio 2015. Il nome \"Cthulhu\" era quello pi\u00f9 gettonato fra quelli proposti da astrofili e appassionati nella campagna lanciata dalla NASA per la nomenclatura della geografia plutoniana. Il nome della regione \u00e8 stato sottoposto all'UAI perch\u00e9 venga ufficializzato.\nRobert A. Heinlein utilizza Plutone due volte per i suoi romanzi della fine degli anni 1950: in \"La tuta spaziale\" Plutone \u00e8 usato da alieni come base per esplorare la Terra, mentre in \"Fanteria dello spazio\" la Federazione Terrestre possiede una stazione di ricerca su Plutone, che viene tuttavia distrutta dal nemico. In \"Lo scheletro impossibile\" (1977), primo romanzo della pentalogia di James P. Hogan il \"Ciclo dei giganti\", Plutone \u00e8 un residuo del pianeta Minerva distrutto a causa di una guerra, e i cui frammenti hanno formato la fascia degli asteroidi cinquantamila anni fa. Negli anni duemila lo scrittore canadese Drew Karpyshyn utilizza Plutone come scenario in \"\", primo romanzo della saga di \"Mass Effect\", nei quali il pianeta nano ha la funzione di \"ancora gravitazionale\" in quanto il suo satellite Caronte \u00e8 in realt\u00e0 un portale galattico secondario collegato al portale della stella Arturo.\nSuccessivamente al fly-by della \"New Horizons\" a diverse zone della superficie di Plutone (o di Caronte), \u00e8 stato dato il nome di diversi scrittori di fantascienza o di personaggi da loro inventati, come ad esempio il cratere Dorothy, che prende il nome dal personaggio de \"Il meraviglioso mago di Oz\" di L. Frank Baum, o come il cratere Pirx, dal pilota dei romanzi di Stanis\u0142aw Lem, o ancora come il cratere Nemo, dal nome del capitano del celebre romanzo di Jules Verne, \"Ventimila leghe sotto i mari\"."}
{"id": "690351", "revid": "1226", "url": "https://it.wikipedia.org/wiki?curid=690351", "title": "Millennialismo", "text": ""}
{"id": "690352", "revid": "767487", "url": "https://it.wikipedia.org/wiki?curid=690352", "title": "Abadan", "text": "Abadan (\u0622\u0628\u0627\u062f\u0627\u0646 in persiano) \u00e8 una citt\u00e0 della provincia del Kh\u016bzest\u0101n, nell'Iran sudoccidentale, capoluogo dello shahrest\u0101n omonimo. Si trova sull'isola di Abadan, nel fiume Arvand. Ha una popolazione di 217.988 abitanti (censimento del 2006). La citt\u00e0 \u00e8 la sede di una importantissima raffineria di petrolio, distrutta nei primi anni ottanta durante il conflitto con l'Iraq e poi ricostruita.\nEtimologia del nome.\nIl nome arabo \"Abadan\" (\ufecb\ufe92\ufe8e\ufea9\ufe8d\ufee5), che gi\u00e0 nel Medioevo identificava l'isola, potrebbe derivare da \"fedele\", \"adoratore\" (\ufecb\ufe92\ufe8e\ufea9). D'altra parte, secondo quanto riportato da Beladori (892) la citt\u00e0 sarebbe stata fondata da Abbad bin Hosayn Khabethi, che durante il governatorato di Hajjaj (epoca della dinastia Omayyade) vi avrebbe collocato una guarnigione; questo racconto permette di ipotizzare una diversa etimologia del nome dal persiano \"ab\" (\"acqua\") e \"p\u0101\" (\"guardia\"), come suggerito da B. Farahvashi. A supporto di questa tesi si pu\u00f2 anche portare il nome di \"Apphana\" citato da Tolomeo con riferimento a un'isola al largo della foce del Tigri, e anche il geografo Marcian riporta nei suoi scritti il nome di \"Apphadana\". La versione persiana del nome \u00e8 entrata nell'uso comune, ed \u00e8 stata adottata da un decreto ufficiale nel 1935.\nStoria.\nSi pensa che Abadan si sia originariamente sviluppata come una citt\u00e0 portuale, con il nome di Abbaside. Dal XVII secolo in poi l'isola di Abadan fece parte dei territori della trib\u00f9 Araba dei \"Ka'ab\" (Bani Kaab). Parte di questa trib\u00f9, i \"Mohaysen\", stabil\u00ec il proprio quartier generale a \"Mohammara \"(oggi nota come Khorramshahr), fino alla caduta dello sceicco Khaz'al Khan nel 1924.\nNel XX secolo nella regione vennero scoperti vasti giacimenti petroliferi. La Anglo-Persian Oil Company costru\u00ec la sua prima raffineria ad Abadan, iniziandola nel 1908, e completando i lavori nel 1913. Dal 1938 essa fu la pi\u00f9 grande al mondo, oltre ad essere stato il primo impianto di raffinazione del petrolio costruito nel Medio Oriente: anche attualmente questo impianto rimane tra i pi\u00f9 grandi al mondo.\nNel 1910 la popolazione si aggirava attorno ai 400 abitanti, ma con la costruzione della raffineria la citt\u00e0 conobbe un rapido sviluppo economico e un conseguente incremento demografico, anche se i posti di lavoro nella raffineria furono occupati in buona parte da stranieri. Infatti nemmeno il 9% dei dirigenti della compagnia petrolifera erano originari del Kh\u016bzest\u0101n. La proporzione di nativi di Teheran, del Caspio, dell'Azerbaigian e del Kurdistan iraniano sal\u00ec dal 4% delle tute blu al 22% di impiegati, o colletti bianchi, fino al 45% di manager. Perci\u00f2 mentre gli arabofoni erano concentrati negli strati bassi della forza lavoro, la classe dirigente divenne maggiormente distaccata ed in qualche modo \"straniera\".\nLa nazionalizzazione della raffineria di Abadan.\nNel 1951 il Primo Ministro Mohammad Mossadeq nazionalizz\u00f2 l'industria petrolifera iraniana ed in particolare la raffineria di Abadan, allora di propriet\u00e0 della britannica Anglo-Iranian Oil Company, che ne era il cuore. Ne segu\u00ec una crisi internazionale, nota come la Crisi di Abadan. Mossadeq sar\u00e0 deposto da un colpo di Stato nel 1953 chiamato Operazione Ajax, ma la raffineria rester\u00e1 nazionalizzata. Dal 1958, la citt\u00e0 \u00e8 collegata da un oleodotto a Teheran.\nIl 19 agosto 1978, il cinema Rex di Abadan fu oggetto di un disastroso attentato in cui morirono 700 persone.\nNel settembre del 1980, Abadan venne devastata da un attacco a sorpresa sul Khuzestan ad opera delle forze irachene, fatto che segn\u00f2 l'inizio della guerra Iran-Iraq. Abadan fu assediata per 18 mesi, ma non venne mai conquistata. La maggior parte della citt\u00e0, inclusa la raffineria di petrolio che era la pi\u00f9 grande al mondo (con una capacit\u00e0 di 680.000 barili al giorno), venne danneggiata o distrutta dall'assedio e dai bombardamenti. Prima del conflitto la popolazione era di circa 300.000 civili, ma al momento dell'armistizio la maggior parte di essa era fuggita.\nDopo la guerra, la prima preoccupazione fu quella di ricostruire la raffineria. Nel 1993 essa ricominci\u00f2 una limitata attivit\u00e0, e dal 1997 ha raggiunto il medesimo livello produttivo che aveva prima del conflitto.\nNel 1992, all'incirca 85.000 persone erano ritornate a vivere nella citt\u00e0, ma negli anni successivi la popolazione crebbe, sino a raggiungere le 206.073 unit\u00e0 nel 2001.\nPer festeggiare il centesimo anniversario della raffineria di greggio di Abadan (2013), le autorit\u00e0 cittadine hanno progettato un \"museo del petrolio\".\nLuoghi di Interesse.\nL'Abadan Institute of Technology venne fondato nel 1939. L'istituto, specializzato in ingegneria e chimica petrolifera, venne concepito per formare la dirigenza della raffineria della citt\u00e0. Il nome della Scuola \u00e8 da allora cambiato numerose volte, ma dal 1989 \u00e8 stata considerata un Campus decentrato della Petroleum University of Technology di Teheran.\nAd Abadan si trova un aeroporto internazionale."}
{"id": "690353", "revid": "827882", "url": "https://it.wikipedia.org/wiki?curid=690353", "title": "Nativity in Black", "text": "Nativity in Black \u00e8 una serie di album in tributo alla storica band Black Sabbath. Tali dischi contengono le cover delle canzoni pi\u00f9 famose di tale band riproposte dalle maggiori band heavy metal.\nI Bullring Brummies furono un progetto fondato solo in occasione del tribute, ed erano composti da Rob Halford (Judas Priest, Fight) alla voce, Geezer Butler (Black Sabbath) al basso, Bill Ward (Black Sabbath) alla batteria, Wino (The Obsessed) alla chitarra, e Jimmy Wood all'armonica."}
{"id": "690358", "revid": "1543377", "url": "https://it.wikipedia.org/wiki?curid=690358", "title": "Venezuela", "text": "Il Venezuela, ufficialmente Repubblica Bolivariana del Venezuela () \u00e8 una repubblica federale situata nel nord dell'America meridionale. La sua capitale \u00e8 Caracas. Fa parte dell'America Latina.\nSituata subito a nord dell'equatore, \u00e8 considerato come uno dei Paesi con la maggiore diversit\u00e0 ecologica nel mondo. Abitata gi\u00e0 in epoca precolombiana da gruppi tribali amerindi come caribe e arawak, fu toccata da Cristoforo Colombo nel suo terzo viaggio nel 1498 e venne inglobata nel vasto impero sudamericano spagnolo nel XVI secolo, anche se il clima limit\u00f2 fortemente l'entit\u00e0 della colonizzazione. Fu il primo Stato latinoamericano a emanciparsi dalla Corona spagnola, proclamando formalmente il 5 luglio 1811 la propria indipendenza, che divenne effettiva solo nel 1821.\nIl Paese, oggi strutturato in 23 Stati e un distretto federale (definito \"Distrito Capital\"), \u00e8 delimitato a nord dal Mar dei Caraibi (che a sua volta comprende la frontiera marittima con la Repubblica Dominicana, Aruba, Bonaire, Cura\u00e7ao, Porto Rico, Isole Vergini americane, Isole Vergini britanniche, Martinica, Guadalupa, Sint Maarten e Trinidad e Tobago), a est confina con la Guyana, a sud e a sud-est con il Brasile, a ovest e a sud-ovest con la Colombia. Il Venezuela si estende su una superficie terrestre totale di 916\u00a0445\u00a0km\u00b2, comprensiva della cross continentale, dell'isola di Margarita e delle Dipendenze federali venezuelane. Il punto pi\u00f9 settentrionale del suo territorio \u00e8 rappresentato dall'isola di Aves. Il Paese esercita la sovranit\u00e0 su 860\u00a0000\u00a0km\u00b2 di superficie marina sotto il concetto Zona economica esclusiva. Il Venezuela ha anche una storica controversia territoriale con la Guyana su una superficie di circa 159.500 chilometri quadrati compresi nella Guayana Esequiba situata lungo il confine orientale, designata come \"Zona en Reclamaci\u00f3n\".\nDopo la proclamazione dell'indipendenza e per buona parte dell'Ottocento e della prima met\u00e0 del Novecento, a causa dell'instabilit\u00e0 interna e di una serie di lotte civili, il Venezuela non riusc\u00ec ad avere uno sviluppo economico soddisfacente. Fu solo a partire dalla seconda met\u00e0 degli anni 1940, con la massiccia immigrazione europea (tra cui molti italiani) e lo sfruttamento intensivo delle proprie risorse minerarie (e in particolare del petrolio) che cominci\u00f2 rapidamente a modernizzarsi, sperimentando una forte crescita economica. Sul finire degli anni 1950, all'indomani della caduta del dittatore Marcos P\u00e9rez Jim\u00e9nez (1958) si impose nel paese un sistema di governo democratico.\nIl Venezuela \u00e8 considerato un paese in via di sviluppo con un'economia basata principalmente sulle operazioni di estrazione, raffinazione e commercializzazione del petrolio e di altre risorse minerarie. L'agricoltura riveste ormai una scarsa importanza mentre l'industria ha avuto negli ultimi decenni uno sviluppo diseguale (in gran parte \u00e8 ancora un'industria di assemblaggio e montaggio).\nLa sua popolazione conta 32\u00a0816\u00a0801 abitanti in gran parte meticci nati dall'incrocio delle etnie indigene sia con bianchi di origine generalmente ispanica sia con creoli e africani. Sono presenti nel Paese anche molti europei (spagnoli, italiani e portoghesi in particolare) e loro discendenti, mentre gli indigeni allo stato puro e gli asiatici rappresentano una parte trascurabile della popolazione. La multietnicit\u00e0 del Venezuela ha fortemente influenzato sia la sua vita sociale e culturale sia l'arte. La danza nazionale \u00e8 lo joropo.\nL'attuale capo dello Stato \u00e8 Nicol\u00e1s Maduro, nonostante il titolo sia contestato fallimentarmente da Juan Guaid\u00f3. La lingua ufficiale \u00e8 lo spagnolo insieme ad altre lingue indigene.\nToponomastica.\nIl 30 maggio 1498, nel corso del terzo viaggio di Cristoforo Colombo, una flotta di sei imbarcazioni, al comando dell'ammiraglio genovese raggiunse le coste dell'attuale Venezuela. Il 1\u00ba agosto, tre velieri toccarono le coste del Venezuela nei pressi dell'isola di Trinidad. Entrarono nel Golfo di Paria, sulla foce del Serpente o Dragon's Mouth. Senza saperlo, Cristoforo Colombo era giunto in Sud America. L'esploratore la battezz\u00f2 con il nome di \"Tierra de Gracia\".\nIl nome \"Venezuela\" \u00e8 stato storicamente attribuito al navigatore italiano Amerigo Vespucci che navig\u00f2 sulla costa settentrionale del Sud America insieme ad Alonso de Ojeda nel 1499, nel corso di una spedizione navale esplorativa che raggiunse la costa nord-occidentale del paese, ora nota come Golfo del Venezuela. In quel viaggio, l'equipaggio osserv\u00f2 le costruzioni degli indigeni erette su palafitte di legno fuori delle acque. Tali costruzioni ricordarono a Vespucci la citt\u00e0 di Venezia, e lo ispirarono nell'attribuire il nome di \"Venezziola\" o \"Venezuola\" alla regione. Il termine che in italiano rinascimentale aveva il significato di piccola Venezia, si trasform\u00f2 successivamente in spagnolo in \"Venezuela\", nonostante ci\u00f2, molti anziani veneziani (e veneti) sono soliti chiamarla con il nome rinascimentale.\nAltre versioni, storicamente meno accreditate, affermano che il nome \"Venezuela\" sia di origine indigena e non un diminutivo di Venezia. Tuttavia la prima versione rimane la pi\u00f9 ampiamente accettata come spiegazione sull'origine del nome del paese.\nStoria.\nEpoca precolombiana.\nSi pensa che l'essere umano sia apparso nel territorio venezuelano circa 30\u00a0000 anni fa, provenienti dall'Asia, dopo aver attraversato lo Stretto di Bering ed essersi diffuso in Nord America, e dalla Polinesia, attraverso ondate di popoli arrivati su imbarcazioni primitive. I popoli indigeni primitivi erano dediti a caccia, pesca e agricoltura, pi\u00f9 o meno avanzata; alcuni gruppi coltivavano prodotti che sono rimasti nel corso del tempo tra i pi\u00f9 consumati del luogo, come mais, cacao, fagioli e yuca. I popoli cacciatori erano nomadi e si spostavano in continuazione, al contrario degli agricoltori, che svolgevano una vita semisedentaria e che col tempo svilupparono delle civilt\u00e0 avanzate, in grado di lavorare la ceramica e di costruire opere come ad esempio argini di fiumi e dighe. I gruppi indigeni pi\u00f9 importanti erano i \"chibchas\", che vivevano sulle Ande, i Caribe, situati in quasi tutte le regioni costiere, e gli arawakos, stanziatisi in una parte della costa e pi\u00f9 a sud.\nEpoca coloniale.\nCristoforo Colombo scopr\u00ec la regione nel suo terzo viaggio, il 2 agosto 1498.\nLa Spagna inglob\u00f2 il Venezuela nel suo vasto impero americano nel corso del XVI secolo, anche se l'esplorazione del paese pot\u00e9 dirsi compiuta solo nei primi decenni dell'Ottocento. Pochi spagnoli vi si trapiantarono per via del clima subtropicale, preferendo generalmente vivere nelle montagne andine degli attuali stati del T\u00e1chira, M\u00e9rida e Trujillo.\nUn primo tentativo di colonizzazione tedesca del\u00a0Venezuela\u00a0venne realizzato nel XVI secolo\u00a0dalla famiglia tedesca di Anton e Bartholomeus Welser, per conto degli imperatori del\u00a0Sacro Romano Impero di Germania. Tra il\u00a01528\u00a0e il\u00a01556\u00a0la Germania acquis\u00ec di fatto nuovi territori in Venezuela. Altri punti furono l'isola di\u00a0Arguin\u00a0lungo le coste atlantiche della\u00a0Mauritania\u00a0(acquisite dal\u00a0Brandeburgo\u00a0il 5 ottobre 1685, la\u00a0Prussia\u00a0le avrebbe perse il 7 marzo 1721 in favore della\u00a0Francia). Il processo di colonizzazione non fu senza incidenti: gli spagnoli combatterono numerose ribellioni di indigeni locali, la pi\u00f9 importante fu quella comandata da Guaicaipuro nel 1560 e da Quiriquires nel 1600.\nL'ordine coloniale fu definitivamente imposto verso la fine del XVI secolo, con la costruzione del cabildo e della chiesa. Allo stesso tempo, cominci\u00f2 un processo di mescolanza razziale nel territorio, che defin\u00ec il profilo sociale del paese. Cominciarono le attivit\u00e0 commerciali e l'estrazione di risorse naturali fiorirono; in particolar modo fiorirono le esportazioni di cacao, caff\u00e8 e tabacco, mentre al contempo cominciarono attacchi pirateschi come quello di Henry Morgan a Maracaibo nel 1669.\nLe province esistenti, allora governate alternativamente dalla Audiencia Reale di Santo Domingo e da quella di Bogot\u00e1, entrarono a far parte del Vicereame della Nuova Granada nel 1717, e divennero autonome nel 1777 con la formazione della Capitaneria Generale del Venezuela. La nuova unione politica fu consolidata con la creazione della Reale Audiencia di Caracas nel 1786.\nIndipendenza.\nLa piccola comunit\u00e0 di discendenza spagnola ed europea, dopo alcuni secoli si rese indipendente dalla Spagna. L'inizio della rivoluzione avvenne il 19 aprile 1810, quando l'allora Capitano Generale del Venezuela, Vicente Empar\u00e1n, fu deposto dal Cabildo di Caracas. Dopo una serie di rivolte infruttuose e sotto la spinta del Maresciallo Francisco de Miranda, il Venezuela si proclam\u00f2 indipendente il 5 luglio 1811; tuttavia, la Prima Repubblica ebbe vita breve e capitol\u00f2 alcuni mesi dopo di fronte alla reazione spagnola. Ebbe cos\u00ec inizio una lunga guerra d'indipendenza, che ricevette un impulso nel 1813 grazie a Sim\u00f3n Bol\u00edvar, che, dopo aver preso il controllo di C\u00facuta, cominci\u00f2 una serie di battaglie facendosi strada verso la capitale Caracas, dove entr\u00f2 nello stesso anno proclamandosi \"Libertador\" e dove venne istituita una seconda Repubblica.\nComunque, una nuova reazione fedele alla Corona di Spagna fece capitolare l'anno seguente anche la Seconda Repubblica. Bol\u00edvar intanto era andato a cercare appoggio dagli inglesi in Giamaica, prima di andare a Haiti, dove si erano rifugiati numerosi leader venezuelani. Da Haiti part\u00ec una spedizione che inizialmente prese possesso di Isla Margarita, ma che fu poi respinta a Car\u00fapano e Maracay, nel 1816. Nel 1819 Bol\u00edvar, tentando di riorganizzarsi, convoc\u00f2 il \"Congresso di Angostura\", che port\u00f2 alla creazione della Gran Colombia. Nel 1820 venne firmato il \"Tratado de Armisticio y Regularizaci\u00f3n de la Guerra\", che mise fine alle ostilit\u00e0 fino al 1821. Il 24 giugno dello stesso anno, Bol\u00edvar, aiutato da Jos\u00e9 Antonio P\u00e1ez e Antonio Jos\u00e9 de Sucre, vinse la Battaglia di Carabobo, sconfiggendo l'esercito reale di Miguel de la Torre e liberando definitivamente il Venezuela dagli spagnoli.\nLa nuova Repubblica del Venezuela fu subito preda di \"caudillos\" che la dominarono in forma dittatoriale, assoggettandola a frequenti colpi di stato e rivoluzioni locali. Tale situazione si protrasse per buona parte del Novecento, allorch\u00e9 il paese fu governato prima da Cipriano Castro (1899-1908) e poi, per quasi trent'anni, da Juan Vicente G\u00f3mez (1908-1935). Fu durante il regime di quest'ultimo, nel corso degli anni venti del Novecento, che la scoperta di ingenti giacimenti di petrolio mut\u00f2 radicalmente la situazione economica e politica del Venezuela. Nel 1928 il paese era gi\u00e0 divenuto il secondo produttore mondiale di tale materia prima. Tuttavia fu solo negli anni quaranta del Novecento, con il vertiginoso aumento del prezzo dell\"'oro nero\", che il petrolio si tradusse in una fonte ingente di entrate per il Paese.\nLa seconda guerra mondiale.\nVerso la met\u00e0 degli anni 1930, Eleazar L\u00f3pez Contreras succedette a G\u00f3mez come presidente del Venezuela. Egli ristabil\u00ec alcune libert\u00e0 democratiche, promulgando nel 1936 una costituzione di ispirazione liberal-moderata, che per\u00f2 limitava in vario modo l'azione delle organizzazioni e dei partiti di sinistra.\nNel 1941 L\u00f3pez Contreras venne sostituito dal generale Isa\u00edas Medina Angarita, che si alle\u00f2 con gli Stati Uniti e la Gran Bretagna, dichiar\u00f2 guerra all'Asse, rese operativa un'imposta sul reddito gi\u00e0 elaborata dal suo predecessore, rese pi\u00f9 moderno e funzionale il Codice civile, intraprese un'intensa lotta all'analfabetismo e pose le basi per una prima, timida normativa concernente la previdenza sociale.\nTuttavia la politica riformista di Medina Angarita, forse giudicata troppo moderata, non riusc\u00ec a incontrare il favore delle masse, che nel 1945 appoggiarono l'ascesa al potere del socialdemocratico R\u00f3mulo Betancourt, che cominci\u00f2 un rinnovamento costituzionale promulgato nel 1947, istituendo il voto segreto a suffragio universale per l'elezione del presidente.\nIl secondo dopoguerra.\nNel 1948 il presidente R\u00f3mulo Gallegos, eletto democraticamente nel 1947, fu esiliato da un'alleanza di conservatori ed esercito, e al suo posto il potere fu assunto da una giunta militare che sciolse il parlamento e instaur\u00f2 una dittatura.\nNegli anni 1950 Marcos P\u00e9rez Jim\u00e9nez, appartenente alla giunta militare ascesa al potere nel 1948, riun\u00ec su di s\u00e9 tutti i poteri, divenendo dittatore del Venezuela. Convinto che l'immigrazione europea potesse essere determinante per lo sviluppo del Paese, la favor\u00ec in ogni modo, permettendo l'ingresso di circa un milione di stranieri (tra di essi circa 300\u00a0000 italiani, che costituiscono la seconda pi\u00f9 importante comunit\u00e0 straniera dopo quella spagnola).\nNel gennaio 1958 P\u00e9rez Jim\u00e9nez venne deposto da una giunta militare capeggiata dal generale Wolfgang Larraz\u00e1bal. Da tale data ebbe inizio l'attuale era democratica del Venezuela, con una serie di presidenti, democraticamente eletti, che si sono succeduti alla guida del Paese: R\u00f3mulo Betancourt, Rafael Caldera, Ra\u00fal Leoni, Lu\u00eds Herrera Camp\u00edns, Jaime Lusinchi, Carlos Andr\u00e9s P\u00e9rez, Hugo Ch\u00e1vez, Nicol\u00e1s Maduro.\nIl governo bolivariano.\nHugo Ch\u00e1vez \u00e8 ricorso a elezioni e referendum per sostenere le riforme costituzionali di cui \u00e8 stato promotore e le sue politiche di tipo rivoluzionario. Con l'approvazione della Costituzione Bolivariana, avvenuta mediante referendum nel 1999, \u00e8 stato introdotto il principio della revocabilit\u00e0 di tutti i mandati elettivi a ogni livello dell'amministrazione, compresa la carica presidenziale, che pu\u00f2 essere revocata attraverso referendum popolare alla met\u00e0 del periodo di esercizio. Dopo l'approvazione del referendum costituzionale del febbraio 2009, le candidature per tutte le cariche elettive possono essere ripresentate nelle successive elezioni, senza limitazioni numeriche.\nNel 2002 \u00e8 stato ordito un colpo di Stato contro Hugo Ch\u00e1vez, reo di aver ripetutamente ed insistentemente violato il dettato costituzionale, da parte di settori dell'imprenditoria, ma con un buon seguito popolare, del sistema comunicativo e di alcuni militari. Il colpo di Stato \u00e8 fallito in seguito alla fedelt\u00e0 al regime di importanti settori dell'esercito, nel quale si \u00e8 sempre fortemente annidata la pervasiva corruzione pubblica, e grazie all'apparato giudiziario, nel frattempo epurato di tutte le sue componenti non dichiaratamente chaviste, riportando il presidente a Palazzo di Miraflores, sede del governo. Ch\u00e1vez \u00e8 morto di cancro nel marzo del 2013 e il suo posto \u00e8 stato preso da Nicol\u00e1s Maduro, uno dei suoi pi\u00f9 fedeli sostenitori.\nSotto il governo di Maduro sono emersi gravi problemi economici e numerose proteste di piazza, con la partecipazione di milioni di persone, contro il suo governo. Gli attacchi operati da Maduro contro gli Stati Uniti d'America, accusati di essere un impero volto all'annichilimento e alla conquista di liberi Stati sovrani, ha comportato la promulgazione di dure sanzioni economiche imposte dagli Stati Uniti che hanno aggravato le gi\u00e0 rilevanti difficolt\u00e0 nell'acquisto dei beni di prima necessit\u00e0 e di medicine, oltre al blocco dei conti come \u00e8 sempre avvenuto per gli Stati considerati nemici e per organizzazioni o gruppi terroristici, che hanno portato a razionamenti e scarsit\u00e0 anche di generi di prima necessit\u00e0. Il 29 marzo 2017 il Tribunale Supremo di Giustizia ha condannato il Parlamento per aver voluto convalidare l'elezione di alcuni deputati dell'opposizione particolarmente invisi al regime, e ha avocato a s\u00e9 il potere legislativo, compiendo a tutti gli effetti un colpo di Stato e come una vera e propria deriva autoritaria del Paese, ispirata da Maduro. Si rivela fondamentale il sostegno nei confronti del regime di Maikel Jos\u00e9 Moreno P\u00e9rez, neoeletto presidente del Tribunale Supremo di Giustizia con alle spalle precedenti penali per reati contro la persona e contro il patrimonio, oltre che per corruzione. In seguito Maduro ha invitato il tribunale, a furor di popolo, a rivedere il suo verdetto.\nLe elezioni presidenziali anticipate, convocate per l'aprile 2018 e poi rinviate al successivo 20 maggio, hanno visto la partecipazione di quattro candidati.\nGeografia.\nIl Venezuela \u00e8 situato nella parte pi\u00f9 settentrionale dell'America meridionale, si affaccia sul mar dei Caraibi e nella parte pi\u00f9 meridionale della costa, a sud del delta dell'Orinoco, sull'oceano Atlantico. La sua geografia variegata combina regioni tropicali, climi desertici, giungle, ampie pianure e ambienti andini. Vi si trova la pi\u00f9 grande area protetta dell'America Latina, nota come \"Zone soggette a regime di amministrazione speciale\", che copre circa il 63% del territorio nazionale.\nMorfologia.\nGeograficamente in Venezuela possono distinguersi tre diverse aree:\nNella parte settentrionale del paese vi \u00e8 una zona montuosa costituita da catene appartenenti al massiccio andino, proseguimenti della Cordigliera Orientale colombiana dai quali si dipartono due sistemi montuosi, la Sierra de Perij\u00e1 che delimita il confine tra Colombia e Venezuela e la Cordigliera di M\u00e9rida che si insinua nel paese a sud e a est del lago di Maracaibo e di cui il Pico de Bolivar (5\u00a0007 m s.l.m.) rappresenta il punto pi\u00f9 elevato. Tra i due sistemi montuosi si trova l'altopiano di Zulia. La Cordigliera di M\u00e9rida prosegue seguendo la linea della costa (e assumendo appunto il nome di Cordigliera della Costa) che in questo tratto \u00e8 scoscesa e impervia, di fronte si trovano numerose isole, la pi\u00f9 grande \u00e8 la \"Isla de Margarita\". Nel tratto pi\u00f9 orientale, in corrispondenza del delta dell'Orinoco, la costa si fa bassa e paludosa.\nLa parte centrale del paese \u00e8 caratterizzata da ampie pianure erbose chiamate \"Los llanos\" che coprono circa un terzo del territorio del paese. Si tratta di un'area con un'altitudine ridotta (inferiore ai 600\u00a0m s.l.m.) che durante la stagione delle piogge subisce ampi allagamenti da parte dei fiumi che l'attraversano.\nLa parte meridionale del paese, a sud del corso del fiume Orinoco, si trova su un altopiano chiamato massiccio della Guyana, da un punto di vista geologico \u00e8 uno degli ambienti pi\u00f9 antichi dell'intero continente.\nLa formazione pi\u00f9 notevole di quest'area \u00e8 l'altopiano chiamato Gran Sabana, nel corso dei millenni l'arenaria che lo compone \u00e8 stata erosa e sono rimaste vallate e formazioni rocciose chiamate \"Tepuis\" caratterizzate da flora e fauna particolari, l'isolamento ha infatti permesso lo sviluppo di specie endemiche. In quest'area si trovano alcune fra le cascate pi\u00f9 alte del mondo, come ad esempio il Salto Kukenam e il Salto Angel (979\u00a0m) che \u00e8 una delle attrattive principali del Parco Nazionale di Canaima ed \u00e8 stato incluso nella lista del patrimonio dell'Umanit\u00e0 da parte dell'UNESCO.\nIdrografia.\nIl fiume principale del paese \u00e8 l'Orinoco, lungo 2\u00a0574\u00a0km di cui circa 1\u00a0500 sono navigabili. Nasce al confine tra Venezuela e Brasile. Nel primo tratto del suo corso lo spartiacque \u00e8 difficilmente definibile, il fiume si divide infatti in due rami uno dei quali, il canale Casiquiare, costituisce un collegamento naturale con il Rio delle Amazzoni, tramite il Rio Negro infatti un terzo circa delle acque dell'Orinoco confluisce nel Rio delle Amazzoni.\nLa maggior parte dei fiumi che nascono nella parte settentrionale del paese scorrono verso sud-est nel fiume Apure, un affluente dell'Orinoco, che attraversa la regione dei \"Llanos\".\nUn altro fiume degno di nota \u00e8 il R\u00edo Caron\u00ed, caratterizzato da un corso molto rapido e sfruttato per la produzione di energia elettrica. Nasce negli altopiani della Guyana e sfocia nell'Orinoco nei pressi di Ciudad Guayana.\nNella parte nord-occidentale del paese si trova il lago di Maracaibo, il pi\u00f9 grande lago dell'America meridionale, residuo di un antico golfo sul mar dei Caraibi.\nIsole.\nLe isole appartengono alle Isole Sottovento delle Piccole Antille. Se ne contano pi\u00f9 di 300, appartenenti per lo pi\u00f9 allo Stato di Nueva Esparta e alle Dipendenze Federali. La pi\u00f9 grande e popolosa \u00e8 Margarita mentre tra gli altri \u00e8 Los Roques l'arcipelago pi\u00f9 popolato. Tra le altre isole o gruppi di isole si segnalano: Aves, La Blanquilla, Patos, La Orchila, La Sola, La Tortuga, l'Arcipelago di Las Aves, Los Frailes, Los Hermanos, l'Arcipelago di Los Monjes, Los Testigos.\nClima.\nIl Venezuela ha un clima tropicale, generalmente contraddistinto da una stagione piovosa, (da maggio a ottobre) e una secca (da novembre ad aprile). Le precipitazioni sono molto variabili e vanno dai 300\u2013400\u00a0mm (o ancor meno) di alcune zone della fascia costiera dello Stato Falc\u00f3n agli oltre 2000 millimetri di alcune zone dell'Amazzonia venezuelana, a Sud del paese.\nIl caldo \u00e8 spesso mitigato dall'altitudine: Caracas, a quasi 1\u00a0000 metri s.l.m., presenta temperature medie annue, pari a 22\u00a0\u00b0C circa, ma di 6-7\u00a0\u00b0C inferiori a Maracaibo, che invece si trova sul livello del mare. Nelle Ande venezuelane si registrano le medie minime: la citt\u00e0 di M\u00e9rida, sita a oltre 1\u00a0600 metri s.l.m., ha una temperatura media annua di circa 18-19\u00a0\u00b0C. Ci sono alcune vette delle Ande ricoperte da ghiacciai e nevi perenni.\nPopolazione.\nDistribuzione e composizione.\nLa popolazione \u00e8 distribuita in forma molto poco omogenea sul territorio: circa l'85% degli abitanti si concentra nelle citt\u00e0 settentrionali e ben il 73% vive a meno di 100 chilometri dalla costa. Al contrario, solo il 5% dei venezuelani vive nelle terre a sud del fiume Orinoco, che pure rappresentano quasi la met\u00e0 della superficie del paese.\nIn Venezuela non sono state effettuate, almeno in et\u00e0 contemporanea, rilevazioni ufficiali di carattere etnico. Le stesse popolazioni indigene sono state censite esclusivamente sulla base delle rispettive lingue autoctone d'uso. Risulta pertanto quanto mai problematico addentrarsi in tale campo, lasciato all'iniziativa di una miriade di studiosi e di istituti di ricerca privati la cui affidabilit\u00e0 lascia molto spesso a desiderare.\nGeneralmente si ritiene comunque che circa i due terzi della popolazione venezuelana siano meticci o (pi\u00f9 raramente) mulatti, nati dalla fusione secolare fra \"bianchi\" e \"indios\" (meticci) o fra \"bianchi e \"neri\" (mulatti). Non manca il prodotto di incroci fra neri e \"indios\" (i cosiddetti \"zambos\") e quello derivante, tempo addietro, da tutte e tre le etnie che popolano il paese.\nLa componente bianca, piuttosto esigua in epoca coloniale e nel primo secolo di indipendenza, \u00e8 stata potentemente rafforzata, a partire dagli anni 1940, con l'arrivo di circa 980\u00a0000 europei che per la maggior parte si stanziarono definitivamente nel paese andandosi ad aggiungere a una popolazione che, secondo il censimento del 1941, era inferiore ai quattro milioni di abitanti. Secondo alcune rilevazioni di carattere non ufficiale (dati del 2005), il gruppo etnico bianco costituisce la quinta parte dell'intera popolazione ed \u00e8 formato soprattutto da immigrati e figli di immigrati di origine europea recente, oltre che da creoli di vecchia ascendenza ispanica.\nI primi a immigrare in Venezuela furono, all'inizio degli anni 1940, alcune migliaia di esuli della Guerra civile spagnola, provenienti generalmente dalla Francia o da altri Paesi latinoamericani che li avevano inizialmente accolti. Seguirono gli italiani nel Secondo dopoguerra (a partire dal 1947 circa) insieme a un gran numero di iberici (di origine soprattutto galiziana e portoghese) e a un limitato numero di francesi, tedeschi, europei dell'est, ecc. Ancor oggi la presenza di comunit\u00e0 europee nel paese \u00e8, sia sotto il profilo demografico sia economico, considerevole. Fra queste le principali sono la spagnola, l'italiana e la portoghese.\nGli \"indios\" rappresentano invece meno dell'1% sul totale della popolazione (178\u00a0000 circa secondo i dati del censimento del 2001). Il termine \"indio\" ha una valenza, nei rilevamenti statistici, culturale (linguistica in particolare), non razziale.\nLa popolazione nera allo stato puro o semipuro costituisce un gruppo etnico molto pi\u00f9 numeroso di quello \"indio\" (10% secondo alcune rilevazioni di carattere non ufficiale del 2005), concentrato per lo pi\u00f9 nelle zone costiere (fra cui la regione di \"Barlovento\" nello Stato Miranda).\nA decorrere dal 2015, a causa pessime condizioni economiche in cui \u00e8 caduto il Paese sotto la guida del presidente Nicol\u00e1s Maduro e delle sanzioni economiche statunitensi iniziate l'8 marzo 2015 con l'executive order 13692 e inasprite con l'executive order 13808 del 24 agosto 2017, si \u00e8 verificata un'importante crisi migratoria. \u00c8 stato stimato che almeno un milione di persone abbia abbandonato il Paese per sfuggire alla povert\u00e0.\nLa comunit\u00e0 italiana.\nIl Ministero degli affari esteri italiano calcola che, fra la fine della Seconda guerra mondiale e l'inizio degli anni 1970, siano immigrati in Venezuela oltre 250\u00a0000 italiani, che, in massima parte, si insediarono in forma permanente nel paese latinoamericano. Tale corrente migratoria, che raggiunse le sue punte pi\u00f9 alte negli anni 1949-1960 (con oltre 220\u00a0000 emigrati), diminu\u00ec drasticamente negli anni sessanta del Novecento, per convertirsi in un fenomeno assolutamente marginale nei decenni successivi in cui si sono verificati anche dei periodi con saldi positivi a favore dell'Italia.\nSecondo l'Ambasciata d'Italia a Caracas, sono poco meno di duecentomila (2005) gli italiani residenti nel paese, cui vanno aggiunti altri ottocentomila loro discendenti, considerando anche quelli di origini \"miste\", o forse pi\u00f9. Questi ultimi, per la normativa locale, sono considerati venezuelani a tutti gli effetti essendo nati in Venezuela. A questa poderosa colonia, costituita da circa un milione di membri, vanno aggiunti anche alcuni italo-venezuelani di ascendenze italiche pi\u00f9 lontane, come l'ex-presidente Jaime Lusinchi (di origine corso-italiana), che govern\u00f2 il paese negli anni 1980.\nLe zone che hanno accolto il maggior numero di immigrati provenienti dall'Italia sono quelle centro-settentrionali e, in primo luogo, Caracas, la capitale (Distretto federale e parte dello Stato Miranda), che riuniva, agli inizi degli anni 1970, i due terzi dell'intera comunit\u00e0 (140\u00a0000 su 210\u00a0000 circa). Seguivano, nell'ordine, gli Stati Zulia (17\u00a0000 unit\u00e0) e Aragua (13\u00a0000 unit\u00e0). Collettivit\u00e0 di una certa consistenza erano presenti anche negli Stati Bol\u00edvar (10\u00a0000), Lara (9\u00a0000) e Carabobo (8\u00a0500).\nL'immigrazione italiana in Venezuela fu di carattere quasi esclusivamente urbano, non rurale o misto come in Argentina e Brasile, e coinvolse al 90% le regioni meridionali, mentre in Argentina vi fu un forte apporto anche di liguri, piemontesi e friulani e in Brasile di veneti. Molti oriundi italiani, fra cui prevalgono ormai quelli di seconda e terza generazione, occupano posizioni sociali ed economiche di primaria importanza in Venezuela.\nReligione.\nLa libert\u00e0 religiosa \u00e8 garantita dalla Costituzione. La gran maggioranza dei venezuelani sono di fede cristiana e in particolare cattolica (oltre il 90%), seguiti dai protestanti (2% solamente) e gli ortodossi (meno dell'1%). I musulmani rappresentano meno dello 0,5% sulla popolazione totale. Trascurabili le minoranze induiste, buddhiste e di altre confessioni religiose.\nNumericamente esigua (fra i 16\u00a0000 e i 35\u00a0000 fedeli, a seconda delle rilevazioni), ma importante sotto il profilo economico e finanziario, \u00e8 la comunit\u00e0 di religione ebraica presente nel paese. A Caracas \u00e8 concentrato circa il 40% dei fedeli, ma gruppi pi\u00f9 o meno consistenti si possono trovare anche a Maracaibo, Maracay, Puerto La Cruz, Porlamar e altre citt\u00e0 venezuelane. Dalla fine degli anni novanta del Novecento molti rappresentanti della comunit\u00e0 ebraica hanno lamentato atteggiamenti di intolleranza, se non proprio di antisemitismo, nei propri confronti. La responsabilit\u00e0 viene imputata al presidente Ch\u00e1vez, che da parte sua ha sempre respinto tali accuse giudicandole prive di fondamento. Il motivo per cui spesso \u00e8 stato accusato di antisemitismo nasce dalle sue critiche alla nazione di Israele (anche se in tal caso si tratta di antisionismo), nate anche per la sua solidariet\u00e0 alla Palestina, il suo noto antimperialismo e le sue amicizie con i leader di Paesi come Iran e Siria, noti avversari di Israele.\nLingue.\nLingua ufficiale.\nLa lingua ufficiale \u00e8 lo spagnolo, che presenta numerose affinit\u00e0 con quello parlato nei Caraibi (Cuba, Repubblica Dominicana, Porto Rico, ecc.) e alcune differenze con quello della madre-patria ispanica, soprattutto di carattere fonetico e lessicale. Va messo in evidenza che quanto pi\u00f9 alto \u00e8 il livello socio-culturale del parlante venezuelano tanto pi\u00f9 tali differenze si riducono, mentre nel caso contrario si accentuano.\nPer quanto riguarda la fonetica le differenze pi\u00f9 salienti fra lo spagnolo-venezuelano e quello peninsulare sono quattro:\nLe differenze lessicali possono venire sintetizzate nella seguente forma:\nVa infine sottolineato che nella quasi totalit\u00e0 del Venezuela, la seconda persona plurale dei vari modi e tempi si \u00e8 persa completamente. Il vosotros \u00e8 stato sostituito dall'ustedes seguito dalla terza persona plurale. Solo nella citt\u00e0 di Maracaibo, e zone limitrofe, si \u00e8 conservato il vos (invece del vosotros dello spagnolo peninsulare), seguito dalla seconda persona plurale, per\u00f2 e utilizzato per la seconda persona del singolare (\"Vos Hac\u00e9is\" = \"Tu Haces\" = \"Tu Fai\").\nLingue co-ufficiali.\nLa nuova costituzione bolivariana di Venezuelana, voluta dal presidente Hugo Ch\u00e1vez (1999), protegge le lingue indigene (art.\u00a09) ribadendone la coufficialit\u00e0 con lo spagnolo nei propri territori di diffusione. Si tratta di oltre 30 idiomi autoctoni raggruppati in otto famiglie principali:\nFra le lingue non appartenenti ad alcuna famiglia segnaliamo, fra le altre, il \"pum\u00e9\" e il \"waraw\".\nTali lingue sono parlate, in una situazione di monolinguismo, o di bilinguismo con lo spagnolo, da poco pi\u00f9 di 170\u00a0000 venezuelani, nella quasi totalit\u00e0 appartenenti alle varie etnie di indios che popolano ancora alcune zone del paese.\nAltre lingue.\nGli immigrati di prima e spesso, anche di seconda generazione, parlano, accanto allo spagnolo, le lingue dei paesi di origine. La pi\u00f9 diffusa, dopo quella ufficiale, \u00e8 l'italiano, insegnato anche in molte scuole del paese e sostenuto dalla presenza della Societ\u00e0 Dante Alighieri, con sede, per il Venezuela, a Caracas. Tale lingua \u00e8 anche intesa, se non parlata, da molti venezuelani che non hanno ascendenze italiane ma che per ragioni familiari, di studio o di lavoro sono entrati in contatto con la comunit\u00e0 italiana, massicciamente presente soprattutto in alcune importanti citt\u00e0 della zona centro-settentrionale del paese (Caracas, Valencia, Maracay, ecc.).\nDopo l'italiano la lingua allogena pi\u00f9 parlata, come madrelingua, in Venezuela, \u00e8 il portoghese, grazie soprattutto alla presenza di molti immigrati provenienti dal paese iberico ma anche agli oltre mille chilometri di frontiera in comune con il Brasile, lungo i quali la lingua di Cam\u00f5es \u00e8 molto diffusa (va per\u00f2 evidenziato che le zone limitrofe al Brasile, tutte appartenenti alla Guayana venezuelana, sono generalmente poco popolate). Strettamente imparentato al portoghese \u00e8 il galiziano, parlato da molti immigrati iberici (ricordiamo che dalla Galizia \u00e8 provenuta gran parte dell'immigrazione spagnola diretta in Venezuela e pi\u00f9 in generale nelle Americhe).\nDiffusione pi\u00f9 modesta hanno il francese e il tedesco. Quest'ultimo \u00e8 parlato in una sua variet\u00e0 \"coloniale\" nella Colonia Tovar, dove vivono ancora i discendenti dei coloni che, attorno alla met\u00e0 dell'Ottocento, si insediarono in zona.\nFra gli idiomi non indoeuropei si segnala l'arabo, parlato dai numerosi immigrati libanesi (e in minor misura siriani) che si sono trasferiti in Venezuela nel corso del Novecento.\nUn posto a s\u00e9 stante merita l'inglese, parlato, come seconda lingua, dall'alta borghesia venezuelana, e, pi\u00f9 in generale da gran parte della classe dirigente che spesso manda i propri figli a studiare negli Stati Uniti d'America e (meno frequentemente) in Gran Bretagna. L'inglese, pur contando nel paese un numero di parlanti, come madrelingua, inferiore a quello dell'italiano, del portoghese e di altre lingue allogene, si \u00e8 convertito nella seconda met\u00e0 del Novecento, in Venezuela come nel resto dell'America Latina (e del mondo) nel secondo idioma pi\u00f9 studiato dopo quello ufficiale e quello che sicuramente ha pi\u00f9 prospettive di sviluppo nel prossimo futuro.\nOrdinamento dello Stato.\nIl Venezuela \u00e8 una repubblica presidenziale; il Presidente, capo dello Stato e capo del governo, \u00e8 eletto con elezione diretta e rimane in carica per sei anni. A seguito del referendum del febbraio 2009 e del conseguente emendamento apportato alla Costituzione Bolivariana del Venezuela, ha la possibilit\u00e0 di ripresentarsi per un numero indefinito di mandati. Il presidente nomina il vicepresidente e stabilisce dimensione e composizione del governo. In base all'art 72 della costituzione bolivariana emendata nel 1999, i titolari di tutte le principali magistrature elettive (compresa quella del Presidente della Repubblica), possono essere soggetti a referendum popolare revocatorio una volta compiuta la met\u00e0 del loro mandato.\nIl Parlamento \u00e8 costituito da una sola camera, l'Assemblea nazionale (\"Asamblea Nacional\") composta da 167 deputati; tre seggi sono riservati ai rappresentanti delle popolazioni native. I deputati restano in carica per 5 anni e possono essere rieletti per altri due mandati.\nLa Costituzione del Venezuela (Constituci\u00f3n de la Rep\u00fablica Bolivariana de Venezuela (CRBV)) risale al 20 dicembre 1999.\nSuddivisioni storiche e amministrative.\nDa un punto di vista amministrativo il Venezuela \u00e8 diviso in 23 stati federati, pi\u00f9 il Distretto della capitale (\"Distrito Capital\") e le 11 dipendenze federali (\"Dependencias Federales\") costituite da un insieme di isole e isolotti al largo della costa caraibica venezuelana e per lo pi\u00f9 disabitati. Le isole raggruppate nelle dipendenze sono 72.\nGli stati, a loro volta, sono divisi in comuni (\"municipios\") e nel caso del distretto della capitale e delle dipendenze federali in dipartimenti (\"departamentos\"). I comuni in Venezuela rappresentano in realt\u00e0 delle entit\u00e0 territoriali intermedie fra le province e i comuni italiani o spagnoli e si possono, sotto taluni aspetti, comparare agli \"arrondissement\" francesi. Sono infatti solo 335 ripartiti in forma diseguale fra gli Stati. Il T\u00e1chira, che ha una superficie di 11\u00a0100\u00a0km\u00b2 e 1\u00a0155\u00a0000 abitanti circa (stima 2006) si articola in 29 \"municipios\"; mentre il Lara, con un'estensione territoriale e una popolazione ben superiori (19\u00a0800\u00a0km\u00b2 e 1\u00a0760\u00a0000 abitanti circa, sempre secondo le stime del 2006) ne possiede solo 10.\nI \"municipios\" si suddividono ulteriormente in parrocchie (\"parroquias\"), le quali non sempre coincidono con un unico nucleo urbano principale e il proprio territorio di pertinenza. Le citt\u00e0 pi\u00f9 popolose ed estese sono infatti ripartite generalmente fra pi\u00f9 \"parroquias\", mentre spesso una sola \"parroquia\" pu\u00f2 contenere diverse localit\u00e0 abitate.\nStati, con le superfici e le popolazioni relative (stima del 2007):\nRivendicazioni territoriali.\nCome si \u00e8 gi\u00e0 avuto modo di accennare, il Venezuela ha una storica controversia territoriale con la Guyana che riguarda una superficie di circa 159\u00a0500 chilometri quadrati facenti parte della Guayana Esequiba situata lungo il confine orientale del Paese e ufficialmente indicata, anche in cartografia, come \"Zona en reclamaci\u00f3n\".\nIstituzioni.\nUniversit\u00e0.\nLa pi\u00f9 antica universit\u00e0 del Venezuela venne fondata il 22 dicembre 1721: si tratta dell'Universit\u00e0 Centrale del Venezuela, istituita mediante un certificato emesso da re Filippo V di Spagna; inizialmente, per\u00f2, era stato istituito, nel 1673, il Collegio del Seminario di Caracas.\nOrdinamento scolastico.\nRecenti programmi per lo sviluppo prevedono che entro qualche anno il tasso di alfabetizzazione del Venezuela raggiunger\u00e0 il 99%. Ci\u00f2 significherebbe un grande passo avanti: solo negli anni novanta, quest'ultimo sfiorava il 90%.\nTasso di alfabetizzazione: 95.2% adulti e 98.4% giovani (su un totale di 29 milioni di persone, dati del 2011).\nStudenti universitari: 550\u00a0783.\nL'obbligo scolastico \u00e8 fino a 15 anni e i livelli di scuola sono: prescolare, basica (o primaria), secondaria (o diversificata) e superiore. Sono regolamentate dalla \"Ley Org\u00e1nica de Educaci\u00f3n\" che conferisce l'obbligo scolastico dai 6 ai 15 anni. Alcune delle universit\u00e0 pubbliche pi\u00f9 rinomate in Venezuela sono: l'Universit\u00e0 Centrale del Venezuela (UCV) (fondata nel 1721) a Caracas, la Universidad de los Andes (ULA) (f. 1785) a M\u00e9rida, la Universidad de Carabobo (UC) (f. 1892) a Valencia, l'Universit\u00e0 Sim\u00f3n Bol\u00edvar (USB) (f. 1967), la Universidad del Zulia (LUZ) a Maracaibo, la Universidad Nacional Experimental Francisco de Miranda (UNEFM) (f. 1977) a Falc\u00f3n, e la Universidad de Oriente.\nSistema sanitario.\nIl Venezuela ha un sistema sanitario universale nazionale. La speranza di vita alla nascita \u00e8 di 74,2 anni, mentre la mortalit\u00e0 infantile si attesta sui 20 morti ogni mille abitanti, inferiore comunque alla media Sudamericana. La malnutrizione infantile (definita come arresto della crescita nei bambini sotto i cinque anni) si attesta al 17%. Secondo le Nazioni Unite, il 32% dei venezuelani manca di servizi igienici adeguati, soprattutto quelli che vivono nelle zone rurali. Le malattie gravi pi\u00f9 comuni sono il tifo, la febbre gialla, il colera, l'epatite A, B e D.\nIl Venezuela ha un totale di 150 impianti per il trattamento delle acque reflue. Tuttavia, ancora il 13% della popolazione non ha accesso all'acqua potabile.\nForze armate.\nNel 2016 si stimava che il Venezuela disponesse di 115\u00a0000 soldati, 192 carri armati, 277 aerei militari, 6 fregate, 4 corvette, 2 sottomarini e 7 navi per la difesa costiera. Secondo la stessa stima, la potenza generale delle forze armate venezuelane ne fa il 45\u00ba stato in una classifica di 133 paesi.\nEsistono sei forze armate indipendenti. La sua marina militare \u00e8 denominata Armada Bolivariana, analogamente l'esercito \u00e8 Ej\u00e9rcito Nacional de la Rep\u00fablica Bolivariana de Venezuela, mentre l'aeronautica \u00e8 denominata Aviaci\u00f3n Militar Nacional Bolivariana.\nPolitica.\nPolitica interna.\nL'attuale Costituzione del Venezuela fu approvata mediante un referendum il 15 dicembre 1999 e afferma che la \"Repubblica Bolivariana di Venezuela\" \u00e8 costituita da uno Stato sociale e democratico di diritto e di giustizia che propugna come valori supremi del sistema giuridico la vita, la libert\u00e0, la giustizia, l'uguaglianza, la solidariet\u00e0, la democrazia, la responsabilit\u00e0 sociale e, in generale, il rispetto dei diritti umani, l'etica e il pluralismo politico.\nSecondo i termini stabiliti dalla Costituzione della Repubblica, il Venezuela ha la forma di uno stato federale decentralizzato, governato dai principi di integrit\u00e0 territoriale, dalla cooperazione, dalla solidariet\u00e0, dalla partecipazione e dalla corresponsabilit\u00e0. La stessa ha come scopo la tutela e la promozione della persona e dell'umanit\u00e0, garantisce l'esercizio democratico della volont\u00e0 popolare, e la ricerca di uno stato di benessere. Per raggiungere questi obiettivi, i percorsi identificati sono sviluppare l'istruzione e il lavoro.\nSi prevede inoltre che la forma di governo \u00e8 quella di una Repubblica presidenziale, guidata dal Presidente della Repubblica che ha funzioni sia di capo di Stato sia di capo del governo. La sovranit\u00e0, che risiede nel popolo, viene esercitata in due modi: direttamente, attraverso la stessa Costituzione e le leggi, e, indirettamente, mediante suffragio. Tutti gli enti pubblici sono soggetti alle disposizioni della presente Costituzione. Il Presidente ha il potere di dirigere le azioni di governo.\nIl territorio nazionale \u00e8 diviso in stati, un Distretto Capitale, in Dipendenze Federali e Territori Federali. Gli stati federati sono divisi in Comuni. Allo stesso modo, il governo \u00e8 diviso tra il potere nazionale, il potere statale e il potere municipale. Sia il governo sia quelli delle suddivisioni territoriali devono essere democratici, partecipativi, elettivi, decentralizzati, alternativi, responsabili e revocabili.\nI poteri dello Stato si dividono in:\nPolitica estera.\nLa politica estera del Venezuela \u00e8 naturalmente cambiata nel corso della storia a seconda degli orientamenti politici dei propri governanti. All'inizio del XX secolo il Venezuela ebbe alcune tensioni con le potenze europee e con gli Stati Uniti a causa del debito estero. Durante la seconda guerra mondiale si mantenne neutrale fintanto che decise di appoggiare gli Alleati. Con la Costituzione del 1961 e dopo aver avuto buoni rapporti con gli USA e con alcune dittature negli anni cinquanta, R\u00f3mulo Betancourt eletto democraticamente nel 1959, decide di avere rapporti solo con gli stati chiaramente democratici. Il Venezuela ha una lunga storia di rivendicazioni territoriali con Guyana e Colombia; con quest'ultima la disputa cominci\u00f2 addirittura dai tempi della dissoluzione della Gran Colombia, per il Golfo del Venezuela, dove pare esistano discreti giacimenti petroliferi, e che port\u00f2 nel 1987 alla crisi della corvetta ARC Caldas che rischi\u00f2 di scatenare un conflitto armato. Ancora nel 2007 i due paesi cercarono di negoziare e concordarono di proseguire successivamente la questione irrisolta sul golfo.\nCon il colpo di Stato del 2002 tentato ai danni di Hugo Rafael Ch\u00e1vez Fr\u00edas, presidente del Venezuela dal 1999, i rapporti in politica estera del Venezuela sono decisamente cambiati.\nCh\u00e1vez si \u00e8 sempre mosso in politica estera seguendo due importanti direttrici: il consolidamento dell'OPEC (ricordiamo a tale proposito che il petrolio \u00e8 alla base dell'economia venezuelana) e un'integrazione maggiore dell'America Latina da realizzarsi attraverso l'Unasur e l'Alba (\"Alternativa Bol\u00edvariana para Am\u00e9rica Latina y el Caribe\"), senza cio\u00e8 l'intermediazione e il patronato degli Stati Uniti d'America. Tale politica ha progressivamente allontanato il Venezuela dagli Stati Uniti d'America avvicinandolo sempre pi\u00f9 a Cuba e ad alcuni paesi latinoamericani (Argentina, Brasile, Ecuador, Bolivia e Nicaragua, in particolare).\nIl Venezuela \u00e8 uno degli stati fondatori, insieme all'Argentina e al Brasile, della Banca del Sud e partecipa al suo capitale con 4\u00a0000 milioni di dollari.\nEconomia.\nDimensione.\nIl Paese rappresenta la quarta economia dell'America latina dopo Brasile, Messico e Argentina.\nLa voce principale dell'economia venezuelana \u00e8 legata all'estrazione e raffinamento del petrolio.\nAgricoltura.\nLa produzione agricola del Venezuela \u00e8 data da: caff\u00e8, cacao, tabacco, canna da zucchero, cotone, vaniglia.\nIl governo venezuelano vari\u00f2 la legge per la riforma agraria nel 1960, volta all'espansione e alla diversificazione della produzione agricola. Nel 2003 il settore primario occupava l'11% della forza lavoro e concorreva per il 4,5% alla formazione del PIL. Le colture destinate al mercato interno sono soprattutto mais, riso, patate, manioca e banane. Tra le colture di piantagione, destinate a essere esportate, prevale il caff\u00e8, oltre alla canna da zucchero e al cacao. Nella zona costiero-andina si trovano piantagioni di tabacco, mentre nelle aree meno piovose della costa \u00e8 diffuso il cotone. Rilevanti sono le colture di alberi da frutta.\nAllevamento.\nIl patrimonio zootecnico \u00e8 piuttosto ricco, particolarmente per quanto riguarda i bovini, tradizionalmente allevati nella zona dei llanos, ma anche gli ovini.\nL'allevamento, in forte progresso fino agli anni novanta, soprattutto nei \"llanos\", si \u00e8 andato negli ultimi anni sviluppando a un tasso insoddisfacente, nonostante le misure e gli incentivi promossi dal governo.\nLa pesca non risulta molto sviluppata, ma alcune popolazioni indigene la usano da generazioni per garantirsi la sopravvivenza.\nIndustria.\nL'industria \u00e8 in prevalenza formata da quella chimica, metallurgica, meccanica, del tabacco e alimentare. Fra i prodotti lavorati destinati all'esportazione si segnala il rum.\nCrisi economica.\nA partire dal 2013 l'economia venezuelana ha subito un calo degli indici macroeconomici, inaugurando un periodo di recessione e di crisi.\nL'origine di questa caduta \u00e8 una combinazione di problemi strutturali dell'economia venezuelana e la forte influenza esterna della crisi finanziaria globale, con la caduta dei prezzi del petrolio. Nel 2014, il PIL ha avuto una variazione -4,3%, -7,1% nel 2015, -18,6% nel 2016. Particolarmente difficile la crisi in Venezuela si manifesta in un forte aumento della disoccupazione, con un tasso di disoccupazione del 14% nel primo trimestre del 2015 secondo i dati di INE.\nLa nazione \u00e8 al primo posto dal 2013 al 2019 secondo l'indice di miseria, somma di inflazione e disoccupazione, che \u00e8 una misura del malessere di un paese.\nLa discesa del prezzo del petrolio nel 2015 e nel 2016 ha colpito duramente il paese, che basa buona parte della sua economia sulle esportazioni petrolifere. Fattori climatici avversi hanno causato una carenza di elettricit\u00e0 nel paese, in gran parte di origine idroelettrica. Per far fronte alla mancanza di elettricit\u00e0, il governo di Maduro in aprile 2016 ha incominciato a razionare l'uso dell'elettricit\u00e0 e ha ridotto la settimana lavorativa, per i dipendenti pubblici, a marted\u00ec e a gioved\u00ec.\nMoneta.\nCon la legge monetaria del 1879 il Venezuela adott\u00f2 il \"bol\u00edvar\", in sostituzione del \"venezolano\" (valuta che aveva avuto breve vita). Inizialmente il valore del \"bol\u00edvar\" fu definito, sulla base di un sistema argenteo (silver standard), pari a 4,500 g di argento puro, seguendo i principi dell'Unione monetaria latina. La legge monetaria del 1887 fiss\u00f2 il bol\u00edvar d'oro come moneta legale, e il sistema aureo (gold standard) divenne pienamente operativo nel 1910. Il Venezuela usc\u00ec dal sistema aureo nel 1930 e, nel 1934, il tasso del bol\u00edvar fu fissato in riferimento al dollaro USA al cambio di 3,914 bol\u00edvar = 1 dollaro, rivalutato poi nel 1937 a 3,18 bol\u00edvar = 1 dollaro, cambio che sarebbe durato fino al 1941.\nFino al febbraio 1983 il bol\u00edvar fu la valuta della regione pi\u00f9 stabile e pi\u00f9 accettata a livello internazionale. Da allora, comunque, il valore della valuta fortemente diminuito, a causa dell'elevata svalutazione.\nDal 1\u00ba gennaio 2008 \u00e8 entrato in circolazione il \"bol\u00edvar venezuelano forte\" (Codice ISO 4217: VEF; localmente abbreviato Bs F; plurale \"bol\u00edvares fuertes\"), che a seguito della crisi economica del 2013-2018 \u00e8 stato sottoposto ad un processo di iperinflazione. Secondo le previsioni del Fondo Monetario Internazionale (FMI) nel 2018 il bol\u00edvar venezuelano forte dovrebbe raggiungere un tasso di inflazione pari al milione per cento su base annua.\nIl Governo venezuelano del Presidente Nicol\u00e1s Maduro, ha annunciato che dal 20 agosto 2018 entrer\u00e0 in circolazione il \"bol\u00edvar venezuelano sovrano\" (\"bol\u00edvar soberano\"), che sostituir\u00e0 il bol\u00edvar fuerte e sar\u00e0 ancorato al Petro, una criptovaluta approvata nel febbraio 2018 dal governo venezuelano di Nicol\u00e1s Maduro per tentare di aggirare le dure sanzioni finanziarie imposte al Venezuela dalla comunit\u00e0 internazionale.\nTrasporti.\nLa rete stradale conta di 29\u00a0954\u00a0km, quella autostradale di 2\u00a0690\u00a0km. La rete ferroviaria si estende per 402\u00a0km e la rete navigabile \u00e8 di 7\u00a0100\u00a0km. A Caracas c'\u00e8 l'aeroporto internazionale Sim\u00f3n Bolivar (6\u00a0940\u00a0000 passeggeri l'anno).\nTurismo.\nIl turismo in Venezuela \u00e8 prosperoso ed \u00e8 favorito dalla vasta gamma di ambienti naturali che il paese possiede. L'aumento della ricezione aeroportuale ha favorito l'arrivo di turisti stranieri, per lo pi\u00f9 provenienti dall'Europa, che rappresentano un flusso di 301\u00a0579 visitatori nel 2008, seguita dai turisti sudamericani (227\u00a0105), nordamericani (130\u00a0257), caraibici (39\u00a0480), asiatici (15\u00a0912), dell'America centrale (11\u00a0377) e del Medio Oriente (10\u00a0100). L'industria turistica ha subito un grave declino a causa dell'instabilit\u00e0 politica in questi ultimi anni. Secondo il Ministero del Potere Popolare per il Turismo (MPPT), nel 2003 arrivarono in Venezuela 435\u00a0421 turisti, il 47% in meno rispetto al 1998. Tuttavia, questo tasso ha mostrato una ripresa nel 2008, con 856\u00a0810 turisti stranieri in visita nel paese. Probabilmente a causa della crisi economica mondiale, il numero di turisti stranieri provenienti dall'Europa \u00e8 drasticamente cambiato negli ultimi anni rispetto ai turisti dei paesi vicini, avvantaggiati dai costi del viaggio nettamente pi\u00f9 bassi; nel 2012, su un totale di 782\u00a0000 turisti, la maggioranza proveniva da altri stati sudamericani (428\u00a0211), gli europei furono 198\u00a0922, i nordamericani 76\u00a0633, i caraibici 34\u00a0704, gli asiatici 20\u00a0336, i centroamericani e i mediorientali circa 10\u00a0000. In particolare, i colombiani sono di gran lunga i visitatori pi\u00f9 numerosi del Venezuela (283\u00a0788), 5 volte tanto i turisti brasiliani e statunitensi, mentre spagnoli, argentini, italiani e tedeschi sono stati dai 32\u00a0000 ai 37\u00a0000.\nL'Isola Margarita \u00e8 la destinazione per eccellenza per i turisti che amano le spiagge tropicali, cos\u00ec come pure l'arcipelago de Los Roques e il Parque Nacional Morrocoy. L'Amazzonia invece offre la presenza di numerose trib\u00f9 indigene e luoghi di particolare interesse naturale, dal Salto Angel, al Tepui o al Gran Sabana.\nLa Farnesina considera pericolose per il turista alcune aree del Paese, comprese zone della capitale Caracas, per rapine, episodi di microcriminalit\u00e0, terrorismo legato al traffico degli stupefacenti e sequestri di persona a scopo estorsivo.\nAmbiente.\nIl Venezuela ha una ampia rete di aree naturali protette che comprende 43 parchi nazionali, 36 monumenti naturali e 65 parchi ricreativi. Il del territorio \u00e8 protetto.\nL'intera rete dei parchi nazionali del Venezuela \u00e8 sotto l'amministrazione dell'Instituto Nacional de Parques (INPARQUES), un istituto autonomo al servizio del Ministerio del Poder Popular para Ecosocialismo y Aguas.\nI parchi con la maggiore estensione sono il Parco nazionale El Caura con 75.340 km\u00b2, il Parco nazionale Parima-Tapirapeco, con 39\u00a0000 km\u00b2 e il Parco nazionale di Canaima, patrimonio dell'umanit\u00e0 dell'UNESCO, con 30\u00a0000 km\u00b2. I pi\u00f9 piccoli sono il Parco nazionale Cueva de la Quebrada del Toro, con 48,85 km\u00b2, e il Parco nazionale Cerro El Copey - J\u00f3vito Villalba, con 71,30 km\u00b2.\nIl Venezuela partecipa alla convenzioni ambientali di:\nLa salvaguardia dell'ambiente.\nIl Venezuela, dal primo dicembre 2010 si impegna a rispettare il Protocollo di Kyoto e gli accordi intrapresi dall'Organizzazione delle Nazioni Unite riguardo al clima e all'ambiente. Con questa decisione il Venezuela diventa uno dei primi paesi in via di sviluppo a impegnarsi nel rispetto dell'ambiente.\nCultura.\nLa cultura venezuelana \u00e8 un \"melting pot\" di influenze indigene, africane e spagnole: in un clima di sincretismo culturale \u00e8 avvenuto un processo di acculturazione e assimilazione, come nel resto dell'America Latina, sebbene rimangano dei tratti precipui a caratterizzarla.\nL'influenza indigena \u00e8 limitata ai toponimi e alla gastronomia. Qualche parola indigena \u00e8 entrata nel vocabolario dello spagnolo-venezuelano. Anche l'influenza africana \u00e8 limitata, ad esempio nell'adozione dei tamburi. L'influenza spagnola risulta quindi predominante, a causa del processo di colonizzazione e della struttura socioeconomica che si venne a creare in seguito a essa. In particolare i colonizzatori provenivano da Andalusia ed Estremadura e ci\u00f2 influenz\u00f2 architettura, musica, gastronomia, religione e lingua.\nSuccessivamente il Venezuela conobbe nel XIX secolo una certa immigrazione di altri europei, in special modo francesi, mentre con la scoperta e lo sfruttamento dei giacimenti di petrolio nel XX secolo sopravvenne una nuova immigrazione di spagnoli, italiani e portoghesi ed un'evidente influenza statunitense, visibile nella passione per il baseball, nelle abitudini alimentari e nell'architettura attuale.\nIl Venezuela ha un importante patrimonio culturale tanto che tre dei suoi siti sono stati inseriti nella Lista dei patrimoni dell'umanit\u00e0 dell'UNESCO:\nArte.\nL'arte visiva venezuelana agli esordi era indissolubilmente legata alla religione. Nel tardo XIX secolo, in un periodo di grandi sommovimenti, con Mart\u00edn Tovar y Tovar cominci\u00f2 a interessarsi a temi laici quali la storia e la narrazione epica degli avvenimenti. Il primo pittore venezuelano a godere di un certo successo internazionale fu Arturo Michelena, mentre conobbe successo in patria Crist\u00f3bal Rojas, cui fu intitolato un comune nello Stato di Miranda. Nel tardo Novecento ebbe grande fortuna l'Art Nouveau. Nel ventesimo secolo diversi artisti venezuelani hanno conosciuto fortuna internazionale, come Armando Rever\u00f3n, Manuel Cabr\u00e9, l'artista cinetico Jes\u00fas Soto e Carlos Cruz-D\u00edez.\nLa Galleria Nazionale d'Arte a Caracas presenta una collezione completa della pittura venezuelana del XIX secolo, compreso il \"Miranda en la Carraca\" (Miranda imprigionato a La Carraca) di Michelena. Altri musei importanti sono il Museo delle Belle Arti, il Museo d'Arte Contemporanea di Caracas, o MACC, in cui sono esposte anche opere di Chagall, Matisse, Mir\u00f2 e Picasso, e il Museo d'Arte Moderna \"Jes\u00fas Soto\".\nPatrimoni dell'umanit\u00e0.\nNel contesto culturale, sono tre i siti del Venezuela iscritti nella Lista dei patrimoni dell'umanit\u00e0 dell' UNESCO.\nLetteratura.\nLe coste del Venezuela vengono menzionate per la prima volta da Cristoforo Colombo, che nel suo terzo viaggio sbarc\u00f2 a Macuro. Fino al XVIII secolo non c'\u00e8 una produzione letteraria di carattere specificatamente locale. La prima opera che presenta elementi locali \u00e8 infatti considerata la \"Historia de la conquista y poblaci\u00f3n de la provincia de Venezuela\" (1723) di Jos\u00e9 Oviedo y Ba\u00f1os. La cultura indigena, di carattere orale, trover\u00e0 invece un interprete solo nel Novecento nel frate Ces\u00e1reo de Armellada. Le prime opere di carattere squisitamente nazionale si ebbero a seguito della guerra d'indipendenza dei primi decenni dell'Ottocento. Il Romanticismo trov\u00f2 un interprete ispirato in Juan Vicente Gonz\u00e1lez.\nNotevoli le figure caratterizzate dall'impegno politico prima che letterario, come Ferm\u00edn Toro, ricordato come grande oratore, come pure Andr\u00e9s Bello, poeta e umanista, che fu mentore di Bolivar stesso. Del resto le travagliate vicende storiche del paese hanno condizionato fortemente la letteratura venezuelana, spingendo gli intellettuali a un forte impegno politico.\nScrittori e romanzieri sono R\u00f3mulo Gallegos, Teresa de la Parra, Arturo Uslar Pietri, Adriano Gonz\u00e1lez Le\u00f3n, Salvador Garmendia, Jos\u00e9 Balza, Ednodio Quintero, Miguel Otero Silva, Mariano Pic\u00f3n Salas, mentre tra i poeti spicca Juan Antonio P\u00e9rez Bonalde, Jos\u00e9 Antonio Ramos Sucre, Andr\u00e9s Eloy Blanco, Enriqueta Arvelo Larriva, Juan Carlos Chirinos, Ana Enriqueta Ter\u00e1n, Yolanda Pantin, Rafael Cadenas e Eugenio Montejo.\nPedagogia.\nPer quanto concerne l'aspetto pedagogico, tra il XVIII e il XIX secolo, si afferma la figura di Sim\u00f3n Rodr\u00edguez, noto anche come filosofo.\nMusica.\nDiversi stili di musica tradizionale venezuelana, come il merengue venezuelano, sono comuni ai suoi vicini dei Caraibi. Ma la vera musica venezuelana comprende un ampio gruppo di ritmi come lo Joropo (una forma rurale originaria degli Llanos (pianure)), la parranda, il galer\u00f2n, la gaita maracucha, il golpe tocuyano, il calipso di El Callao, il bambuco e altri.\nTra le pi\u00f9 affermate pianiste e compositrici venezuelane ricordiamo Teresa Carre\u00f1o (1853-1917), chiamata spesso la \"Leona del piano\".\nTra i musicisti venezuelani pi\u00f9 noti spicca Hugo Blanco, autore della celebre canzone Moliendo caf\u00e9 (1958)\nTelevisione e Cinema.\nMolto note sono le Telenovelas: un'importante esponente \u00e8 Grecia Colmenares, tra le maggiori interpreti di telenovelas degli anni 80 e 90. Altre importanti figure del mondo televisivo, ma anche cinematografico sono rappresentate da A\u00edda Y\u00e9spica e M\u00f3nica Spear.\nScienza e tecnologia.\nMedicina.\nIn ambito medico da ricordare Baruj Benacerraf, Premio Nobel per la medicina, nel 1980, per la scoperta del complesso maggiore di istocompatibilit\u00e0\nIl Venezuela nello spazio.\n29 ottobre 2008: viene lanciato Venesat-1 (chiamato anche Sim\u00f3n Bol\u00edvar), il primo satellite venezuelano\nGastronomia.\nLa cucina venezuelana, grazie alla sua diversit\u00e0 di risorse industriali e culturali, offre una grande diversit\u00e0 culinaria da una regione all'altra. La cucina tradizionale, come quella moderna, \u00e8 stata influenzata dalla popolazione indigena e dai suoi discendenti europei (italiani, spagnoli, portoghesi e francesi), e anche dalle tradizioni dei nativi americani e degli africani.\nGli alimenti base includono il mais, il riso, banane, patate, fagioli e diverse tipologie di carne. Anche i pomodori, le cipolle, le melanzane, le zucche e le zucchine sono molto comuni nella dieta venezuelana.\nSport.\nI principali sport in Venezuela sono il baseball, la pallacanestro e il coleo (sport tradizionale venezuelano e colombiano simile al rodeo).\nBaseball.\nIl Venezuela ha una buona reputazione nel baseball avendo ottenuto tre medaglie d'oro al campionato mondiale di baseball, posizionandosi al terzo posto nel medagliere dopo Cuba e gli Stati Uniti d'America.\nAutomobilismo.\nIn campo sportivo il Venezuela ha dato i natali a molti piloti automobilistici tra cui Pastor Maldonado, Rodolfo Gonz\u00e1lez e Milka Duno che hanno corso in Formula 1, IndyCar Series e American Le Mans Series.\nCalcio.\nLa nazionale di calcio del Venezuela, attiva dagli anni trenta del '900, non ha mai eccelso in tornei internazionali ottenendo come miglior risultato un quarto posto in Coppa America nel 2011.\nGiochi olimpici.\nIl primo atleta a vincere una medaglia d'oro olimpica per il Venezuela fu Francisco Rodr\u00edguez, nel pugilato, ai Giochi olimpici di Citt\u00e0 del Messico 1968. \nLa prima medaglia olimpica per il Venezuela fu vinta da Asnoldo Devonish, medaglia di bronzo nel salto triplo a Helsinki 1952."}
{"id": "690360", "revid": "339392", "url": "https://it.wikipedia.org/wiki?curid=690360", "title": "Queezle", "text": ""}
{"id": "690361", "revid": "21079", "url": "https://it.wikipedia.org/wiki?curid=690361", "title": "Notazione decimale", "text": ""}
{"id": "690362", "revid": "768068", "url": "https://it.wikipedia.org/wiki?curid=690362", "title": "Spirito aspro", "text": "In greco antico lo spirito aspro (greco antico: \u03b4\u03b1\u03c3\u1f7a \u03c0\u03bd\u03b5\u1fe6\u03bc\u03b1 \"das\u1ef3 pn\u00e8uma\" o \"das\u00e8ia\"; greco moderno: \u03b4\u03b1\u03c3\u03b5\u03af\u03b1 \"dhas\u00eda\"; latino: \"sp\u012britus asper\") \u00e8 un segno diacritico posto su una vocale ad inizio di parola e indicante un'aspirazione, quindi una pronuncia aspra della vocale. Questo accorgimento grafico permette di distinguere parole altrimenti scritte nella stessa maniera.\nHa forma semilunare rivolta verso sinistra (C) o di un apice singolo aperto:\nQuando il termine va a comporre una parola, magari preceduto da una preposizione, l'aspirazione si mantiene, modificando le consonanti dell'altro termine.\nAd esempio, \u03ba\u03b1\u03c4\u03ac componendo parole con altri termini che iniziano con una vocale con spirito aspro diventa \u03ba\u03b1\u03b8-.\nQuesto permette anche di determinare correttamente il secondo termine, perch\u00e9 le aspirazioni sono sempre mantenute.\nL'origine del segno si trova nel simbolo H, eta maiuscola, che in origine trascriveva l'aspirazione (cos\u00ec ad esempio nell'alfabeto attico o dorico; quest'ultimo ha poi trasmesso anche al latino questo segno col medesimo valore tramite le colonie magnogreche): H &gt; \u02eb &gt; \u0485 &gt; \u1ffe."}
{"id": "690364", "revid": "1904508", "url": "https://it.wikipedia.org/wiki?curid=690364", "title": "Maria di Borbone-Soissons", "text": "Fu nonna paterna del condottiero Eugenio di Savoia.\nBiografia.\nMaria nacque all'H\u00f4tel de Soissons a Parigi, secondogenita di Carlo di Borbone, conte di Soissons e di Anna di Montafi\u00e0, signora di Luc\u00e9.\nAlla corte di Luigi XIII, Maria era conosciuta con il rango di \"princesse du sang\".\nMaria spos\u00f2, nell'aprile del 1625, Tommaso Francesco di Savoia, dal quale ebbe sei figli.\nNel 1641 eredit\u00f2 dal fratello Luigi di Borbone-Soissons, deceduto senza eredi, il titolo di contessa di Soissons, che trasmise al figlio prediletto Eugenio Maurizio iniziando cos\u00ec il ramo cadetto dei Carignano.\nHa vissuto nella sua nativa Francia con il marito e risiedeva al H\u00f4tel de Soissons, dove era nata. Fu Maria che fece costruire il piccolo Ch\u00e2teau de Bagnolet a Parigi, alla sua morte l'edificio \u00e8 stato acquistato dal g\u00e9n\u00e9rale Ferme Fran\u00e7ois Le Juge. Nel 1719 divenne propriet\u00e0 di Francesca Maria di Borbone. Mor\u00ec a Parigi.\nDiscendenza.\nMaria e Tommaso Francesco ebbero sei figli:"}
{"id": "690367", "revid": "125661745", "url": "https://it.wikipedia.org/wiki?curid=690367", "title": "Isole Sandwich Australi", "text": "Le Isole Sandwich Australi (in inglese \"South Sandwich Islands\", in spagnolo \"Islas S\u00e1ndwich del Sur\") sono un arcipelago disabitato situato nell'Oceano Atlantico meridionale, appartenente politicamente al territorio d'oltremare britannico della Georgia del Sud e Isole Sandwich Australi, ma rivendicato dall'Argentina.\nIl 12 agosto 2021 a seguito di vari terremoti succedutisi in rapidissima successione, il pi\u00f9 violento dei quali della potenza di 8,2 gradi Richter, si \u00e8 generato un maremoto diffusosi attraverso tutti i mari della Terra, la sua origine \u00e8 rimasta ignota per oltre un anno .\nStoria.\nScoperte da James Cook nel 1775, vennero cos\u00ec denominate in onore del IV conte di Sandwich. L'aggettivo \"australi\" o \"meridionali\" fu aggiunto in seguito per distinguerle dalle Isole Sandwich (le attuali Isole Hawaii).\nGeografia.\nLe Sandwich Australi sono situate a oltre 500\u00a0km a SE della Georgia del Sud, e sono composte da 11 isole principali di origine vulcanica e da numerosi scogli ed isolotti circostanti. L'arcipelago si sviluppa in direzione N-S, disegnando un leggero arco con concavit\u00e0 verso ovest.\nLe tre isole pi\u00f9 grandi - Saunders, Montagu e Bristol - sono situate al centro della catena; a nord si trovano i gruppi minori delle Traversay Islands e delle Candlemas Islands, mentre a sud il gruppo pi\u00f9 estremo \u00e8 chiamato Southern Thule. La maggiore elevazione \u00e8 il Mount Belinda ( m s.l.m.), sull'isola di Montagu.\nLe Sandwich Australi sono sempre state disabitate, fatta eccezione per una stazione di ricerca argentina situata sull'isola di Thule dal 1976 al 1982. Oggi sulle isole si trovano stazioni meteorologiche automatiche (su Thule e Zavodovski).\nLa seguente tabella elenca le isole principali da nord a sud:"}
{"id": "690368", "revid": "767487", "url": "https://it.wikipedia.org/wiki?curid=690368", "title": "Clark Terry", "text": "Nel periodo della sua militanza con le orchestre di Charlie Barnet (1947), Count Basie (1948-1951), Duke Ellington (1951 - 1959) e Quincy Jones (1960), il suono della sua tromba influenz\u00f2 un'intera generazione di trombettisti. Oltre che in grandi orchestre, Terry ha suonato in piccole formazioni come leader e come sideman. Terry, che fu uno dei primi ad usare il flicorno nel jazz, pu\u00f2 vantare sessant'anni di carriera nella musica jazz, nel corso della quale ha suonato, da pari, con i pi\u00f9 grandi.\nBiografia.\nClark Terry inizi\u00f2 la sua carriera professionale a St. Louis, agli inizi degli anni 1940, suonando nei locali notturni prima di arruolarsi nella banda della Marina Militare statunitense durante la II Guerra Mondiale. Successivamente, si esib\u00ec con Charlie Barnet (1947), Count Basie (1948-1951), Duke Ellington (1951-1959) e Quincy Jones, nel 1960. In tutto, la sua carriera di jazzista si estese per pi\u00f9 di sessant'anni, durante i quali Clark partecip\u00f2 a molte esibizioni musicali sia come leader e sia come sideman, ed incise moltissimi dischi.\nGli anni passati con Count Basie e Duke Ellington (dagli anni 1940 alla fine degli anni 1950) giovarono molto alla sua popolarit\u00e0. Clark mescolava le sonorit\u00e0 della St. Louis della sua giovinezza con quelle degli stili a lui pi\u00f9 contemporanei ed influenz\u00f2 molti musicisti pi\u00f9 giovani, tra i quali Miles Davis e Quincy Jones. Tecnicamente molto raffinato, Terry fu uno dei trombettisti delle \"suites\" di Ellington ed era conosciuto per i diversi stili musicali che poteva abbracciare, dallo swing all'hard bop.\nDopo aver concluso l'esperienza con Ellington, Clark accett\u00f2 l'offerta fattagli dall'orchestra dell'emittente radio-televisiva National Broadcasting Company (NBC), nella quale fu il primo strumentista afro-americano mai assunto. Come tale, apparve regolarmente per dieci anni consecutivi alla trasmissione televisiva serale The Tonight Show esibendosi assieme alla Tonight Show Band condotta da Doc Severinsen, anche come cantante scat, il che gli diede una grande popolarit\u00e0 e gli procur\u00f2 il soprannome \"Mumbles\".\nTerry continu\u00f2 a suonare jazz regolarmente con musicisti come J. J. Johnson e Oscar Peterson e guid\u00f2 un gruppo con Bob Brookmeyer che ottenne una qualche popolarit\u00e0 agli inizi degli anni 1960. Negli anni 1970, Terry cominci\u00f2 a concentrarsi maggiormente sul flicorno: la sua attivit\u00e0 musicale in piccoli gruppi e come leader della Big B-A-D Band continu\u00f2 per questa decade e le successive (1980 e 1990), con importanti apparizioni alla Carnegie Hall, alla Town Hall e al Lincoln Center, in tourn\u00e9e con i \"Newport Jazz All Stars\" e \"Jazz at the Philharmonic\".\nOltre agli impegni musicali, Terry ha sempre perseguito un ideale educativo, iniziato in giovent\u00f9 quando, spinti da Billy Taylor, lui e Milt Hinton comprarono degli strumenti musicali ed insegnarono ai giovani come suonarli. Da attivit\u00e0 come queste nacque la \"Jazz Mobile\" di Harlem. Terry ha continuato ad interessarsi di educazione anche negli anni 2000, presentando il Clark Terry Jazz Festival - dedicato ai giovani - e tenendo un \"campeggio del jazz\".\nIncisioni e collaborazioni.\nSono pi\u00f9 di trecento le incisioni della lunga carriera di Terry come leader e sia come sidemen. Clark ha composto pi\u00f9 di duecento canzoni jazz e si \u00e8 esibito davanti a ben sette presidenti degli Stati Uniti.\nLe collaborazioni di Terry sono numerose ed includono brani eseguiti con grandi personaggi della musica: Duke Ellington, Count Basie, Quincy Jones, Ella Fitzgerald, Oscar Peterson, Dizzy Gillespie, Dinah Washington, Ben Webster, Charlie Barnet, Doc Severinsen, Ray Charles, Billy Strayhorn, Eddie Vinson, Dexter Gordon, Thelonious Monk, Billie Holiday, Sarah Vaughan, Coleman Hawkins, Zoot Sims, Milt Jackson, Bob Brookmeyer, Jon Faddis, Cecil Taylor e Dianne Reeves.\nNumerose anche le incisioni realizzate con grandi orchestre: The London Symphony Orchestra, The Dutch Metropole Orchestra, The Duke Ellington Orchestra e The Chicago Jazz Orchestra. Ricordiamo anche i numerosissimi concerti eseguiti insieme a formazioni orchestrali delle scuole superiori, college, o esibizioni in duetto, trio, quartetto, quintetto, sestetto, ottetto e con due big band giovanili, la \"Clark Terry's Big Bad Band\" e \"Clark Terry's Young Titans of Jazz\".\nLa critica.\n\"Clark Terry,\" scrive Chuck Berg, \"\u00e8 uno dei pi\u00f9 grandi innovatori in campo musicale, ed \u00e8 celebrato per il suo virtuosismo tecnico, il liricismo ritmico e l'impeccabile \"buon gusto\". Combinando queste doti con una presenza scenica da attore, Clark \u00e8 un cantastorie che affascina gli spettatori raccontando loro storie musicali palpitanti, coinvolgenti e ricche di suspense\".\nPremi e riconoscimenti.\nTerry ha ricevuto molti premi e riconoscimenti durante la sua carriera, i pi\u00f9 significativi sono:\nLibri.\nClark Terry, nella sua veste di educatore, ha scritto diversi testi didattici:\nDiscografia.\nIncisioni di Clark Terry come leader:\n1950-1969\n1970-1989\n1990-2009"}
{"id": "690371", "revid": "89688", "url": "https://it.wikipedia.org/wiki?curid=690371", "title": "Helen Hunt", "text": "Biografia.\nDi famiglia ebraica, figlia unica di Gordon Hunt, produttore e professore di arti drammatiche, e Jane Elizabeth Novis, fotografa, i suoi genitori hanno divorziato nel 1981. \u00c8 nipote del regista Peter H. Hunt. Inizia a prendere lezioni di recitazione molto presto, dall'et\u00e0 di 8 anni, con suo padre. Inizia cos\u00ec la sua carriera di attrice circa un anno dopo, con ruoli in diversi telefilm, come \"La donna bionica\", \"L'albero delle mele\" e \"A cuore aperto\", nonch\u00e9 a teatro.\nOttiene il suo primo vero ruolo nel film \"Twister\" che racconta le avventure dei cacciatori di tornado. Ha ottenuto fama e popolarit\u00e0 grazie al ruolo di Jamie Stemple Buchman nella sitcom \"Innamorati pazzi\", ruolo che ha ricoperto dal 1992 al 1999, il quale le ha fruttato innumerevoli premi televisivi. Ha poi ottenuto dei riconoscimenti ufficiali nel 1997, incarnando Carol Connelly nel film \"Qualcosa \u00e8 cambiato\", ruolo che le valse l'Oscar alla miglior attrice. Inoltre per questa interpretazione \u00e8 stata la prima attrice in assoluto a vincere nello stesso anno il SAG, l'Oscar ed il Golden Globe (in un film commedia o musicale) come migliore attrice, oltre ai premi cinematografici vince nello stesso anno il Premio Emmy per la serie \"Innamorati pazzi\". Nel 1998 debutt\u00f2 a Broadway nella commedia shakespeariana \"La dodicesima notte\", in cui interpreta Viola accanto al Malvolio di Philip Bosco.\nHa preso parte a film come \"Il dottor T e le donne\", \"Un sogno per domani\", \"What Women Want - Quello che le donne vogliono\", \"Cast Away\", \"La maledizione dello scorpione di giada\", \"Le seduttrici\" e \"Bobby\". Nel 2007 debutta alla regia con \"Quando tutto cambia\", di cui \u00e8 anche interprete al fianco di Colin Firth e Bette Midler. Nel 2012 prende parte al film \"The Sessions - Gli incontri\", ottenendo grande plauso dalla critica per la sua toccante interpretazione; per questo ruolo ha ottenuto la sua seconda candidatura all'Oscar, questa volta come migliore attrice non protagonista, senza per\u00f2 vincerlo.\nVita privata.\nHelen Hunt si \u00e8 sposata il 17 luglio 1999 con Hank Azaria; i due hanno divorziato nel dicembre 2000. Dal 2001 al 2017 \u00e8 stata legata al produttore Matthew Carnahan da cui ha avuto una figlia, M\u00e5kena Lei Gordon Carnahan, nata il 13 maggio 2004.\n\u00c8 sostenitrice del Partito Democratico americano.\nDoppiatrici italiane.\nNelle versioni in italiano dei suoi lavori, Helen Hunt \u00e8 stata doppiata da:\nDa doppiatrice \u00e8 sostituita da:"}
{"id": "690373", "revid": "7967", "url": "https://it.wikipedia.org/wiki?curid=690373", "title": "Poliremo", "text": ""}
{"id": "690374", "revid": "1543377", "url": "https://it.wikipedia.org/wiki?curid=690374", "title": "Dipartimento di Choc\u00f3", "text": "Il dipartimento di Choc\u00f3 \u00e8 uno dei 32 dipartimenti della Colombia. Il capoluogo del dipartimento \u00e8 Quibd\u00f3.\nGeografia fisica.\nIl dipartimento di Choc\u00f3 confina a nord con Panama ed il Mare Caraibico, ad est con Antioquia, Risaralda e Valle del Cauca, a sud con la stessa Valle del Cauca e ad ovest con l'Oceano Pacifico.\nSi tratta dell'unico dipartimento della Colombia che si affaccia su entrambi gli oceani.\nSuddivisione amministrativa.\nIl dipartimento di Choc\u00f3 si compone di 31 comuni:"}
{"id": "690375", "revid": "110157", "url": "https://it.wikipedia.org/wiki?curid=690375", "title": "\u00c1guas Mornas", "text": "\u00c1guas Mornas \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tabuleiro.\nLa cittadina \u00e8 famosa per le sue acque termali che emergono dal sottosuolo ad una temperatura di circa 39 \u00b0C. Queste acque sembrano particolarmente indicate nella cura di artriti, reumatismi, apparato digerente, eczemi e orticaria. "}
{"id": "690376", "revid": "339392", "url": "https://it.wikipedia.org/wiki?curid=690376", "title": "Simon Lovelace", "text": ""}
{"id": "690378", "revid": "228446", "url": "https://it.wikipedia.org/wiki?curid=690378", "title": "Battaglia di Custoza (1866)", "text": "La battaglia di Custoza del 24 giugno 1866 fu la battaglia che diede inizio alle manovre offensive della terza guerra di indipendenza italiana sulla terraferma e che vide la sconfitta delle truppe italiane, numericamente superiori e comandate dal generale La Marmora, di fronte alle truppe austriache dell'arciduca Alberto d'Asburgo, duca di Teschen.\nLe premesse politico-militari che condussero a questa battaglia sono sostanzialmente le stesse che diedero luogo allo scoppio della guerra austro-prussiana e, allo stesso tempo, della terza guerra d'indipendenza.\nLa guerra contro l'Austria.\nL'alleanza italo-prussiana, siglata l'8 aprile 1866, aveva sancito l'obbligo di cooperazione militare fra il Regno d'Italia e quello di Prussia contro il trono di Vienna; si componeva di una promessa (non reciproca) di soccorso italiano alla Prussia in caso di guerra con l'Austria e di una preventiva ripartizione degli utili in caso di vittoria. Per l'Italia prevedeva, in particolare, l'annessione del Veneto austriaco.\nIn realt\u00e0 per il Veneto l'Italia aveva allestito anche delle trattative clandestine, gestite in segreto dal conte Alessandro Malaguzzi Valeri e finalizzate a farselo cedere pacificamente contro corresponsione di un indennizzo pari a un miliardo di lire del tempo, e la trattativa avrebbe potuto avere qualche chance di riuscita se non fosse stata inizialmente stroncata dall'imperatore Francesco Giuseppe. Saputo per\u00f2 del trattato italo-prussiano, gli austriaci provarono subito a riallestire il negoziato, mentre parallelamente interveniva anche Napoleone III il quale, se in precedenza aveva spinto perch\u00e9 l'Italia siglasse l'alleanza con la Prussia, ora si era impegnato a provare a dissuadere l'Italia dall'intervenire (violando il patto con la Prussia) o almeno a fare un intervento non incisivo: sussurr\u00f2 infatti all'ambasciatore italiano a Parigi, il conte Nigra, \u00abSarebbe utile che l'Italia non facesse la guerra con troppo vigore\u00bb.\nIl 12 giugno la Prussia ruppe le relazioni diplomatiche con l'Austria, il 16 ne invase i territori. L'Italia present\u00f2 il giorno 20 la dichiarazione di guerra all'Austria in Veneto, a mani dell'arciduca Alberto d'Asburgo, che ivi comandava la cosiddetta \"Armata del Sud\", cio\u00e8 le forze di Vienna in Veneto. Le truppe italiane invasero il territorio austriaco il 23 giugno.\nLo schieramento austriaco.\nLe forze austriache integravano la cosiddetta \"Armata del Sud\", locuzione con cui si indicavano le truppe di stanza nei territori della Pianura Padana e delle altre aree del quadrante meridionale.\nSchieramento italiano.\nIl comando supremo spettava al Re d'Italia, al cui fianco assunse il comando dello stato maggiore il generale La Marmora, allora presidente del consiglio dei ministri (carica cui rinunci\u00f2 e che fu assunta da Bettino Ricasoli). Vittorio Emanuele II effettivamente si mosse per partecipare personalmente alle operazioni militari, lasciando la luogotenenza del regno al principe Eugenio; da Firenze (all'epoca capitale del giovane Regno d'Italia) prese il treno lungo la Ferrovia Porrettana appena inaugurata e raggiunse il quartier generale a Cremona.\nL'Italia poteva schierare 20 divisioni, per una forza complessiva teorica di uomini, mentre gli Austriaci avevano una forza di uomini, ma solo in campo perch\u00e9 il resto era impegnato in vigilanze e presidi in Veneto, in Dalmazia e in altri territori.\nLa preparazione dell'imminente conflitto era iniziata qualche giorno prima della dichiarazione di guerra. La Marmora ebbe il comando di 12 divisioni, le altre 8 erano comandate dal generale Enrico Cialdini, Duca di Gaeta. A queste si affiancava una formazione di volontari guidata da Garibaldi, forte di unit\u00e0 cui La Marmora non mise a disposizione ufficiali, regolari e artiglieria, assegnando loro, peraltro, l'obiettivo decentrato della conquista del Trentino. Praticamente solo le due formazioni regolari furono quindi impegnate direttamente.\nLa Marmora divise le sue forze in tre corpi d'armata di quattro divisioni ciascuno. Il primo e il terzo, rispettivamente comandati dal generale Giovanni Durando e dal generale Enrico Morozzo Della Rocca, furono quelli ingaggiati per primi. Il secondo era comandato dal generale Domenico Cucchiari.\nLe truppe di La Marmora si assestarono sulle rive occidentali del fiume Mincio il 17 giugno, mentre quelle di Cialdini raggiunsero nello stesso periodo le sponde del Po, fra Pontelagoscuro e Polesella; La Marmora e Cialdini si incontrarono a Bologna, ma il contenuto degli eventuali accordi stabiliti non \u00e8 noto.\nLa battaglia.\nIl 23 giugno, un sabato, fu per l'esercito italiano il giorno di inizio delle attivit\u00e0 belliche vere e proprie. Nella notte si prepar\u00f2 una manovra di sfondamento che avrebbe dovuto sorprendere gli austriaci, per le informazioni di cui disponeva La Marmora, dietro il fiume Adige, dove si pensava di trovarli.\nPer questo fra le 02:00 e le 03:00 di notte egli varc\u00f2 il Mincio con il I e il III corpo d'armata (Durando e Morozzo della Rocca), lasciando il II (Pianell) di retroguardia nei pressi di Peschiera del Garda. Il I e il III si disposero a ventaglio, avanzando a fronte largo. Nel I C.d.A., la 1\u00aa divisione dirigeva verso Castelnuovo del Garda, la 5a verso Custoza, la 3a verso Sommacampagna, mentre la 2a restava indietro con il comando di C.d.A.. \nNel III C.d.A., la 7a e la 16a dirigevano su Villafranca per poi riunirsi, cos\u00ec era previsto, con la 3\u00aa a Sommacampagna. Restavano arretrate, con il comando di C.d.A., l'8a e la 9 divisione.\nGli austriaci, in realt\u00e0, non erano dietro all'Adige, ma allo scoppio del conflitto avevano varcato il fiume e si dirigevano verso il Lago di Garda, andando incontro agli uomini di La Marmora. Nello stesso momento in cui il Mincio veniva oltrepassato dagli italiani, proprio alle 03:00 di notte, il generale Maroi\u010di\u0107 fece uscire da Verona tre brigate del suo VII C.A., con in avanscoperta quella comandata dal generale Anton Scudier e le altre due di riserva.\nNel corso della battaglia perse la vita il generale Villarey, che si era l\u00ec diretto coi fanti della Pisa e coi bersaglieri all'attacco di Monte Cricol. In seguito a questa azione, gli Austriaci della brigata Benko dovettero abbandonare la posizione.\nConsuntivo.\nLa battaglia suscit\u00f2 subito un notevole interesse internazionale. Gi\u00e0 il 28 giugno 1866 il \"Manchester Guardian\" pubblic\u00f2 ampie osservazioni di Friedrich Engels il quale, oltre ad un resoconto giornalistico (afferm\u00f2 di aver voluto provare a mettere ordine nella confusione dei tanti telegrammi che riferivano degli eventi in modo caotico), rese anche delle valutazioni d'altro ordine.\nBen presto si pubblicarono saggi militari in cui si esaminavano professionalmente gli aspetti di strategia e di tattica considerati rilevanti. Ad esempio il Rellica.\nLe motivazioni dell'insuccesso sono da ricercarsi nella scarsa organizzazione dei comandi dell'esercito italiano, al quale, nonostante la superiorit\u00e0 numerica e la conquista di importanti teste di ponte, fu ordinato di ripiegare a causa dell'incomprensione e delle rivalit\u00e0 fra i comandanti Enrico Cialdini e Alfonso La Marmora, cui contribuirono la conoscenza approssimativa o del tutto nulla dei movimenti delle truppe nemiche sul territorio. Sebbene gli italiani non avessero perso pi\u00f9 di 600 uomini (mentre gli austriaci ebbero il doppio delle perdite) La Marmora perse la testa e dette, ingiustificatamente in quanto le sue truppe erano quasi del tutto intatte e il morale ancora alto, l'ordine di ritirata ingigantendo nei suoi dispacci la sconfitta, definendola disastrosa e impedendo perci\u00f2 a Vittorio Emanuele II, che voleva contrattaccare sul fianco destro, di raccogliere abbastanza reparti per l'attacco e lasciandogli solo truppe sufficienti per fare quadrato intorno al Principe Ereditario. Le truppe quindi sbandarono e la ritirata si trasform\u00f2, colpa anche di Enrico Cialdini che per le solite rivalit\u00e0 rifiut\u00f2 di portare appoggio tattico, in una rotta che permise agli austriaci di avanzare senza quasi incontrare resistenza. La battaglia si risolse quindi in scontri fra reparti isolati.\nDopo il disastroso scontro con le truppe asburgiche e la disordinata ritirata che ne segu\u00ec, nonostante entrambi i generali delle due armate italiane dovessero ritenersi parimenti responsabili della disfatta, il comando di fatto pass\u00f2 dal generale La Marmora (Capo di Stato Maggiore) al generale Enrico Cialdini, responsabile della seconda armata schierata a sud del Po.\nDi fatto, il giorno 24 giugno, invece di intervenire in appoggio alle truppe sul fiume Mincio il generale Cialdini abbandon\u00f2 il campo per ripiegare in salvo a Modena.\nSolo una divisione italiana, la 2\u00aa comandata dal generale Pianell, tenne la posizione sul Mincio e respinse il nemico presso Monzambano. Ma, visto l'esito generale della battaglia, anch'essa dovette ritirarsi. Nonostante la vittoria sugli Italiani, Vienna, fu costretta a domandare la pace a causa del successo delle truppe prussiane nella battaglia di Sadowa (3 luglio), in cui gli alleati dell'Italia sbaragliarono gli Austriaci."}
{"id": "690379", "revid": "767487", "url": "https://it.wikipedia.org/wiki?curid=690379", "title": "Cuban Link", "text": "Biografia.\nFelix nasce ad Havana, Cuba, e negli anni 1980 i suoi genitori emigrano negli Stati Uniti a New York (precisamente a South Bronx). Da adolescente, oltre ad aver imparato l'americano, si ritrova con una notevole capacit\u00e0 lirica e metrica nata dal suo amore per l'hip hop. Si fa conoscere nel Bronx come Lyrical Assassin, distinguendosi per la passione nelle sfide di freestyle e per la sua bravura. Con Triple Seis e Big Pun costituisce la crew Full-A-Clips, per poi entrare nella Terror Squad. Qui dimostra maturit\u00e0 lirica e, per evidenziare il background cubano che lo contraddistingue, cambia nome in Cuban Link.\nNel 1997 appare in \u201cOff The Books\u201d dei Beatnuts, in seguito in \u201cGlamour Life\u201d di Big Pun (nell'album \"Capital Punishment\"). \u00c8 un MC che, oltre a godere di un'elevata street-credibility nell'underground, interessa alle ascoltatrici femminili per il suo charm ed il suo flow. La morte di Big Pun nel 2000 lo scuote: oltre ad essere morto il suo rapper, \u00e8 morto anche il suo amico. Gli dedica \u201cFlowers For The Dead\u201d, che diventa il suo primo singolo ad essere trasmesso in radio. Lo stesso anno realizza \"24-K\", album solista che nelle strade si guadagna il disco di platino. Dopo aver preso le distanze dalla sua etichetta Atlantic Records e dalla Terror Squad, Link si ritira in un silenzio di riflessione e prende la decisione di lavorare ad un altro LP solista. In realt\u00e0 l'allontanamento \u00e8 scandito da un'aggressione fatta a Link da Fat Joe, Armageddon e Prospect all'interno di un club. Il ragazzo ne uscir\u00e0 con una cicatrice procuratagli da Joe.\nAnche Triple Seis, per coalizzarsi dalla parte sua, abbandona la Terror Squad. Il nome previsto per il nuovo album \u00e8 \"Chain Reaction\", l'album \u00e8 quasi ultimato e sono in corso trattative per un contratto tra la CLK Entertainment (etichetta fondata da Cuban Link) ed alcuni manager discografici. Il contratto, sfortunatamente, fallisce lasciando Cuban con un album tra le mani che non pu\u00f2 pubblicare. Grazie all'esperienza accumulata ed alle molte collaborazioni con Ja Rule, N.O.R.E., M.O.P., Pink, Carl Thomas ed altri artisti, Cuban Link gode di un'elevata street-credibility nell'underground."}
{"id": "690387", "revid": "81195", "url": "https://it.wikipedia.org/wiki?curid=690387", "title": "Sito attivo", "text": "Il sito attivo (o centro attivo) di un catalizzatore o di un enzima \u00e8 la porzione di molecola direttamente implicata nel processo di catalisi e nella formazione dei legami con i reagenti.\nSiti attivi di un catalizzatore.\nCol termine \"siti attivi\" si indicano in generale delle particolari zone della struttura di un catalizzatore che sono attivamente implicate nel processo di catalisi in fase solida.\nAll'aumentare del numero di siti attivi (ovvero della superficie esposta ai reagenti) di un catalizzatore aumenta l'attivit\u00e0 catalitica del catalizzatore stesso.\nEsempi di siti attivi sono i gruppi -OH presenti nella silice e le vacanze all'interno dei cristalli.\nSiti attivi di un enzima.\nLa struttura e le propriet\u00e0 chimiche del sito attivo di un enzima permettono il riconoscimento e il legame col substrato specifico.\nNormalmente il sito attivo rappresenta una piccola \"tasca\" posta sulla superficie dell'enzima che contiene i residui (caratterizzati da una certa carica, idrofobicit\u00e0 e impedimento sterico) responsabili della specificit\u00e0 e i residui catalitici, i quali spesso agiscono da accettori o donatori di protoni o sono implicati nel legame con un cofattore quale il piridossale, la tiamina o il NAD. Il sito attivo \u00e8 anche il punto su cui agiscono gli inibitori enzimatici.\nAzione.\nI substrati si legano al sito attivo dell'enzima tramite legami idrogeno, interazioni idrofobiche, legami covalenti temporanei o una combinazione di questi legami. I residui del sito attivo agiscono da donatori o accettori di protoni o altri gruppi presenti sul substrato favorendo la reazione. In questo modo il sito attivo modifica il meccanismo di reazione conducendo a un percorso al quale \u00e8 associato minore energia di attivazione. Il prodotto legato al sito attivo \u00e8 solitamente instabile a causa dell'impedimento sterico e quindi tende a essere liberato ricostituendo in tal modo l'enzima originario.\nSono stati proposti due modelli su come il sito attivo dell'enzima possa adattarsi al suo specifico substrato: il modello della chiave-serratura e l'ipotesi dell'adattamento indotto.\nModello chiave-serratura.\nIl primo modello a essere stato messo a punto per spiegare la specificit\u00e0 degli enzimi \u00e8 quello suggerito da Hermann Emil Fischer nel 1894, secondo il quale l'enzima e il substrato possiedono una forma esattamente complementare che ne permette un \"incastro\" perfetto. Tale modello \u00e8 spesso definito come \"chiave-serratura\". Tale modello esplica bene la specificit\u00e0 del sito attivo dell'enzima nei confronti del substrato, ma \u00e8 decisamente meno affidabile nello spiegare la stabilizzazione dello stato di transizione che l'enzima raggiunge durante il legame con il substrato.\nIpotesi dell'adattamento indotto.\nStudi recenti hanno notato che il sito attivo \u00e8 \"modellabile\", cio\u00e8 ha la capacit\u00e0 di adattarsi al \"substrato\", modificando la conformazione dell'enzima. Si \u00e8 ipotizzato, inoltre, che questa capacit\u00e0 di adattarsi faciliti le reazioni, modificando le molecole reagenti."}
{"id": "690388", "revid": "125988415", "url": "https://it.wikipedia.org/wiki?curid=690388", "title": "Rigobert Song", "text": "Dal 1993 al 2010 ha fatto parte della nazionale camerunese, di cui \u00e8 stato capitano dal 1999 al 2009. Con 137 presenze detiene il record di presenze con la sua nazionale.\nSuo nipote Alexandre Song \u00e8 anch'egli calciatore professionista.\nCarriera.\nGiocatore.\nClub.\nArriva in Francia nel 1994, al Metz, dove rimane fino al 1998, giocando in totale 120 gare e segnando 3 gol; con i granata vince il primo titolo in carriera: la sua squadra si aggiudica la Coupe de la Ligue 1995-1996.\nNell'estate 1998 si trasferisce per pochi mesi in Serie A, alla , nelle cui file gioca solo 4 partite e realizza il primo gol della squadra granata neopromossa, l'unica marcatura di Song in Italia (all'Olimpico contro la , il 12 settembre 1998).\nNell'ottobre dello stesso anno si trasferisce al , dove rimane fino all'ottobre 2000, giocando solo 34 match in 2 stagioni. Rimane un'altra stagione in Inghilterra, nel (24 presenze).\nNel 2001 si trasferisce in Germania, al , collezionando solo 16 presenze nella stagione 2001-2002.\nNel 2002 torna in Francia, al , dove da titolare gioca 63 partite in due stagioni.\nDal 2004 gioca in Turchia, con il , squadra con cui ha vinto due campionati (2005-2006 e 2007-2008).\nNell'estate del 2008 passa al , dove rimane per due stagioni prima di ritirarsi dall'attivit\u00e0 agonistica il 1\u00ba agosto 2010 in seguito al .\nNazionale.\nCon 137 apparizioni in nazionale detiene il record di presenze e ne \u00e8 stato capitano per dieci anni, dal 1999 al 2009. Con i \"Leoni indomabili\" ha disputato i mondiali nel 1994 (diciottenne), nel 1998, nel 2002 e nel 2010 e ha vinto due Coppe africane (2000 e 2002).\nHa esordito in nazionale il 22 settembre 1993 in un'amichevole contro il . A 18 anni non ancora compiuti fu convocato dal commissario tecnico Henri Michel per il , dove scese in campo nella fase a gironi contro e . Contro i brasiliani divenne il pi\u00f9 giovane calciatore a venire espulso in una rassegna iridata; la differenza d'et\u00e0 tra Roger Milla (42 anni e 35 giorni) e Rigobert Song (17 anni e 358 giorni) al momento dell'inizio del mondiale statunitense era di 24 anni e 42 giorni ed \u00e8 la maggiore differenza anagrafica tra due compagni di squadra in una fase finale del mondiale.\n\u00c8 il primo giocatore nella storia dei mondiali ad essere stato espulso due volte e in due edizioni differenti (USA 1994 e Francia '98). Tale primato \u00e8 stato poi eguagliato da Zin\u00e9dine Zidane, espulso nella finale del mondiale di Germania 2006 dopo aver ricevuto la stessa sanzione nel 1998. Song \u00e8 inoltre l'unico calciatore africano, insieme al connazionale Samuel Eto'o, ad essere sceso in campo in quattro edizioni diverse della massima manifestazione calcistica per nazioni.\nNei suoi ultimi anni in nazionale ha giocato insieme al nipote Alexandre Song.\nAllenatore.\nNell'ottobre 2015 \u00e8 nominato commissario tecnico del , rimanendo in carica sino all'inizio del 2016.\nNel febbraio 2016 divenne allenatore della squadra A del Camerun, la nazionale composta da soli calciatori militanti nel campionato camerunese\nDopo il ricovero per ictus, torn\u00f2 in carica nel 2017 in vista del Campionato delle Nazioni Africane 2018, dove guid\u00f2 i suoi nelle tre partite disputate nel torneo (due sconfitte e un pareggio).\nNell'aprile 2018 fu tra i 77 candidati al ruolo di commissario tecnico del Camerun, assumendo temporaneamente tale carica come traghettatore.\nIl 18 ottobre 2018 la FECAFOOT ha comunicato la nomina di Song a commissario tecnico della Nazionale Under-23, in preparazione alla Coppa d'Africa di categoria del 2019.\nVita privata.\nAi primi di ottobre del 2016 Song, ormai ritiratosi da anni dai campi di gioco, \u00e8 stato colpito da un ictus mentre si trovava nella sua casa di Ozda. Nei giorni seguenti le sue condizioni sono migliorate, anche grazie all'intervento del governo del Camerun, che ha provveduto al pagamento di tutte le cure necessarie."}
{"id": "690390", "revid": "729019", "url": "https://it.wikipedia.org/wiki?curid=690390", "title": "Baldo degli Ubaldi (metropolitana di Roma)", "text": "Baldo degli Ubaldi \u00e8 una fermata della linea A della metropolitana di Roma.\nSi trova nel quartiere Aurelio sotto l'incrocio di via Baldo degli Ubaldi con via Bonaventura Cerretti.\nLa fermata \u00e8 sotterranea e con binari in canne parallele.\nStoria.\nBaldo degli Ubaldi fu aperta il 1\u00ba gennaio 2000 come parte del prolungamento da Valle Aurelia a Battistini.\nIl 18 ottobre 2019 la stazione chiuse per lavori di manutenzione alle scale mobili, venne riaperta in data 10 gennaio 2020 solamente l\u2019uscita verso Valle Aurelia.\nServizi.\nLa stazione dispone di:"}
{"id": "690391", "revid": "288300", "url": "https://it.wikipedia.org/wiki?curid=690391", "title": "Parametro zero", "text": ""}
{"id": "690393", "revid": "39224", "url": "https://it.wikipedia.org/wiki?curid=690393", "title": "Blindo Austin-Putilov", "text": ""}
{"id": "690395", "revid": "767487", "url": "https://it.wikipedia.org/wiki?curid=690395", "title": "Dangerous Toys (album)", "text": "Dangerous Toys \u00e8 il primo album dei Dangerous Toys, uscito nel 1989 per l'Etichetta discografica Columbia Records.\nIl disco.\nI Guns N' Roses nel 1987 approdarono con il loro debutto \"Appetite for Destruction\". Il gruppo fond\u00f2 una nuova corrente in parte distinta dal classico hair metal, lo sleaze metal. Uno dei gruppi che pi\u00f9 si ispir\u00f2 a questa nuova ondata, e a meglio rappresentare questo stile furono proprio i Dangerous Toys con questo omonimo album del 1989.\nIl disco, fortemente influenzato dallo stile dei Guns N'Roses e generalmente dallo sleaze metal tanto in voga in quel periodo, riusc\u00ec a conquistare una buona fetta di appassionati. La voce al vetriolo di Jason Mc Master, incredibilmente ispirata a quella di Axl Rose, ed una serie di canzoni del calibro di \"\"Teas'n Pleas'n\", \"Scared\", \"Bones In The Gutter\", \"Sport'n A Woody\", \"Queen Of The Nile\", \"Outlaw\" e \"Here Comes Trouble\", resero l'esordio del gruppo texano un successo.\nI singoli estratti dal disco furono \"Teasin' Pleasin'\" e \"Scared\"\" (brano dedicato a Alice Cooper), che lanciarono l'album su MTV.\nNell'album Danny Aaron \u00e8 accreditato come secondo chitarrista ed appare sul retro della copertina, tuttavia egli non suon\u00f2 in quest'album, poich\u00e9 raggiunse la band poco dopo le registrazioni. Prima delle sessioni, Trembley lasci\u00f2 la band, e il rimanente Scott Dalhover dovette registrare tutte le parti di chitarra."}
{"id": "690398", "revid": "72265", "url": "https://it.wikipedia.org/wiki?curid=690398", "title": "Alcalino-terrosi", "text": ""}
{"id": "690399", "revid": "15756", "url": "https://it.wikipedia.org/wiki?curid=690399", "title": "Judi Dench", "text": "\u00c8 riconosciuta come una delle pi\u00f9 significative interpreti del cinema e del teatro inglese. Ha ottenuto la fama internazionale per il ruolo di M nella serie di film di James Bond da \"GoldenEye\" (1995), fino alla sua ultima apparizione della saga in \"Spectre\" (2015). Nel 1998 ha ricevuto la sua prima candidatura agli Oscar come miglior attrice per la sua interpretazione nel film \"La mia regina\" e nel 1999 ha vinto l'Oscar alla miglior attrice non protagonista per la sua breve ma significativa performance della regina Elisabetta I in \"Shakespeare in Love\". I suoi altri ruoli per cui \u00e8 stata candidata sono in \"Chocolat\" (2000), \"Iris - Un amore vero\" (2001), \"Lady Henderson presenta\" (2005), \"Diario di uno scandalo\" (2006), \"Philomena\" (2013) e \"Belfast\" (2021).\nLa Dench ha ricevuto molte candidature per la sua recitazione in teatro, cinema e televisione; I suoi riconoscimenti includono anche ben 11 Premi BAFTA, 8 Olivier Awards, 2 Screen Actors Guild Award, 2 Golden Globe e un Tony Award. Nel giugno 2011, ha ricevuto una borsa di studio dalla British Film Institute (BFI). \u00c8 anche un membro della Royal Society of Arts (FRSA).\nBiografia.\nCelebre interprete teatrale nella Royal Shakespeare Company, a partire dalla met\u00e0 degli anni ottanta diventa nota anche al cinema, grazie alla sua incisiva carica comunicativa, interpretando ruoli di donne eccentriche o vendicative in film di successo. La prima importante interpretazione \u00e8 nel film di James Ivory \"Camera con vista\" (tratto dal romanzo omonimo di E. M. Forster) del 1986, al fianco di Maggie Smith.\nDal 1995 al 2015 ha ricoperto il ruolo di M, il capo dell'MI6, nella saga di James Bond.\nNel 1996 ha un piccolo ruolo nel film di Kenneth Branagh \"Hamlet\".\nIl riconoscimento definitivo da parte della critica arriva nel 1997 con il film \"La mia regina (Mrs. Brown)\" dove la Dench interpreta la Regina Vittoria; ottiene una nomination agli Oscar come miglior attrice protagonista, vince il Golden Globe come miglior attrice protagonista per ruoli drammatici.\nL'Oscar arriva comunque l'anno successivo con \"Shakespeare in Love\" (1998), la cui interpretazione di Elisabetta I d'Inghilterra le permette di aggiudicarsi la statuetta come miglior attrice non protagonista: nel discorso pronunciato al ritiro del premio, la Dench si dichiar\u00f2 sbalordita di aver ottenuto una simile onorificenza per un ruolo della durata di appena otto minuti. Nel film recita insieme ad attori del calibro di Geoffrey Rush e a Gwyneth Paltrow, che proprio per questa pellicola vinse l'Oscar come protagonista.\nNel 1999 Dench \u00e8 tra i protagonisti del film di Zeffirelli \"Un t\u00e8 con Mussolini\", insieme a Cher e Maggie Smith. Seguono altri premi e candidature in film come \"Chocolat\" (2000), accanto a Juliette Binoche e Johnny Depp; \"Iris - Un amore vero\" (2001), \"The Shipping News\" di Lasse Hallstr\u00f6m con Kevin Spacey, Julianne Moore e Cate Blanchett, Ladies in Lavender (2004), \"Lady Henderson presenta\" (2005) e \"Diario di uno scandalo\" (2006) a fianco di Cate Blanchett (entrambe candidate agli Oscar). Nel 2009 recita in \"Nine\" di Rob Marshall.\nNel 2011 prende parte al film \"Jane Eyre\" basato sull'omonimo romanzo di Charlotte Bront\u00eb al fianco di Mia Wasikowska e Michael Fassbender e al film \"Pirati dei Caraibi - Oltre i confini del mare\" che incassa oltre un miliardo di dollari statunitensi. Sempre nel 2011 interpreta Sybil Thorndike nell'acclamato film di Simon Curtis \"Marilyn\" che ripercorre una parte della vita di Marilyn Monroe. Tra gli altri protagonisti del film ci sono Kenneth Branagh, Eddie Redmayne e Michelle Williams nel ruolo di Marilyn. Infine nel 2011 interpreta Annie Hoover, madre di John Edgar Hoover, interpretato da Leonardo DiCaprio, sotto la direzione di Clint Eastwood.\nNel 2012 recita in \"Marigold Hotel\", successo di critica e pubblico, al fianco di Maggie Smith, Dev Patel, Tom Wilkinson e Bill Nighy e torna a vestire per l'ultima volta i panni di M nel film di James Bond \"Skyfall\" diretta dal regista Premio Oscar Sam Mendes.\nNel 2013 \u00e8 protagonista di \"Philomena\", il film \u00e8 stato presentato in anteprima il 31 agosto 2013 all'interno del concorso ufficiale della 70\u00aa Mostra internazionale d'arte cinematografica di Venezia, dove ha vinto il Premio Osella per la migliore sceneggiatura, e narra la storia di una madre alla ricerca del figlio. \nL'interpretazione magistrale di Philomena Lee le procura una nomination ai Premi Oscar 2014 come miglior attrice protagonista dove \u00e8 in competizione con Meryl Streep, Cate Blanchett, Sandra Bullock e Amy Adams. Quell'anno per\u00f2 non vince la statuetta che va alla Blanchett per il film \"Blue Jasmine\". Nello stesso anno ritorna sulle scene londinesi con \"Peter and Alice\", per cui viene nominata al Laurence Olivier Award alla miglior attrice in un dramma. Nel 2015 torna a vestire i panni di Evelyn Greenslade nel film \"Ritorno al Marigold Hotel\" con a fianco sempre un cast stellare comprendente Maggie Smith, Dev Patel, Bill Nighy e Richard Gere. Sempre nel 2015 riprende il ruolo dell'agente M nell'acclamato \"Spectre\" dove per\u00f2 fa solo un breve cameo.\nNel 2016 torna nel grande schermo con l'interpretazione di Miss Avocet nella pellicola fantasy di Tim Burton, \"Miss Peregrine - La casa dei ragazzi speciali\". Inoltre prende parte al film drammatico \"Tulip Fever\" accanto ad Alicia Vikander e Christoph Waltz previsto per il 2017. Sempre nel 2016 comincia la sua terza collaborazione con il regista candidato all'Oscar Stephen Frears e interpreta per la seconda volta la Regina Vittoria nel film \"Vittoria e Abdul\", accanto alla stella di Bollywood Ali Fazal e a Michael Gambon. Per la sua interpretazione la Dench riceve una candidatura al Golden Globe per la migliore attrice in un film commedia o musicale. Sempre nel 2017 prende parte al remake \"Assassinio sull'Orient Express\", diretto da Kenneth Branagh, in cui veste i panni della Principessa Natalia Dragomiroff. Accanto a lei Branagh sceglie un cast all-star che vede la presenza oltre allo stesso Branagh nei panni di Hercule Poirot, Johnny Depp, Pen\u00e9lope Cruz, Michelle Pfeiffer, Willem Dafoe, Daisy Ridley, Josh Gad ed Olivia Colman. Nel 2021 viene nuovamente diretta da Branagh in \"Belfast\", per cui ottiene la sua ottava candidatura al Premio Oscar.\nVita privata.\nNel 1971 spos\u00f2 l'attore Michael Williams, di cui \u00e8 rimasta vedova nel 2001. La coppia ha avuto una figlia, Finty, anch'ella attrice, nata nel 1972.\nCuriosit\u00e0.\nNel 1981 mentre interpreta il ruolo di Grizabella in \"Cats\", s'infortuna durante le prove e viene sostituita all'ultimo momento da Elaine Paige che interpreta al suo posto il brano \"Memory\", divenuto poi il suo cavallo di battaglia.\nSostiene da molti anni Survival International, l'organizzazione che difende i diritti dei popoli indigeni di tutto il mondo.\nRiconoscimenti.\nHa inoltre ottenuto il riconoscimento \"British Film Institute Fellowship\" da parte del British Film Institute per il suo contributo alla cultura cinematografica e televisiva e ricevuto Dottorati \"Honoris Causa\" da diverse Universit\u00e0 tra cui: Universit\u00e0 del Surrey, Universit\u00e0 di Durham, Queen Margaret University, Universit\u00e0 di St. Andrews, University of East Anglia, University of Leeds.\nDoppiatrici italiane.\nNelle versioni in italiano delle opere in cui ha recitato, Judi Dench \u00e8 stata doppiata da:\nDa doppiatrice \u00e8 sostituita da:"}
{"id": "690401", "revid": "1305772", "url": "https://it.wikipedia.org/wiki?curid=690401", "title": "Rail Traction Company", "text": "La Rail Traction Company S.p.A. (o RTC) \u00e8 una societ\u00e0 per azioni privata italiana che opera come impresa ferroviaria di trasporto di merci.\nFondata nel 2000 nell'ambito del processo di liberalizzazione del trasporto ferroviario, ha un capitale sociale di 7,15 milioni di euro.\nStoria e organizzazione.\nL'azienda venne fondata nel febbraio 2000. Il presidente del consiglio di amministrazione \u00e8 il manager Ferdinand Willeit (a capo, fino al 2007 anche di Autostrada del Brennero S.p.A. e di STR S.p.A.); l'amministratore delegato \u00e8 Harald Schmittner, subentrato nel luglio 2008 a Giuseppe Sciarrone (che gi\u00e0 aveva operato presso Fiat e Ferrovie dello Stato).\nL'azionariato di RTC \u00e8 composto dal socio di maggioranza STR SpA, societ\u00e0 di trasporti su rotaia che detiene il 94,79% delle azioni, DB Schenker Rail Deutschland Ag, societ\u00e0 di trazione delle ferrovie tedesche con il 4,47% e dal socio di minoranza Reset 2000 (0,74%).\nServizi operati.\nRail Traction Company opera in virt\u00f9 delle direttive europee che hanno favorito la liberalizzazione del trasporto ferroviario ed \u00e8 attiva soprattutto sulle linee tra Italia e Germania, offrendo servizi di formazione, verifica condotta e scorta di treni per conto delle aziende che operano spedizioni in ambito europeo.\nLa maggior parte del traffico \u00e8 composta da trasporto combinato, cio\u00e8 da carichi di container e dal trasporto convenzionale di Ferro/Acciaio, Automobili del gruppo VW (Audi, VolksWagen, Skoda) e pezzi di ricambio sempre del gruppo VW.\nTramite il passo del Brennero RTC effettua tre coppie di treni al giorno tra Verona e Colonia, altre tre tra Verona e Monaco una tra Verona e Amburgo, una tra Verona e Wuppertal, e una coppia tra Segrate, Brescia e Monaco. A queste si aggiungono due coppie di treni tra Monaco e Verona per servizio di trasporto auto, una coppia tra Monaco e San Zeno-Folzano per il trasporto di materiale ferroso e un'altra coppia sempre da Monaco per Arena Po di trasporto automobili.\nInoltre, attraverso il valico di Tarvisio collega Cervignano del Friuli e Monaco con una coppia di treni al giorno.\nMezzi di produzione.\nPer la trazione l'impresa dispone di un parco di locomotive elettriche utilizzato in pool con quello della societ\u00e0 partner Lokomotion.\nEsso si compone di:"}
{"id": "690402", "revid": "1652635", "url": "https://it.wikipedia.org/wiki?curid=690402", "title": "Vaccino", "text": "Un vaccino \u00e8 un preparato biologico prodotto allo scopo di procurare un'immunit\u00e0 acquisita attiva contro un particolare tipo di infezione ai soggetti a cui \u00e8 somministrato.\nLa pratica della somministrazione di vaccini, denominata \"vaccinazione\" o \"vaccinoprofilassi\", ha il fine di sfruttare attivamente la memoria immunologica del sistema immunitario, consentendo al corpo di sviluppare un sistema di difesa contro un batterio, un virus o altro microrganismo (usualmente contro le loro forme \"wild type\" oppure contro diverse tra le varianti pi\u00f9 patogeniche) ancor prima di venire a contatto con esso. In questo si distingue dall'immunit\u00e0 artificiale passiva, che si basa sull'utilizzo di sieri, ossia di fluidi corporei provenienti da un altro individuo umano (siero omologo) o animale (siero eterologo) che \u00e8 gi\u00e0 venuto in contatto con l'agente patogeno.\nI vaccini sono presidi preventivi fondamentali per la salute, la cui introduzione ha permesso di ridurre in pochi decenni, in modo sicuro ed estremamente rilevante, l'incidenza di malattie gravi e potenzialmente letali che erano diffuse da millenni, la mortalit\u00e0 infantile e varie forme di disabilit\u00e0 nel mondo.\nUno dei traguardi pi\u00f9 importanti conseguiti grazie alla vaccinazione \u00e8 stato raggiunto nel 1980 quando l'Organizzazione Mondiale della Sanit\u00e0 dichiar\u00f2 scomparso dalla Terra il vaiolo umano. Attualmente sono disponibili diversi tipi di vaccini contro numerose malattie, la cui applicazione \u00e8 regolata dalle legislazioni sanitarie delle diverse nazioni del mondo.\nEtimologia.\nIl termine \"vaccino\" deriva dal latino \"vacca\", termine che identifica l'esemplare femminile di \"Bos taurus\", e dal relativo aggettivo \"vaccinus\" (bovino, della vacca). Venne coniato dal medico britannico Edward Jenner, che nel 1796 lo utilizz\u00f2 per la prima volta per indicare il materiale ottenuto dalle pustole di bovini ammalati di vaiolo bovino. Jenner, infatti, intu\u00ec che inoculando nell'uomo questo materiale, appunto il \"vaccino\" (da cui nasce anche il termine \"vaccinazione\" che ne indica l'inoculazione), causava una lieve infezione, ma si otteneva anche la produzione di anticorpi specifici che assicuravano l'immunit\u00e0 al vaiolo umano, simile a quello bovino ma mortale per l'uomo.\nStoria.\nLa strategia nella creazione di un vaccino si basa su una semplice osservazione, fatta probabilmente per la prima volta durante la Guerra del Peloponneso durante alcune epidemie di peste, dove apparve evidente che chi era gi\u00e0 stato colpito dal morbo e ne era guarito aveva meno probabilit\u00e0 di venire infettato una seconda volta dal medesimo patogeno. Si intu\u00ec quindi che la sopravvivenza ad un'infezione causa quasi sempre l'immunizzazione all'agente patogeno che lo ha causato.\nIl primo grande passo avanti fu fatto solo nel 1796 da Edward Jenner. Jenner osserv\u00f2 che le mungitrici che contraevano il vaiolo bovino (una forma molto pi\u00f9 lieve del vaiolo umano), e successivamente guarivano, non contraevano mai il vaiolo umano. Egli prov\u00f2 quindi ad iniettare del materiale preso dalla pustola di vaiolo bovino in un bambino di 8 anni e la malattia non si svilupp\u00f2.\nCirca 100 anni pi\u00f9 tardi Louis Pasteur dimostr\u00f2 che per generare un'immunit\u00e0 verso un patogeno si potevano usare preparazioni microbiche alterate usando midollo spinale di conigli infettati con la rabbia e bacilli di antrace riscaldati.\nTappa importante nella storia della vaccinazione \u00e8 la dichiarazione, nel 1980, da parte dell'Organizzazione Mondiale della Sanit\u00e0 della completa eradicazione del vaiolo.\nTipi di vaccini.\nAl di l\u00e0 della patologia da cui proteggono, la distinzione tra vaccini \u00e8 legata al modo con cui sono ottenuti e prodotti i componenti in grado di scatenare la risposta immunitaria. Esistono vaccini che contengono:\nMolti dei vaccini in uso oggi agiscono prevalentemente inducendo una risposta umorale.\nVaccini con organismi attenuati.\nI vaccini di questo tipo sono composti da organismi intatti, resi non patogenici trattandoli per \"attenuarne\" la capacit\u00e0 di causare la malattia oppure uccidendoli senza perderne l'immunogenicit\u00e0. Questo tipo di vaccini \u00e8 molto vantaggioso per via del fatto che innescano sia la risposta immunitaria innata che adattativa in modo simile a quanto avverrebbe in una reale infezione. Tra i vaccini a virus attenuati si ricordano il vaccino contro la poliomielite, il morbillo e la febbre gialla.\nEssi si ottengono coltivando il patogeno, ad esempio facendo crescere in cellule in coltura dei virus e selezionandoli in base alla loro capacit\u00e0 replicativa. Nel caso dei virus, quelli che dimostrano un basso tasso di replicazione in cellule umane sono scelti in quanto possono provocare meno danni nel corpo umano e non portare a patologia.\nI vaccini composti da batteri attenuati o uccisi si sono dimostrati essere meno efficaci di quelli composti da virus trattati allo stesso modo poich\u00e9 inducono una protezione limitata e per un periodo di tempo limitato.\nIn generale, il maggior difetto dei vaccini attenuati \u00e8 che possono regredire nella forma virulenta, cosa che non accade nei vaccini inattivati. Nonostante i ceppi selezionati abbiano una bassa patogenicit\u00e0, la grande capacit\u00e0 di mutare dei virus pu\u00f2 portare in rari casi ad un loro riacquisto di azione patogena. L'unico caso effettivamente documentato a riguardo \u00e8 quello del vaccino attenuato antipolio (vaccino orale di Sabin) per il quale \u00e8 stato dimostrato che il ceppo Sabin 3 in rarissimi casi (1 caso ogni 750.000 soggetti vaccinati) pu\u00f2 tornare virulento, causando generalmente una sintomatologia pi\u00f9 lieve dell'infezione naturale che per\u00f2 pu\u00f2 diventare grave in soggetti immunocompromessi per i quali in generale i vaccini con organismi inattivati sono preferibili rispetto a quelli con microrganismi attenuati. Per questo motivo in molti paesi in cui la poliomielite non \u00e8 pi\u00f9 presente da tempo (tra cui l'Italia) si \u00e8 deciso ad esempio di non somministrare pi\u00f9 il vaccino attenuato di Sabin, sostituendolo con il vaccino inattivato di Salk. I vaccini costituiti da organismi attenuati in numerosi casi inducono risposte immunitarie maggiori rispetto ad altri tipi di formulazioni e hanno inoltre rilevanti effetti non specifici protettivi verso altre infezioni.\nVaccini con organismi inattivati.\nI vaccini inattivati si ottengono trattando i patogeni in modo da rendere impossibile loro di replicarsi, tramite il blocco della sintesi proteica. Facendo questo, per\u00f2, si inibisce anche la capacit\u00e0 di produrre proteine nel citosol e di conseguenza il processamento degli antigeni per la via del MHC di prima classe. Questo comporta una non attivazione delle risposte T citotossiche.\nPer ottenere l'obiettivo prefissato in linea teorica basta trattare il composto con del calore, il quale per\u00f2 causa la denaturazione delle proteine (e conseguentemente la loro inattivazione a fini immunogenici); in genere si preferisce quindi un'inattivazione chimica con formaldeide o agenti alchilanti.\nA differenza dei vaccini attenuati, richiedono ripetuti richiami per mantenere lo stato di immunit\u00e0 nell'organismo e sono molto pi\u00f9 sicuri dal momento che non mantengono la capacit\u00e0 di replicarsi e di regredire alla forma nativa. Tra i pi\u00f9 importanti vaccini si ricordano il vaccino antinfluenzale, vaccino anticolera e il vaccino antiepatite A.\nVaccini costituiti da componenti del microrganismo.\nVaccini a subunit\u00e0.\nI vaccini a subunit\u00e0 sono composti da antigeni purificati, cio\u00e8 antigeni o pezzi di essi ricavati da un microrganismo o dalle sue tossine. Vengono somministrati quasi sempre con un adiuvante che permette un legame migliore con l'anticorpo e quindi una risposta migliore.\nMolti organismi, come ad esempio il tetano e la difterite, esprimono la loro virulenza tramite delle esotossine. L'inattivazione delle tossine produce un tossoide che costituisce poi il vaccino somministrato, come avviene nei vaccini antitetanico e antidifterico.\nAltri vaccini sono costituiti da polisaccaridi capsulari purificati. Tali strutture nel patogeno vivo possono impedire la fagocitosi da parte dei macrofagi, tuttavia il legame a questi polisaccaridi di anticorpi e complemento (opsonizzazione) permette e aumenta la fagocitosi stessa. Ne sono esempi il vaccino contro lo pneumococco e il vaccino contro il meningococco. Anche il vaccino antipertosse, spesso somministrato insieme a quelli contro la difterite e il tetano (vaccino DTP), \u00e8 un esempio di vaccino costituito da un piccolo numero di proteine purificate dal batterio.\nVaccini con antigeni sintetici.\nI peptidi sintetici e gli antigeni ricombinanti sono di interesse recente e prevedono la produzione degli antigeni voluti per formare il vaccino usando varie tecnologie, tra cui il DNA ricombinante. Il loro principale svantaggio \u00e8 di non provocare la risposta CD8 a causa dell'impossibilit\u00e0 degli antigeni di essere processati secondo la via dell'MHC di prima classe. La loro purezza e la possibilit\u00e0 di essere prodotti nelle giuste quantit\u00e0 non bastano a soppesare il livello piuttosto basso di protezione. Ultimamente si sta pensando di usare dei vettori eterologhi attenuati che, per\u00f2, possono diventare virulenti. I peptidi sintetici, sebbene abbiano un costo molto basso, possono arrivare in tutte le cellule portando pi\u00f9 alla tolleranza che all'immunit\u00e0.\nIl primo vaccino con antigeni ricombinanti ad essere stato approvato per l'uomo \u00e8 stato il vaccino per l'epatite B. Fu sviluppato clonando in cellule di lievito il gene per un antigene di superficie del virus dell'epatite B, HBsAG. Le cellule di lievito quindi vengono fatte crescere e poi lisate per ricavarne l'antigene sintetizzato. Una volta estratto viene purificato e poi entra a costituire il vaccino.\nVaccini a vettore virale e vaccini a DNA.\nQueste due tecniche si basano sulla possibilit\u00e0 di far produrre alle cellule dell'organismo da immunizzare gli antigeni che devono scatenare la risposta immunitaria. Questo pu\u00f2 avvenire in due modi: infettando le cellule con un virus non citopatico (cio\u00e8 che non le uccide) oppure inoculando un plasmide contenente un cDNA: in entrambi i casi si introduce un acido nucleico codificante per l'antigene. Questi approcci hanno il vantaggio di essere gli unici capaci di generare una risposta dei linfociti citotossici.\nVaccini a RNA.\nUn vaccino a RNA o vaccino a mRNA \u00e8 un medicinale a RNA che agisce mediante l'ingresso di frammenti di mRNA nelle cellule del soggetto vaccinato, inducendole a produrre antigeni dei microrganismi patogeni (ad esempio spike virali) o antigeni tumorali al fine di indurre una risposta immunitaria adattativa contro tali bersagli.\nCostituenti dei vaccini.\nI vaccini sono in soluzione, se costituiti da anatossine o antigeni purificati, oppure in sospensione, se costituiti da virus o batteri interi.\nAl preparato contenente gli antigeni del patogeno (in qualunque forma essi siano) vengono aggiunti:\nI vaccini utilizzati correntemente rispondono a rigorosi criteri di efficacia dell'azione vaccinale e di sicurezza clinica del preparato.\nL'uso di adiuvanti.\nGli adiuvanti sono sostanze che vengono somministrate insieme agli antigeni nei vaccini per potenziare la risposta immunitaria. Per innescare una risposta immunitaria in grado di eradicare i patogeni non basta infatti il semplice legame dell'antigene con il recettore dei linfociti T o gli anticorpi, ma serve anche una risposta dell'immunit\u00e0 innata in grado di garantire la produzione delle molecole costimolatorie indispensabili per stimolare la proliferazione e la differenziazione dei linfociti.\nVaccini coniugati.\nLe miscele e i coniugati sono raggruppamenti di vaccini diversi, ottenuti da microrganismi attenuati.\nMentre gli antigeni proteici sono in grado di attivare una risposta da parte dei linfociti T helper (e quindi anche dei linfociti B), gli antigeni polisaccaridici attivano solo una risposta dei linfociti B stimolando la produzione di IgM ma non di IgG, e inducono un basso sviluppo di cellule della memoria. Per ovviare a questo problema i vaccini coniugati sfruttano il fenomeno aptene-carrier, secondo il quale diverse sostanze possono sviluppare una risposta immunitaria insoddisfacente se prese singolarmente, mentre se somministrate legate fra loro diventano potenti immunogeni. Il coniugato polisaccaride-proteina quindi garantisce anche una risposta dei linfociti T che stimola lo switch da IgM a IgG.\nI vaccini coniugati sono di grande importanza nei bambini al di sotto dei 2 anni, in quanto questi possiedono un deficit fisiologico nella risposta immunitaria verso antigeni polisaccaridici. Ne sono esempi i vaccini contro \"H. influenzae\", pneumococchi e meningococchi.\nI vaccini pi\u00f9 diffusi.\nPoliomielite.\nLa storia del vaccino per la poliomielite \u00e8 lunga e di particolare interesse.\nNel 1957 venne introdotto il vaccino a virus ucciso tipo \"Salk\" (somministrato per via intramuscolare), mentre nel 1964 venne introdotto un vaccino a virus vivo attenuato tipo \"Sabin\" (somministrato per via orale). Con l'uso del vaccino tipo \"Sabin\" c'era la possibilit\u00e0 di eliminare con le feci un virus vivo attenuato, con lo scopo di mettere in circolo una popolazione virale a bassa virulenza in modo da poter ottenere un'elevata copertura vaccinale di massa, anche nei confronti degli individui che per svariati motivi non erano stati vaccinati (ad esempio gli immigrati). Nel 1966 venne emanata la legge sull'obbligatoriet\u00e0 della vaccinazione anti-polio di massa per i nuovi nati nel primo anno con vaccino tipo Sabin, anche in considerazione della frequenza della malattia in quegli anni.\nNon vengono vaccinate le seguenti tipologie di persone:\nQuando il rischio di comparsa di VAPP (Poliomielite Paralitica Associata al Vaccino, cio\u00e8 causata dal vaccino stesso) divenne superiore al rischio di comparsa della malattia da virus selvaggio, si rese necessario modificare il sistema di profilassi sostituendo l'OPV (vaccino somministrato per via orale) con l'IPV (vaccino inoculato). Per questo motivo si decise di reintrodurre il vaccino tipo Salk.\nPoich\u00e9 l'Italia \u00e8 geograficamente vicina ad aree in cui ci sono state epidemie (come l'Albania) o comunque ad aree in cui sono presenti casi di polio e da cui proviene da una elevata immigrazione, l'introduzione del vaccino IPV avvenne con un certo ritardo. Il passaggio da OPV a IPV fu graduale, con l'introduzione nel 1999 di uno schema sequenziale 2 dosi di IPV seguite da 2 dosi di OPV (prima si somministra l'IPV perch\u00e9 il rischio di VAPP associato all'OPV \u00e8 maggiore nelle prime dosi). I risultati con questo schema furono molto buoni: dal 1980 al 1994, gi\u00e0 con l'uso solo di OPV, vi furono solo 8 casi di VAPP per anno, mentre dal 1996 in poi, quando fu introdotta la raccomandazione per l'uso dello schema sequenziale, i casi di VAPP sono ulteriormente crollati (nel 1997 5 casi di VAPP, nel 1998 1 solo). Nel 2002 si \u00e8 passati al solo uso di IPV e questo \u00e8 avvenuto in concomitanza alla disponibilit\u00e0 su tutto il territorio nazionale dei vaccini esavalenti.\nIl vaccino poliomielitico \u00e8 uno dei pi\u00f9 efficaci che ci siano in circolazione. Basti pensare che in tutto il mondo, dall'inizio del terzo millennio, non si sono avuti casi di poliomielite in individui con un passato calendario di vaccinazioni adeguate. L'efficacia \u00e8, quindi, del 100% netto.\nDifterite.\nCausata da ceppi tossigeni (produttori di tossina) di \"C. diphtheriae\". La faringite difterica \u00e8 una grave faringite pseudomembranosa associata ad un'importante adenopatia satellite. La localizzazione faringea non pone particolari problemi legati al distretto interessato ma, a causa dell'abbondante vascolarizzazione che permette il passaggio in circolo della tossina, \u00e8 la forma pi\u00f9 spesso seguita da complicanze a distanza.\nLe complicanze della difterite riguardano:\nIl vaccino anti-difterite contiene tossoide difterico inattivato con formaldeide.\nGli individui vaccinati possono essere infettati dal \"C. diphtheriae\" ma le manifestazioni sistemiche della difterite non insorgono. Il vaccino attualmente si trova incluso nella formulazione esavalente, mentre per i richiami successivi, da eseguirsi ogni 10 anni, il vaccino \u00e8 somministrato insieme a quello anti-tetanico (TD) e ha un contenuto antigenico ridotto.\nGli effetti collaterali sono pochi e di modesta importanza, e comprendono: rari effetti locali (eritema o tumefazione), francamente diminuiti con la possibilit\u00e0 di somministrazione dell'esavalente; reazioni sistemiche (febbre modesta, sintomi simil-influenzali); reazioni di ipersensibilit\u00e0. Il rischio di complicazioni aumenta parallelamente con l'et\u00e0 del vaccinato, perci\u00f2 \u00e8 consigliabile non effettuare vaccinazioni ulteriori, dopo quelle obbligatorie per legge, in quanto un'ottima immunit\u00e0 \u00e8 comunque garantita per periodi di tempo molto lunghi passati dall'ultima dose vaccinale. L'efficacia, infatti, si mantiene attorno al 97% circa, nell'arco della vita.\nTetano.\n\u00c8 una tossinfezione dovuta alla tossina di \"Clostridium tetani\", bacillo anerobio obbligato gram positivo, sporigeno.\nIn Italia la vaccinazione \u00e8 stata introdotta nel 1963, inizialmente per alcune categorie professionali (lavoratori agricoli, sportivi); nel 1968 \u00e8 stata resa obbligatoria per tutti i bambini nel 2\u00ba anno di vita in associazione con quella anti-difterica. In risposta a queste misure preventive c'\u00e8 stata una diminuzione notevole dei casi di malattia, ma non ancora una totale scomparsa.\nIl vaccino \u00e8 costituito dall'anatossina ottenuta trattando la tossina con la metodica di Ramon: formolo 0,4% a 38\u00b0- 40\u00b0 per un mese. Per gli individui di et\u00e0 superiore ai 6-7 anni si somministra un vaccino bivalente (tetano e difterite) dal contenuto antigenico ridotto, usato anche per i richiami successivi. La durata dell'immunizzazione \u00e8 di almeno 10 anni. L'efficacia \u00e8, se la vaccinazione \u00e8 \"ribadita\" da opportuni richiami ogni 5 o 10 anni (a seconda dell'et\u00e0 del paziente), del 99,3%.\nGli effetti collaterali sono rari e modesti: effetti locali (eritema, tumefazione); reazioni di ipersensibilit\u00e0; reazioni sistemiche severe sono molto rare, e avvengono soprattutto dopo un eccessivo numero di dosi precedenti; isolati casi di complicanze (neuriti).\nPertosse.\nLa pertosse \u00e8 un'infezione batterica acuta dell'albero tracheobronchiale, causata da Bordetella pertussis, un batterio gram negativo, immobile e asporigeno, che nel soggetto non immune si manifesta con un quadro tipico di accessi di tosse spasmodica.\nLa gravit\u00e0 della malattia \u00e8 accentuata nel primo anno di vita, soprattutto nei primi mesi, dove la mortalit\u00e0 \u00e8 elevata.\nSenza dubbio per\u00f2 la malattia \u00e8 diffusa anche nei bambini in et\u00e0 prescolare e adolescenziale, che di per s\u00e9 non hanno un rischio di morte ma la possono trasmettere ai fratelli pi\u00f9 piccoli. Da un punto di vista vaccinale, c'\u00e8 la necessit\u00e0 di coprire soprattutto il primo anno di vita, ove si concentra il 70% dei decessi.\nAlcuni paesi come gli Stati Uniti, la Germania, l'Inghilterra e molti altri paesi europei preferiscono adottare una scheda vaccinale che copre gi\u00e0 dal 2\u00ba mese di vita (2\u00ba-4\u00ba-7\u00ba mese e poi un richiamo successivo al 12\u00ba-15\u00ba mese); in Italia e nei Paesi scandinavi vengono fatte solo 3 dosi, partendo dal 3\u00ba mese.\nEsistono due tipi di vaccino: il vaccino a cellule intere e quello acellulare.\nIl primo, tuttora usato in alcuni paesi (ad esempio in Scandinavia), ha un'efficacia protettiva dell'82%, che si riduce a circa il 57% dopo 3 anni, al 52% dopo 7 anni ed al 48% dopo 15 anni. Determina con discreta frequenza reazioni locali e febbre moderata, pi\u00f9 di rado febbre elevata, convulsioni, modificazioni dello stato di coscienza, pianto persistente e stridulo; complicanze neurologiche gravi, costituite da un'encefalopatia con sequele permanenti, sono invece limitate ad un caso ogni mezzo milione di vaccinazioni.\nIl vaccino acellulare, attualmente usato in Italia e negli USA, contiene frazioni antigeniche purificate, ha un'efficacia protettiva che si avvicina all'85% (che peraltro resiste nel tempo molto meglio, rimanendo al 76% circa anche dopo 15 anni) ed \u00e8 assai meglio tollerato del preparato a cellule intere.\nEpatite B.\nHa una diffusione importante soprattutto in Asia, Sudamerica e Africa.\nPi\u00f9 di 2 miliardi di persone attualmente viventi hanno subito un'infezione da HBV; circa 350 milioni sono infetti cronicamente; circa 1 milione di morti l'anno sono dovute all'epatite B; la cirrosi e l'epatocarcinoma insorti in presenza di un'epatite cronica B sono tra le principali cause di morte in molte parti dell'Africa, dell'Asia e della regione del Pacifico.\nLa trasmissione della donna con positivit\u00e0 per l'antigene HBs \u00e8 particolarmente elevata se \u00e8 positiva anche per l'antigene HBe (la percentuale di nati infetti, se non adeguatamente trattati, sale al 90%); in ogni caso se la donna \u00e8 HBe negativa la percentuale di trasmissione \u00e8 del 20%. Indipendentemente dall'antigene HBe, e in considerazione del fatto che la trasmissione del virus avviene al momento del parto per contatto con sangue materno e secreti vaginali e non durante la gravidanza, la prevenzione per il neonato si attua attraverso la somministrazione entro le 48 ore di vita di 200 IU (International units) intramuscolo di immunoglobuline anti-HBsAg specifiche (HBIG) e di una dose di vaccino i.m. entro la prima settimana di vita. Successivamente il bambino ricever\u00e0 come tutti gli altri la dose di esavalente.\nIl vaccino contro l'epatite B \u00e8 disponibile dal 1982; il primo vaccino veniva preparato usando il plasma di individui HBsAg positivi; il secondo vaccino \u00e8 preparato attraverso la tecnologia del DNA ricombinante ed \u00e8 quello usato attualmente. Dal 1991 il vaccino contro l'epatite B viene somministrato per legge a tutti i nuovi nati negli stessi tempi (3\u00ba, 5\u00ba ed 11\u00ba mese di vita) in cui essi ricevono le altre vaccinazioni obbligatorie contro la \"difterite\", \"tetano\" e la \"poliomielite\" (Schema Piazza). La legge ha imposto la vaccinazione anti-epatite B anche ai dodicenni solo dal 1991 al 2003.\nQuesta strategia vaccinale ha dato i suoi frutti, in quanto i nuovi casi di malattia sono diminuiti notevolmente.\nIn individui sani, la durata dell'immunizzazione \u00e8 almeno di 15-20 anni. Il vaccino d\u00e0 lievissimi e non costanti effetti collaterali, come febbre modesta, cefalea e dolenzia nella sede dell'inoculazione del virus.\nL'efficacia del vaccino sfiora il 92%, mantenendosi piuttosto costante nel tempo.\nHaemophilus influenzae di tipo B.\n\"Haemophilus influenzae\" \u00e8 un microrganismo che determina un ampio spettro di patologie: molto comuni sono le infezioni delle mucose quali otite media, sinusite, bronchite, congiuntiviti, polmoniti, infezioni del tratto urinario; di solito non danno luogo a sepsi e quindi non sono pericolose per la vita. Le patologie invasive gravi avvengono soprattutto nei neonati, e in generale nei bambini al di sotto dei 5 anni di et\u00e0.\nLe pi\u00f9 importanti patologie invasive sono meningite, epiglottite e polmonite settica.\nDalla seconda met\u00e0 degli anni '80 furono disponibili vaccini polisaccaridici; essi hanno la caratteristica di non stimolare l'immunit\u00e0 dipendente dai linfociti T. Successivamente, il polisaccaride capsulare \u00e8 stato coniugato ad una proteina di trasporto: quest'ultima viene riconosciuta dalle cellule T e stimola la risposta immunitaria T-dipendente, col vantaggio di aumentare la produzione di anticorpi, soprattutto nei bambini pi\u00f9 piccoli.\nA seguito dell'introduzione del vaccino, c'\u00e8 stato un drastico calo a livello mondiale delle patologie: se in precedenza i casi da patologie invasive da H. influenzae erano intorno ai 15-30 casi per 100.000 soggetti per anno, si \u00e8 scesi a un'incidenza annua di meno di 1 caso per 100.000 individui. L'efficacia del vaccino possiede una amplissima controversia di pareri: si va da un possibile 30-40%, ad un quasi 100% di efficienza. Gli effetti collaterali gravi sono molto rari, mentre sono relativamente frequenti quelli lievi: reazioni locali e sistemiche lievi nel 5-30% dei vaccinati; rare le reazioni di ipersensibilizzazione. Reazioni locali e sistemiche pi\u00f9 severe sono invece estremamente rare, avvenendo pi\u00f9 che altro dopo un eventuale quarta dose.\nVisto che l'obiettivo del vaccino \u00e8 coprire i primi cinque anni di vita, in cui c'\u00e8 maggiore rischio di patologie invasive, non si eseguono richiami dopo il 5\u00ba anno di et\u00e0, quando viene somministrata la terza dose.\nMorbillo.\n\u00c8 una malattia infettiva acuta altamente contagiosa causata da un virus appartenente alla famiglia dei Paramyxoviridae, genere Morbillivirus.\nIl problema del morbillo \u00e8 legato alla frequente presenza di gravi complicanze, anche potenzialmente invalidanti o mortali:\nIl vaccino disponibile \u00e8 un vaccino a virus vivo attenuato; tra i suoi eventuali effetti collaterali, con simulazione della malattia, vi pu\u00f2 essere rialzo termico o interessamento delle mucose, raramente rash cutaneo. Questi sintomi non compaiono, come nel caso dei vaccini a virus inattivato, dopo qualche ora dalla somministrazione, ma dopo 6-7 giorni, e durano qualche giorno. Ci\u00f2 di per s\u00e9 non \u00e8 grave, ma bisogna allertare le famiglie soprattutto se il bambino soffre di convulsioni febbrili, in modo da poter preventivamente somministrare qualche dose di paracetamolo.\nIl vaccino si inattiva mediante ripetute crescite in colture di fibroblasti di uova embrionate; ci\u00f2 aveva suggerito l'ipotesi che vi potessero essere reazioni avverse nei soggetti allergici all'uovo, ma quest'ipotesi \u00e8 stata smentita perch\u00e9 la quantit\u00e0 di antigene dell'uovo presente \u00e8 talmente bassa da non destare preoccupazioni.\nL'unica indicazione alla vaccinazione in ambiente protetto \u00e8 l'anafilassi.\nIl 95% dei soggetti sviluppano immunit\u00e0 dopo 1 dose di vaccino, il 99% dopo la seconda dose, il 99,6% se vengono rispettate tutte le possibili dosi di richiamo. Il vaccino \u00e8 molto efficace, garantendo una copertura vaccinale duratura per tutta la vita del paziente.\nParotite.\nLa parotite \u00e8 una malattia infettiva contagiosa, di eziologia virale (il virus appartiene alla famiglia dei Paramyxoviridae), che si manifesta tipicamente con un ingrossamento delle ghiandole parotidi; pu\u00f2 avere un decorso asintomatico o interessare numerosi organi e apparati.\nEsistono delle complicanze ma sono soprattutto evidenti in et\u00e0 puberale (nel maschio orchite o epididimite, prostatite e nelle femmine mastite, ooforite, tiroidite di De Quervain). Complicanza comune \u00e8 anche la pancreatite, anche se non \u00e8 nota la reale incidenza di questa complicanza: una certa congestione d'organo \u00e8 probabilmente molto frequente, mentre rare sono le forme conclamate.\nUna cosa pi\u00f9 comune nel bambino (1-10% dei casi) \u00e8 la cerebellite (che si manifesta con deambulazione a base allargata) associata o meno a un'encefalite (con una compromissione neurologica pi\u00f9 evidente).\nIl vaccino anti-parotite \u00e8 un vaccino a virus vivo attenuato. Un tempo si utilizzava un ceppo di virus inattivato che poteva dare, anche se raramente e in maniera blanda, una meningite a liquor limpido che aveva risoluzione spontanea. Oggi ovunque si usa un altro ceppo, che \u00e8 quello che assicura rispetto ad altri ceppi vaccinali la maggior efficacia e minor effetti collaterali.\nIl vaccino \u00e8 somministrato dopo l'anno, con la possibilit\u00e0 di eseguire il richiamo al 5-6\u00ba anno.\nL'efficacia, pur non completa, \u00e8 stimata attorno al 96-97%.\nRosolia.\nLa rosolia \u00e8 una malattia infettiva moderatamente contagiosa, di eziologia virale (il virus appartiene alla famiglia dei Togaviridae), che si manifesta tipicamente con un esantema maculopapuloso e con tumefazioni linfoghiandolari.\nSe contratta in gravidanza pu\u00f2 configurare nel nascituro il quadro della rosolia congenita.\nIl vero problema \u00e8 quello della prevenzione della rosolia congenita, e quindi di avere donne in et\u00e0 fertile tutte coperte contro la rosolia. Fino a qualche anno fa si eseguiva il vaccino in tutte le bambine a 11 anni di et\u00e0, ma la sua mancata applicazione capillare ha creato alcuni problemi di copertura; quindi attualmente il calendario vaccinale antirosolia segue quello della vaccinazione anti-morbillo: con 2 dosi di vaccino si riesce ad assicurare un'ottima copertura vaccinale.\nL'efficacia \u00e8 elevatissima: 99,95% circa dopo 2 o 3 dosi inoculate.\nInfluenza.\nSulla base dei riscontri epidemiologici riguardante la circolazione dei virus influenzali, i vaccini utilizzati comprendono i ceppi di pi\u00f9 recente isolamento e, quindi, di pi\u00f9 probabile circolazione (di solito 2 del tipo A e 1 del tipo B). Esistono vaccini a virus intero, ma in et\u00e0 pediatrica si consigliano i vaccini subvirionici che determinano con minore frequenza effetti collaterali locali (dolorabilit\u00e0 e indurimento in sede d'iniezione) e sistemici (malessere, cefalea e febbre).\nTutti i composti disponibili risultano efficaci nei soggetti con pi\u00f9 di 6 mesi di vita, in quanto, prima di tale et\u00e0, la risposta anticorpale \u00e8 bassa. Va effettuata ogni anno in autunno avanzato (dall'inizio di ottobre fino alla fine di novembre). Fino ai 9 anni si somministrano 2 dosi nei soggetti vaccinati per la prima volta: il concetto delle 2 dosi dipende dal fatto che si presuppone che il soggetto non abbia mai incontrato il virus.\nLe raccomandazioni statunitensi, ma anche quelle del Ministero della Salute in Italia, sono quelle di vaccinare tutti i soggetti con patologia cronica di et\u00e0 superiore ai 6 mesi allo scopo di prevenire le complicanze dell'influenza.\nI vaccini vanno fatti sopra i 6 mesi perch\u00e9, soprattutto per quanto riguarda i vecchi vaccini, sotto quest'et\u00e0 non funzionano. I soggetti con patologia cronica sono i soggetti con cardiopatie congenite emodinamicamente significative, con patologia respiratoria cronica (incluso l'asma), con patologia metabolica incluso il diabete, con insufficienza renale ed epatica, con immunodeficienze congenite o acquisite.\nA queste categorie il Ministero ha aggiunto anche i prematuri e i nati di peso inferiore ai 2,5 chili.\nNei soggetti sani di et\u00e0 compresa tra i 6 e i 23 mesi la vaccinazione \u00e8 raccomandata ed \u00e8 offerta gratuitamente e attivamente. Questo accade perch\u00e9 degli studi hanno dimostrato come i soggetti di et\u00e0 inferiore ai 2 anni durante il periodo influenzale, senza avere nessuno particolare fattore di rischio, venissero ospedalizzati molto frequentemente, addirittura pi\u00f9 di quelli con patologie croniche ma di et\u00e0 superiore; questo perch\u00e9 se un bambino sotto i 2 anni presenta febbre alta la tendenza \u00e8 sicuramente quella di ricoverarlo, anche per essere sicuri che non si tratti di altre infezioni, ad esempio batteriche. Per lo stesso motivo, in un altro studio si \u00e8 dimostrato che nei primi 2 anni di vita vi \u00e8 una frequenza di visite mediche e di terapia antibiotica particolarmente elevato.\nAnche considerando i costi, i dati italiani dimostrano che il costo medico dell'influenza \u00e8 molto elevato, non solo in termini diretti (numeri di ricoveri, di prescrizione di antibiotici, di antipiretici) ma anche in senso indiretto in relazione al numero di giornate di lavoro perse dai genitori, non solo perch\u00e9 assistono il figlio malato ma perch\u00e9 c'\u00e8 la possibilit\u00e0 che si ammalino loro stessi. I dati italiani per ora mostrano che questo problema \u00e8 soprattutto accentuato nella fascia di et\u00e0 tra i 2 e i 7-8 anni, cio\u00e8 in coloro che iniziano la scuola materna e i primi anni di elementari.\nLa tendenza attuale \u00e8 quindi quella di allargare la vaccinazione anche ai bambini sani, fino ai 7-8 anni.\nCOVID-19.\nDal 24 giugno 2020 sono stati approvati e distribuiti diversi tipi di vaccino prodotti da diverse case farmaceutiche.\nLe tipologie e rispettivi principali produttori sono:\nProblematiche nello sviluppo.\nSebbene la scoperta dei vaccini abbia avuto un ruolo essenziale per rivoluzionare il modo di affrontare le infezioni patologiche, la loro diffusione -in particolare nelle zone pi\u00f9 povere del pianeta- risulta ancora limitata da diversi fattori.\nOstacoli economici.\nLa vaccinazione pu\u00f2 essere considerata il trattamento per le malattie infettive con il miglior rapporto costo-beneficio. Nonostante questo i preparati risultano essere costosi a causa degli alti costi di sviluppo.\nIl \"National Vaccine Advisory Committee\" USA ha stimato che nel 1995 le vendite di vaccini hanno coperto il 46% delle spese per ricerca e sviluppo. Molte ricerche e progetti di nuovi vaccini possono procedere solo grazie a contributi governativi.\nL'Organizzazione Mondiale della Sanit\u00e0 prevede 6 vaccini nel suo \"Programma di Vaccinazione\": difterite, tetano, pertosse, polio, morbillo e tubercolosi. Il costo di produzione di questi vaccini \u00e8 inferiore a un dollaro, per\u00f2 il reale costo della vaccinazione \u00e8 molto maggiore, in quanto devono essere contemplate le spese di laboratorio, trasporto, la catena del freddo, il personale e la ricerca.\nA volte il budget sanitario di molte nazioni povere del mondo \u00e8 inferiore a 1$.\nOstacoli tecnici.\nOltre agli ostacoli economici di molti paesi del mondo, esistono ancora degli ostacoli tecnici. Innanzitutto per alcune patologie l'azione dei soli anticorpi pu\u00f2 non bastare per eradicare l'infezione e quindi il vaccino, sebbene parzialmente utile, diventa inefficace. In secondo luogo, tutto dipende dall'organismo che si sta cercando di combattere. Virus come quello dell'influenza o dell'HIV sono soggetti ad una mutazione elevatissima (\u00e8 stato calcolato che il virus HIV in un individuo sieropositivo \u00e8 in grado di mutare in tutte le varianti possibili in un solo giorno) e quindi lo sviluppo di risposte verso uno o alcuni antigeni diventa inutile per eradicare l'infezione e la difesa dell'organismo.\nEfficacia della vaccinazione.\nLa vaccinazione \u00e8 un fondamentale intervento di sanit\u00e0 pubblica, che si prefigge di proteggere sia l'individuo che la comunit\u00e0 da vari tipi di infezioni.\nL'implementazione nell'uso comune di vari preparati vaccinali (come il vaccino antivaioloso, il vaccino antirabbico, l'antitetanico, il vaccino antipoliomielitico, il vaccino antinfluenzale, vaccini plurivalenti - ad esempio il vaccino trivalente -, il vaccino anti-epatite A, il vaccino antitubercolare e molti altri) ha permesso di ridurre nel corso dei decenni l'incidenza di numerose malattie un tempo assai diffuse e potenzialmente mortali.\nI paesi di tutto il mondo richiedono ai viaggiatori in partenza per altri paesi, o in arrivo da altri paesi, di essere vaccinati contro alcune malattie infettive al fine di prevenire epidemie.\nL'immunizzazione pu\u00f2 esser acquisita in due modi diversi: per via attiva o passiva. La protezione passiva viene ottenuta somministrando anticorpi costituiti da sieri eterologhi animali o da anticorpi umani provenienti da soggetti iperimmunizzati. Questo tipo di protezione \u00e8 intensa ma di breve durata. La si preferisce nei casi in cui una malattia viene causata da una tossina (come il tetano o il morso di serpenti) e serve una protezione rapida, senza dover aspettare che l'organismo colpito sviluppi l'immunit\u00e0. Questo tipo di immunizzazione, inoltre, non induce una memoria immunologica e non protegge quindi dalle successive esposizioni allo stesso microrganismo. La protezione attiva, ottenibile mediante la somministrazione di un vaccino, permette invece un'immunizzazione molto lunga in quanto il sistema immunitario combatte direttamente il \"patogeno\", che nel caso dei vaccini \u00e8 in genere limitato ad una sua componente non infettiva e come tale non dannosa per l'individuo. Dopo la prima risposta al vaccino il sistema immunitario \"ricorda\" tale patogeno e sar\u00e0 in grado di rispondere in maniera pi\u00f9 rapida, intensa e diretta ad un'eventuale infezione da parte del medesimo microrganismo per cui \u00e8 stata eseguita la vaccinazione.\nImmunit\u00e0 di gregge.\nUna delle caratteristiche principali di numerosi vaccini \u00e8 la capacit\u00e0 di indurre la cosiddetta \"immunit\u00e0 di gregge\" (o \"di gruppo\" o \"di branco\"), cio\u00e8 il fatto che, immunizzando la maggior parte della popolazione, anche gli individui non immunizzati o immunodepressi hanno una minore probabilit\u00e0 di entrare in contatto con il patogeno e vengono pertanto protetti mediante l'interruzione della catena di infezione. Naturalmente in base a quanto \u00e8 infettivo un microrganismo sono necessarie percentuali diverse di persone vaccinate per indurre un'immunit\u00e0 di gruppo; \u00e8 stato comunque stimato che serve almeno l'80% della popolazione vaccinata per permettere che ci\u00f2 accada. Per malattie ad elevato rischio di contagio (ad esempio il morbillo) tale percentuale sale fino al 95%, la soglia standard obiettivo di diverse campagne vaccinali.\nSi possono citare numerosi esempi di epidemie scoppiate a causa di sensibili diminuzioni dei tassi di vaccinazione nella popolazione, che hanno causato una riduzione dell'immunit\u00e0 di branco. Ne sono esempio i casi di morbillo nel Regno Unito del 1998, l'epidemia di difterite nei paesi ex-URSS della met\u00e0 degli anni novanta o altri casi di morbillo negli USA del 1980.\nL'esempio pi\u00f9 eclatante \u00e8 quello del vaiolo: dopo le ricerche di Jenner, le campagne vaccinali contro la malattia iniziarono gi\u00e0 nel corso dell'Ottocento in Europa e negli Stati Uniti, e nel 1914 era pressoch\u00e9 scomparsa nei paesi industrializzati, pur restando endemica in vari paesi, soprattutto del terzo mondo; la campagna di vaccinazione di massa avviata dall'Organizzazione Mondiale della Sanit\u00e0 nel 1967 fece s\u00ec che l'ultimo caso sia stato registrato nel 1977 in Somalia, e che nel 1980 l'OMS abbia confermato l'eradicazione globale del vaiolo.\nPer quanto riguarda la poliomielite, nel 1952 negli Stati Uniti erano stati segnalati pi\u00f9 di 21000 casi, mentre in Italia nel 1958 vennero segnalati oltre 8000 casi. Il primo vaccino antipolio, il Salk, venne approvato nel 1955: nell'arco di soli due anni i casi di poliomielite negli USA scesero a 5600, per azzerarsi completamente nel 1979; in Italia, l'ultimo caso acclarato di poliomielite risale al 1982.\nDi seguito, si riportano alcuni dati che illustrano l'andamento di varie patologie in territorio statunitense prima e dopo la commercializzazione del relativo vaccino: \nPossibili effetti collaterali.\nSin dalla decisione di somministrare in via sistematica i vaccini per proteggere le popolazioni da malattie infettive potenzialmente letali, come per ogni farmaco la comunit\u00e0 scientifica ha riconosciuto nei vaccini stessi un certo grado di rischio ed incertezza, in quanto ad esempio errori durante la preparazione possono portare alla contaminazione con proteine od organismi non attenuati, e in certe formulazioni i microbi stessi possono regredire allo stato non attenuato. Sono da considerare anche eventuali ipersensibilit\u00e0 del paziente.\nL'efficacia e la sicurezza di ogni vaccino, come per i farmaci, vengono controllate tramite sperimentazioni cliniche attente anche agli eventuali effetti collaterali. Ad esempio per il vaccino anti-polio di Sabin (che in alcuni paesi \u00e8 gi\u00e0 stato sostituito con il vaccino di Salk) presenta una probabilit\u00e0 di reversione alla forma virulenta di 1 su 2,4 milioni, pari allo 0,0000417%.\nQueste complicanze, che sono estremamente rare, non influiscono sull'efficacia della vaccinazione che quindi non porta quasi mai a conseguenze gravi come numerosi studi hanno dimostrato, e come la stessa Organizzazione Mondiale per la Sanit\u00e0 ha confermato.\nBasti ricordare che per quanto i soggetti siano esposti agli stessi antigeni che causano la malattia, la quantit\u00e0 di antigeni presenti nel vaccino sar\u00e0 sempre minore alla quantit\u00e0 di batteri vivi e microrganismi a cui si \u00e8 esposti quotidianamente.\nNon bisogna infine dimenticare che moltissime delle malattie infettive che i vaccini hanno contribuito e contribuiscono ad eradicare (si veda tabella nel paragrafo precedente) non sono pi\u00f9 presenti da anni nei paesi sviluppati e le popolazioni di questi paesi spesso non sono pi\u00f9 consapevoli degli effetti devastanti a cui queste patologie possono portare.\nComplicanze.\nLe complicanze, sebbene rare, esistono soprattutto per i vaccini attenuati che possono indurre complicanze simili a quelle prodotte dall'infezione naturale. Il dato interessante ai fini della sicurezza dei vaccini \u00e8 che l'incidenza di effetti collaterali dopo una vaccinazione \u00e8 comunque inferiore a quella dopo l'infezione naturale: uno studio indipendente ha dimostrato che dei 75 milioni di vaccini anti-morbillo somministrati tra il 1970 e il 1993, solo 48 hanno portato allo sviluppo di una encefalopatia (la probabilit\u00e0 di poter contrarre un'encefalopatia dopo essersi vaccinati era dello 0,000064%).\nLa tabella che segue contiene i risultati di ulteriori studi riguardanti la comparazione fra i rischi di sviluppare complicanze in seguito ad un'infezione naturale di morbillo e in seguito a una vaccinazione contro il morbillo stesso.\nI vaccini anti-tumorali.\nAttualmente le terapie contro i tumori sono basate su farmaci che mirano ad eliminare le cellule neoplastiche o a bloccarne la divisione cellulare: tuttavia essi agiscono pure sulle cellule normali, diventando quindi dannosi per l'organismo.\nLe risposte immunitarie invece sono in genere molto specifiche e la possibilit\u00e0 di attaccare i tumori attraverso il sistema immunitario potrebbe garantire un'uccisione mirata e non generalizzata. Per fare ci\u00f2 si sta studiando la possibilit\u00e0 di creare vaccini contenenti cellule tumorali uccise o antigeni tumorali. Le strategie di sviluppo dei vaccini antitumorali sono praticamente le stesse dei vaccini per agenti patogeni, ma sono ancora in corso di sperimentazione.\nControversie e teorie del complotto.\nNel tempo vi sono state diverse campagne volte a mettere in dubbio l'efficacia o la sicurezza dei vaccini. Ad esempio, i vaccini o i loro eccipienti sono stati accusati di essere possibili cause di autismo, ADHD, sindromi autoimmuni e altri tipi di patologie. Tuttavia queste affermazioni sono state confutate da centinaia di studi che hanno dimostrato l'assenza di nesso tra le suddette patologie e i vaccini, nonch\u00e9 l'assoluta sicurezza ed efficacia degli stessi.\nStando ai dati riscontrati tramite una ricerca condotta da Vaccine Confidence Project nel 2016 lo scetticismo nei confronti dei vaccini risulta estremamente variabile per regione geografica, con percentuali maggiori in Europa: si passa dalla Francia, dove il 41% della popolazione nutre dubbi in particolare sulla loro sicurezza, alla Russia e all'Italia dove le percentuali sono rispettivamente il 27% e il 21%. In USA (13%), Germania (10%), Regno Unito (9%) le percentuali sono pari o inferiori alla media mondiale, che si assesta intorno al 12%.\nStudi.\nCentinaia di studi compiuti nel corso dei decenni hanno dimostrato la grande sicurezza dei vaccini, ed hanno confutato sulla base dell'evidenza scientifica le controversie pseudoscientifiche relative ai loro ipotetici effetti collaterali.\nLa \"American Academy of Pediatrics\" (Accademia Americana di Pediatria) ha raccolto, in un documento pubblicato nell'aprile 2013, 45 importanti studi scientifici internazionali sulla sicurezza dei vaccini.\nIn tali studi \u00e8 stata dimostrata chiaramente la mancanza di correlazione tra la somministrazione dei vaccini e lo sviluppo di autismo, e che le probabilit\u00e0 di sviluppare una forma di autismo non sono correlate ad una somministrazione maggiore degli antigeni presenti nel vaccino.\nLa comparazione fra bambini vaccinati nei tempi consigliati dal calendario vaccinale ed i bambini vaccinati fuori da questi periodi di tempo ha dimostrato che non c'\u00e8 nessun beneficio nel ritardare la vaccinazione e che vaccinare i bambini nel periodo previsto non porta rischi di reazioni avverse, nemmeno nei bambini con problemi congeniti nel metabolismo.\nInoltre, \u00e8 stato dimostrato che le vaccinazioni non portano ad un aumento del rischio di convulsioni febbrili nelle 6 settimane successive alla vaccinazione e, per quanto riguarda il vaccino trivalente (MPR), \u00e8 stata ripetutamente smentita l'ipotesi che questo vaccino potesse causare un disturbo pervasivo dello sviluppo, malattie infiammatorie croniche intestinali, encefaliti, meningiti asettiche o autismo.\nIl caso MPR e la frode scientifica sulla correlazione con l'autismo.\nIl vaccino MPR \u00e8 uno dei vaccini che vengono somministrati di routine in et\u00e0 infantile. Nel 1998 nel Regno Unito venne pubblicato un articolo, a firma di Andrew Wakefield, che sosteneva un'associazione fra la vaccinazione MPR e lo sviluppo di autismo e alcune patologie croniche intestinali. Sebbene questo studio si dimostrasse in seguito essere un falso e venisse quindi ritirato dalla rivista che lo aveva pubblicato esso port\u00f2 ad un calo della vaccinazione per parecchi anni e conseguentemente al diffondersi di un'epidemia di morbillo - con diversi decessi accertati - dovuta alla diminuzione dell'immunit\u00e0 di gruppo.\nCritiche sull'utilizzo del thimerosal.\nAlcuni membri dell'opinione pubblica hanno pi\u00f9 volte espresso preoccupazioni riguardo alla presenza in alcune formulazioni vaccinali del thimerosal, un composto contenente etilmercurio e impiegato come conservante. Tali dubbi non hanno tuttavia trovato riscontro dopo le numerose ricerche effettuate in merito, che hanno confermato la sicurezza del thimerosal, il quale nel corso degli anni \u00e8 stato comunque rimosso da alcune formulazioni vaccinali."}
{"id": "690403", "revid": "77358", "url": "https://it.wikipedia.org/wiki?curid=690403", "title": "Locomotiva EU43", "text": ""}
{"id": "690404", "revid": "287204", "url": "https://it.wikipedia.org/wiki?curid=690404", "title": "Frank Oliver Ongfiang", "text": "Carriera.\nNel 2000 ha fatto parte della rosa del Bordeaux, squadra che milita nel massimo campionato francese, senza tuttavia scendere mai in campo.\nNel 2001 arriva in Italia: viene acquistato dal con cui collezione solo una presenza che coincide con l'esordio in Serie A, e successivamente, nel 2002, passa al Palermo dove resta fino al 2003. \u00c8 stato il primo e unico calciatore camerunese della storia della societ\u00e0 rosanero.\nPoi passa al nel 2003-2004 e al Martina, squadra di Serie C1, fino alla fine del 2005.\nDal 2005 al 2007 gioca in Tunisia nell'Esp\u00e9rance, quindi nel 2007-2008 passa all'al-'Ayn."}
{"id": "690407", "revid": "474175", "url": "https://it.wikipedia.org/wiki?curid=690407", "title": "Santa Fe (Argentina)", "text": "Santa Fe de la Vera Cruz \u00e8 una citt\u00e0 dell'Argentina, capoluogo dell'omonima provincia. \nSanta Fe ha una popolazione di circa 430.000 abitanti (2014), mentre la sua area metropolitana raggiunge i 550.000 abitanti (2014), ed \u00e8 la nona dell'Argentina.\nSanta Fe \u00e8 il principale centro commerciale e il nodo di trasporto per una ricca area agricola che produce grano, oli vegetali e carne.\nGeografia fisica.\n\u00c8 situata nella parte nord-orientale del paese, al confine orientale della Pampa, presso la confluenza del fiume Salado del Norte con la Laguna Set\u00fabal, emissaria del fiume Paran\u00e1. Sorge a 475 km a nord-ovest di Buenos Aires e a 170 km a nord di Rosario.\nStoria.\nSanta Fe fu fondata da Juan de Garay il 15 novembre 1573, come scalo intermedio tra Asunci\u00f3n e Buenos Aires sul fiume Paran\u00e1. Questo insediamento era situato presso l'odierna localit\u00e0 di Cayast\u00e1, a 80 km a nord-est dell'attuale citt\u00e0. Nel suo poema del 1602 \"La Argentina\" Mart\u00edn del Barco Centenera definisce gli abitanti di Santa Fe come \"argentini\", \u00e8 la prima volta nella letteratura che viene utilizzato questo etnico.\nTuttavia, a causa dei continui attacchi degli indigeni, delle inondazioni e del clima insalubre, i primi colonizzatori dovettero abbandonare il primo insediamento e stabilirsi sull'area occupata dall'odierna citt\u00e0 di Santa Fe. Lo spostamento del centro abitato fu effettuato in un lasso di tempo che va dal 5 ottobre 1650 al dicembre 1660. Sempre nel 1660 un gruppo di santafesini attraversa il Paran\u00e1 e fonda sulla riva opposta il forte di \"Baxada de Santa Fe\", primitivo nucleo dell'odierna citt\u00e0 di Paran\u00e1. Nel 1663 Santa Fe fu insignita dai sovrani spagnoli del titolo di \"Puerto Preciso\", ovverosia di porto presso il quale tutte le imbarcazioni che navigavano lungo il Paran\u00e1 erano tenute a ormeggiarsi e a registrarsi. Nel 1725 un gruppo di residenti di Santa Fe fonda lungo il Paran\u00e1 il villaggio di Villa del Rosario. La citt\u00e0 divenne capitale provinciale nel 1814, quando il territorio della provincia di Santa Fe fu separato dalla provincia di Buenos Aires dall'Assemblea Nazionale Costituente. Nel maggio 1853 fu ratificata nel Cabildo cittadino la prima Costituzione dell'Argentina.\nSanta Fe fu, fino alla fine dell'Ottocento, la citt\u00e0 pi\u00f9 popolosa della provincia omonima. A partire dall'ultimo decennio del XIX secolo, e ancor pi\u00f9 agli inizi del secolo successivo, fu ampiamente superata in popolazione e importanza economica dalla citt\u00e0 di Rosario, diventata un importante snodo stradale, fluviale e ferroviario.\nLa citt\u00e0, anche nell'attuale collocazione, non \u00e8 immune dalle inondazioni. Il 29 aprile 2003 il livello del fiume Salado si alz\u00f2 di quasi 2 metri nel giro di un paio d'ore in seguito a un forte acquazzone, causando una catastrofica alluvione. Non meno di 100.000 persone furono fatte evacuare, e ampi settori della citt\u00e0 rimasero allagati per pi\u00f9 di una settimana.\nCultura.\nIstruzione.\nMusei.\nSanta Fe ospita il Museo Storico Provinciale \"Brigadiere Estanislao L\u00f3pez\", il Museo Etnografico e Coloniale \"Juan de Garay\", Museo Provinciale di Belle Arti \"Rosa Galisteo de Rodr\u00edguez\", Museo del Convento di San Francesco, Museo Municipali di Arti Visuali, Museo del Teatro, Museo Provinciale di Scienze Naturali \"Florentino Ameghino\", Museo Casa de Los Aldao, Museo Ferroviario Regionale di Santa Fe, Museo d'Arte Contemporanea UNL, Museo del Porto, Museo del Medico, Museo Ebraico di Santa Fe \"Hinenu\", Museo Storico UNL, Museo della Citt\u00e0, Museo Malvinas.\nUniversit\u00e0.\n\u00c8 sede dell'Universit\u00e0 Cattolica di Santa Fe, inaugurata nel 1959, e dell'Universit\u00e0 Nazionale del Litorale, fondata come Universit\u00e0 Provinciale nel 1889, e dal 1919 con l'attuale denominazione.\nMedia.\nRadio.\nLe principali emittenti radiofoniche di Santa Fe sono:\nTelevisione.\nI principali canali televisioni dell'area santafesina sono:\nInfrastrutture e trasporti.\nAeroporti.\nSanta Fe \u00e8 servita dall'aeroporto di Sauce Viejo, situato a 20 km a sud-ovest, presso la citt\u00e0 di Santo Tom\u00e9.\nStrade.\nSanta Fe \u00e8 collegata alla pi\u00f9 importante Rosario, che si trova 170\u00a0km pi\u00f9 a sud, dall'Autostrada Brigadier Estanislao L\u00f3pez e dalla strada nazionale 11.\n\u00c8 collegata con la vicina citt\u00e0 di Paran\u00e1 e la provincia di Entre R\u00edos dalla strada nazionale 168.\nPorti.\nLa citt\u00e0 possiede un porto fluviale collegato tramite un canale con il porto di Colastin\u00e9, sul fiume Paran\u00e1.\nSport.\nCalcio.\nLe due principali societ\u00e0 sportive cittadine sono il Club Atl\u00e9tico Col\u00f3n e il Club Atl\u00e9tico Uni\u00f3n. Le squadre di calcio delle due polisportive sono divise da un'antica rivalit\u00e0 stracittadina e la partita che vede le due squadre affrontarsi \u00e8 soprannominata \"el Cl\u00e1sico santafesino\"."}
{"id": "690409", "revid": "1226", "url": "https://it.wikipedia.org/wiki?curid=690409", "title": "The Creeping Unknown", "text": ""}
{"id": "690413", "revid": "74801", "url": "https://it.wikipedia.org/wiki?curid=690413", "title": "Billy Eckstine", "text": "Biografia.\nDivenuto famoso come cantante e leader di una grande orchestra attorno alla met\u00e0 degli anni 1940 ('44-'47), Eckstine, un afroamericano di nonno paterno tedesco che aveva cambiato il suo nome da Eckstein (pare, dopo che il proprietario di un locale gli aveva detto che il suo era troppo ebreo; ma si dice pure in seguito alla scoperta che un Eckstein jazzista era gi\u00e0 famoso prima che Billy cominciasse la sua carriera) ebbe anche una grande influenza sulla musica jazz moderna, in particolare sul bebop, assumendo nelle sue orchestre molti dei pi\u00f9 importanti esponenti di questa corrente musicale che in quegli anni si andava esprimendo solo in alcuni piccoli localini newyorkesi, dove avrebbe rischiato di spegnersi. E sul canto jazz, tanto che non c'\u00e8 cantante jazz che non abbia ammesso di avere avuto in Eckstine una sorta di \"faro\", a partire da Nat King Cole e suo fratello Freddy, a Joe Williams e a Johnny Hartman, Earl Coleman e Al Hibbler, Arthur Prysock, ecc. fino ai giorni nostri.\nNon solo: lo storico del jazz, Premio Grammy, Cary Ginell scrive nel suo \"Mr.B.: The Music and Life of Billy Eckstine\", uscito alla fine del 2013, che - giornali dell'epoca alla mano - durante un concerto tenuto a Las Vegas nella seconda met\u00e0 dei Cinquanta, Elvis Presley present\u00f2 Billy Eckstine, suo ospite d'onore, con queste parole: \"Ecco il cantante a cui mi sono ispirato\".\nDopo aver trascorso gli anni dal 1939 al 1943 con l'orchestra di Earl Hines (una delle cinque pi\u00f9 importanti d'America, con quelle di Ellington, Basie, Lunceford e Goodman), Eckstine, che suonava anche la chitarra, la tromba e il trombone a pistoni, debutt\u00f2 senza fortuna sulla cinquantaduesima strada, a New York come \"Billy X. Stine\", trionfandovi poi qualche anno pi\u00f9 tardi con il suo nome e come leader di un'orchestra che nel corso della sua esistenza, annover\u00f2 tra i propri membri l'aristocrazia del jazz contemporaneo tra cui:\nNegli anni successivi Eckstine diresse un ottetto e poi lavor\u00f2 come solista, divenendo un popolare cantante di \"ballad\". La sua voce di potente baritono lo fece diventare uno dei primi cantanti afroamericani di successo presso il pubblico tradizionale della musica leggera. Compose il blues \"Jelly, Jelly\", divenuto un classico, e registr\u00f2 \"Stormy Monday Blues\" (da non confondere con il pezzo di T-Bone Walker, \"Call It Stormy Monday (But Tuesday Is Just as Bad)\", del 1947) un pezzo di rhythm and blues che divenne un successo ed entr\u00f2 in testa alle classifiche nel 1942.\nNel 1947 Billy Eckstine \u00e8 il primo nero a firmare un contratto (principesco) con una major, la MGM, diretta da Leonard George \"Lennie\" Hayton, un musicista ebreo americano, marito di Lena Horne, la quale non solo \u00e8 amica di Eckstine, ma si era esibita con la sua orchestra be-bop.\nTra il 1948 e il 1953, a turno, Down Beat, Billboard e Metronome Star (pi\u00f9 sotto, le band dei migliori) lo collocano al primo posto nei gusti del pubblico e della critica. Anzi, per Down Beat \u00e8 al primo posto per cinque anni di fila nel 1948 si aggiudica pure la classifica Arrangiatori. A Hollywood, gli viene dedicata la stella al numero 6638 di Hollywood Blvd.\nNel dicembre del 1951 - \u00e8 solo il periodico afroamericano \"Jet\" a riportarlo: la \"macchina\" segregazionista e razzista era in piena azione nei suoi riguardi - Eckstine viene premiato dalla MGM per avere venduto in quell'anno ben 10 milioni di dischi relativi ad una ventina di titoli, tra cui quattro canzoni che vennero lanciate nei primissimi Trenta dal primo cantante italoamericano: Russ Columbo, morto (pare) suicida, poco pi\u00f9 che trentenne.\nNel 1949 la prestigiosa rivista di jazz \"Metronome\" present\u00f2 una classifica - votanti, i lettori - il cui risultato fu commentato con sorpresa dalla rivista \"Time\" del 20 giugno di quell'anno: \"Grande sorpresa: Billy (\"Mr. B.\") Eckstine \u00e8 stato eletto 'Il pi\u00f9 popolare cantante maschile di tutti i tempi' davanti a Bing Crosby.\".\nLa maggior parte dei suoi successi \u00e8 dovuta all'interpretazione di ballad quali \"I Apologize\", \"Everything I have is Yours\", \"Blue Moon\", \"Caravan\", \"Prisoner of Love\", \"You Go to My Head\", \"The cottage for sale\", \"That Old Black Magic\", come pure una canzone scritta da lui stesso e divenuta, nei Sessanta, un cavallo di battaglia di John Coltrane: \"\"I want to take about you\". Il suo ultimo successo (da hit parade) fu \"Passing Strangers\", cantata in duetto con Sarah Vaughan nel 1957.\nEckstine curava molto la sua immagine ed era un iniziatore di mode e tendenze, che invent\u00f2 (e brevett\u00f2 col nome di \"Mr B. collar\": Mr. B era il suo soprannome) un colletto per camicie che formava una \"B\" sopra una cravatta annodata alla Windsor: oltre al fattore estetico, il colletto era elastico e permetteva al collo di Mr. B di espandersi quando suonava la tromba senza dovere sbottonare il colletto. Il \"Mr B. Collar\" divenne un oggetto di moda tra molti hipster negli anni quaranta e anni cinquanta.\nNel 1951/52 e nel 1953, come abbiamo accennato pi\u00f9 sopra, vince la classifica del sondaggio della \"Metronome\", quale miglior cantante solista. Qui di seguito le due band dei migliori solisti:\nNella sua autobiografia, Miles Davis ricorda Eckstine come una persona di carattere, molto decisa e costantemente circondato di bellissime donne. Ma soprattutto dice che grazie all'ascolto di quella orchestra, ha deciso di dedicarsi al jazz: \"Suonavano 'roba' - scrive Davis - mai sentita prima, che ti faceva ballare le budella\"...\nEckstine non registr\u00f2 moltissimi album: come afferm\u00f2 Quincy Jones, \"se Billy fosse stato un bianco, il cielo non gli sarebbe stato un limite\". Mr.B infatti fu un grande combattente per i diritti civili e umani dei Neri in un'America fortemente razzista e segregazionista. Quando nel 1954 gli venne offerto il ruolo di protagonista maschile del film di Otto Preminger, \"Carmen Jones\", letto il copione rifiut\u00f2 la parte, dicendo che non poteva accettare di interpretare un personaggio \"che parla come Zio Tom\", pur sapendo che il film lo avrebbe riportato ai fasti degli anni antecedenti la campagna di denigrazione nei suoi confronti, dovuta a un servizio di \"Life\", in cui una foto lo ritraeva circondato da una decina di teen-agers bianche, che provoc\u00f2 uno scandalo senza precedenti. Per la cronaca, il ruolo nella pellicola sar\u00e0 dato all'esordiente Harry Belafonte, come si legge nel libro di Ginell, su citato.\n\u00c8 questo anche il motivo per cui non ebbe mai spazio alla televisione, se non come saltuario ospite di grandi conduttori, nel cinema e a Broadway. Tant'\u00e8 che dagli anni sessanta Billy Eckstine trascorrer\u00e0 il grosso del proprio tempo professionale a Las Vegas (invero, con guadagni favolosi) e in fortunate tourn\u00e9e in America, Europa (in Francia l'allora ministro della Cultura Jack Lang lo premier\u00e0 per meriti artistici) e Giappone.\nRiusc\u00ec comunque ad incidere con le principali orchestre americane e con i migliori arrangiatori (Mancini, Rugolo, Riddle, Hal Mooney) in ambito pop e anche jazz: Count Basie (che nei primi anni cinquanta aiut\u00f2 a rimettere in piedi una big band), Woody Herman, Quincy Jones, Billy May. Con l'amico Duke Ellington, che all'epoca della B.E. Orchestra ogni tanto vi si esibiva al piano, non incider\u00e0 mai neppure un disco, in compenso assieme faranno tour nel Pacifico e concerti di musica sacra (scritta dal Duca). E sempre con grandi case discografiche: MGM, Mercury, Emercy, Roulette Jazz Records, quindi Motown, Stax...\nNel decennio a cavallo dei Sessanta/Settanta, Eckstine si lega alla Motown e alla Stax - label prettamente \"colored\" e non di rado vi lavora con i singoli ed i gruppi pi\u00f9 o meno emergenti, come i Four Tops e Isaac Hines e Steve Wonder.\nIl suo ultimo album inciso \u00e8 stato \"Billy Eckstine sings with Benny Carter\" (l'ultraottantenne sassofonista, che qui suona anche la tromba), del 1986, con la direzione del pianista Bobby Tucker: il CD contiene anche due duetti di Mr.B con Helen Merryll, coproduttrice dell'album: l'anno successivo far\u00e0 parte della cinquina dei candidati al Grammy, mentre il Carter ricever\u00e0 il premio alla carriera. Nota oltremodo curiosa: in questo disco Eckstine incider\u00e0 per la prima volta, nella sua cinquantennale carriera, brani che peraltro non ha mai smesso di cantare nei concerti, come \"Summertime\", \"My Funny Valentine\", \"Over the Rainbow\", \"Autumn, leaves\"... Ma l'ultimo CD ad uscire sul mercato, nel 1988, \u00e8 stato \"I am a singer\" (dal titolo di una canzone che rappresenta un po' il suo percorso di vita e artistico), inciso quattro anni prima: nel 1984. Anche in questo caso il CD contiene delle novit\u00e0 assolute rispetto alla \"storia\" di Mr.B, tra cui \"The shadow of your smile\". \u00c8 questo un album di ballad arrangiate e dirette da Angelo DiPippo in cui appare anche l'armonicista Toots Thielemans.\nTra le ultime grandi apparizioni di Eckstine, si segnala la Festa di compleanno del centesimo anno di et\u00e0 di Irving Berlin alla Carnegie Hall di New York (\"Irving Berlin 100th Birthday Celebration: 5/11/1988\"). Insieme a lui ci sono Frank Sinatra e Joe Williams, Bob Hope, Tony Bennett, Ray Charles e Rosemary Clooney, il folksinger Willie Nelson e la cantante lirica Marylin Horne, il violinista Isaac Stern e il giornalista Walter Cronkite. Altro grande appuntamento a cui non manca, n\u00e9 avrebbe mai potuto mancare: l'omaggio a Sarah Vaughan a un anno dalla scomparsa della cantante, peraltro da lui scoperta e lanciata.\nLa morte.\nMuore nel 1993 per un attacco di cuore, dopo averne subito gi\u00e0 uno in precedenza, a causa della scomparsa di Sarah Vaughan di cui era stato scopritore, amico e mentore. Nel corso di un concerto tenutosi all'Apollo nel 1985, cos\u00ec la Vaughan lo present\u00f2: \"Signori, il mio amico, mio padre, il mio sangue... Billy Eckstine!\". Da sottolineare che nel quadriennio 1989-1993 Mr. B perse oltre alla Divina Sarah, ben quattro grandi amici ed ex orchestrali: Miles Davis, Dexter Gordon, Art Blakey e Dizzy Gillespie.\nEckstine ha lasciato sette figli, di cui sei musicisti. Tra costoro, la cantante Gina e il produttore e Premio Grammy (2008) per il disco di Herby Hancock. Infine, il primogenito Ed \u00e8 da vent'anni ai vertici della Emercy."}
{"id": "690422", "revid": "125299021", "url": "https://it.wikipedia.org/wiki?curid=690422", "title": "Cusco", "text": "Cusco (in spagnolo anche \"Cuzco\", in quechua \"Qusqu\", [\u02c8q\u0254sq\u0254]), \u00e8 una citt\u00e0 nel sud-est del Per\u00f9, all'estremit\u00e0 orientale del Nodo di Cuzco vicino alla Valle Urubamba della catena montuosa delle Ande. \u00c8 la capitale della regione di Cusco e della provincia di Cusco. La citt\u00e0 \u00e8 la settima pi\u00f9 popolosa del Per\u00f9 e, nel 2017, aveva una popolazione di 428.450 abitanti. La sua altitudine \u00e8 di circa 3.400 m.s.l.m.\nLa citt\u00e0 \u00e8 stata la capitale storica dell'Impero Inca dal XIII secolo fino alla conquista spagnola del XVI secolo. Successivamente fu una delle citt\u00e0 pi\u00f9 importanti del Vicereame del Per\u00f9. Sotto la sovranit\u00e0 della monarchia ispanica, furono costruite varie chiese, universit\u00e0, palazzi e piazze barocche e neoclassiche. Queste costruzioni sono le attrazioni che fanno della citt\u00e0 la principale meta turistica del paese, ospitando quasi 3 milioni di visitatori all'anno. Nel 1983, Cusco \u00e8 stata dichiarata Patrimonio dell'Umanit\u00e0 dall'UNESCO con il titolo di \"Citt\u00e0 di Cuzco\". La Costituzione del Per\u00f9 (1993) la designa come la capitale storica del Per\u00f9.\nDal 1976, l'ortografia locale preferita della citt\u00e0 \u00e8 stata Cusco, per riflettere la pronuncia corrente in spagnolo e quechua; dal 1990, le autorit\u00e0 locali hanno adottato Qosqo come ortografia, per essere pi\u00f9 strettamente allineato con la lingua quechua. \nGeografia fisica.\nTerritorio.\nCusco si espande nella valle formata dal rio Huatanay e per le colline confinanti.\nClima.\nIl clima \u00e8 secco e temperato. Ha due stagioni definite: una secca da aprile a ottobre con giornate soleggiate, notti fresche e temperatura media di 11 \u00b0C, e una piovosa da novembre a marzo con temperatura media di 14 \u00b0C. Nei giorni soleggiati la temperatura si alza fino a oltre 20 \u00b0C, anche se il vento leggero di montagna \u00e8 piuttosto freddo.\nOrigini del nome.\nIl toponimo originale della citt\u00e0 era Qosqo o Qusqu (in quechua). Per la tradizione significa centro, ombelico, cintura. Questo perch\u00e9 secondo la mitologia Inca in esso confluiva il mondo degli inferi (\"Uku Pacha\"), con il mondo visibile (\"Kay Pacha\") e il mondo superiore (\"Hanan Pacha\"). Per questo motivo la citt\u00e0 fu ed \u00e8 chiamata l'ombelico del mondo (inteso come universo).\nAll'arrivo dei \"conquistadores\" spagnoli, il suo nome si trasform\u00f2 in \"Cusco\", come appare nelle mappe dei secoli XVI, XVII e XVIII. In alcune mappe del XIX e XX secolo (almeno fino al 1976) il suo nome appare scritto come \"Cuzco\".\nNella cartografia ufficiale del Per\u00f9 appare il suo nome originale in spagnolo, anche se lo si pu\u00f2 trovare usato nell'altra forma.\nL'articolo 49 della costituzione del Per\u00f9 del 1993, nello stabilire la capitale storica del paese, segnala come forma corretta Cusco. Il 23 giugno 1990 il Consiglio Municipale di Cusco approvava l'accordo municipale n. 078 nel quale si dichiarava: \u00abIstituire l'uso del nome Qosqo in sostituzione del vocabolo Cusco in tutti i documenti del governo municipale di Cusco\u00bb.\nStoria.\nFondazione in epoca incaica.\nDue leggende indigene attribuiscono la sua fondazione a un essere leggendario chiamato Manco C\u00e1pac, insieme con sua sorella e consorte Mama Ocllo, diventato poi suo primo imperatore.\nIn entrambe si afferma che il luogo fu rivelato dal dio sole (Inti) dopo una peregrinazione incominciata a sud della valle sacra degli Inca in cerca del luogo esatto.\nCon i dati archeologici e antropologici si \u00e8 ricostruito il vero processo di occupazione di Cusco. Il consenso degli studiosi ritiene che in seguito al collasso del regno di Taypiqala si produsse la migrazione del suo popolo. Questo gruppo, di circa 500 uomini, si era stabilito gradualmente nella valle del rio Huatanay, processo che culmin\u00f2 con la fondazione della citt\u00e0 di Cusco.\nNon si conosce la data approssimativa, per\u00f2 si \u00e8 in accordo sulla zona dove era ubicata la citt\u00e0, abitata gi\u00e0 3000 anni fa.\nCusco appariva come la citt\u00e0 abitata pi\u00f9 antica di tutte le Americhe.\nFu la capitale e la sede del governo del regno degli Inca e continu\u00f2 a esserlo nelle fasi iniziali dell'epoca imperiale, diventando la citt\u00e0 pi\u00f9 importante delle Ande. Questo centralismo le diede peso diventando cos\u00ec il principale centro culturale e centro del culto religioso.\nSi attribuisce al governante Pachacutec di aver fatto di Cusco un centro spirituale e politico.\nPachac\u00fatec arriv\u00f2 al potere nel 1438 e sia lui sia suo figlio T\u00fapac Yupanqui dedicarono 5 decenni all'organizzazione e conciliazione di differenti gruppi tribali sotto il loro dominio, tra cui i \"Lupaca\" e i \"Colla\". Durante il periodo di Pachac\u00fatec e T\u00fapac Yupanqui, il dominio di Cusco arriv\u00f2 fino a Quito (nell'attuale Ecuador) al nord e fino al rio Maule al sud, integrando culturalmente gli abitanti per circa 4.500\u00a0km di catena montuosa.\nSi crede che il disegno originale della citt\u00e0 di Cusco sia opera di Pachacutec. La mappa di Cusco antica ha la forma di un puma, (animale molto importante per il popolo) con la piazza centrale (\"Haucaypata\") nella posizione occupata dal petto dell'animale. La testa dell'animale sarebbe ubicata nella collina dove si trova la fortezza di Sacsayhuam\u00e1n. Gli Inca organizzarono la loro divisione amministrativa in modo che i confini delle quattro regioni dell'impero coincidessero con la piazza centrale di Cusco.\nLa citt\u00e0, situata al centro della cordigliera a un'altitudine di circa 3.000 metri, all'arrivo degli spagnoli era una delle pi\u00f9 importanti citt\u00e0 del mondo. Dalle sue rovine si \u00e8 potuto risalire all'urbanistica dell'antica citt\u00e0, con le sue tipiche terrazze a scalinate, utili per facilitare l'irrigazione delle colture. Una rete di canali, acquedotti e dighe costruiti lungo la catena montuosa svolgeva il compito di fornire l'acqua necessaria all'attivit\u00e0, diversificata al punto da comprendere una sessantina di specie vegetali, su una terra resa fertile grazie al concime di guano trasportato dalla costa. Venivano inoltre allevati lama e alpaca, da cui si ricavava una lana pregiata. Le terre erano suddivise in tre gruppi: il primo riforniva i magazzini pubblici situati lungo le strade principali e utilizzati a uso della nobilt\u00e0, dei lavoratori, dell'esercito e in caso di emergenza; il secondo produceva prodotti per il clero e i loro collaboratori; il terzo gruppo produceva per il consumo dei contadini.\nFondazione spagnola del Per\u00f9.\nI conquistadores spagnoli sapevano, fin dal loro arrivo in quello che adesso \u00e8 il territorio peruviano, che il loro obiettivo era conquistare la citt\u00e0 di Cusco, capitale dell'impero.\nDopo la cattura di Atahualpa a Cajamarca, incominciarono il loro cammino verso Cusco, fondando nel tragitto diverse citt\u00e0.\nI combattimenti per la conquista della capitale furono sanguinosi e alla fine i \"conquistadores\" vinsero. Il 15 novembre del 1533 Francisco Pizarro rifond\u00f2, secondo l'usanza spagnola, la citt\u00e0 di Cusco, ponendosi nella piazza principale degli Inca, la centrale Plaza de Armas circondata dai palazzi che furono dei sovrani Inca. Nella parte nord incominci\u00f2 la costruzione della cattedrale.\nFrancesco Pizarro diede a Cusco la denominazione di \u00abCusco, citt\u00e0 nobile e grande\u00bb il 23 marzo 1534.\nI superstiti dell'Impero Inca continuarono le ostilit\u00e0 durante i primi anni di colonizzazione; nel 1536 Manco Inca incominci\u00f2 la sua opposizione e cre\u00f2 la dinastia degli Inca di Vilcabamba: questa dinastia fin\u00ec nel 1572 quando l'ultimo re T\u00fapac Amaru fu sconfitto, catturato e decapitato.\nLa citt\u00e0 si trasform\u00f2 in un importante centro commerciale e culturale delle Ande centrali posto sul tragitto della strada che da Lima porta a Buenos Aires. Tuttavia l'amministrazione del vicereame prefer\u00ec la localizzazione di Lima (fondata due anni dopo Cusco, nel 1535) principalmente per la sua vicinanza con il porto naturale di Callao per stabilire la testa dei suoi domini in Sud America. La citt\u00e0 \u00e8 menzionata nella prima mappa conosciuta del Per\u00f9.\nCusco venne decretata capitale dell'amministrazione del vicereame nel sud del paese, essendo all'inizio la localit\u00e0 pi\u00f9 importante, a detrimento delle citt\u00e0 di Arequipa o Moquegua. La sua popolazione era composta principalmente di indigeni, partecipanti all'aristocrazia incaica ai quali furono mantenuti alcuni di quelli che erano stati i propri privilegi. Inoltre in citt\u00e0 si trasferirono un certo numero di spagnoli. In quell'epoca ebbe quindi inizio il processo di meticciato culturale che tuttora contraddistingue la citt\u00e0.\nLo sviluppo urbano fu interrotto da vari terremoti che in pi\u00f9 di una occasione distrussero la citt\u00e0. Nel 1650 un terremoto distrusse tutte le costruzioni coloniali. Durante quel sisma assunse una grande importanza l'effigie di \"Se\u00f1or de los Temblores\" che ancora adesso \u00e8 portato annualmente in processione.\nNel 1780 la citt\u00e0 di Cusco fu sconvolta dal movimento incominciato dal \"cacique\" (indigeno quechua) Jos\u00e9 Gabriel Condorcanqui, conosciuto come T\u00fapac Amaru II, che si sollev\u00f2 contro l'amministrazione spagnola. La sua azione fu soffocata dopo vari mesi di lotta, in cui egli fu messo in scacco dalle autorit\u00e0 del vicereame appostate a Cusco. Tupac Amaru fu vinto, fu fatto prigioniero e sottoposto a esecuzione, insieme con tutta la sua famiglia, in Plaza de Armas a Cusco. Ancora adesso sussiste sul lato della chiesa della Compagnia di Ges\u00f9 la cappella che serv\u00ec da processo; il suo movimento si espanse rapidamente in tutte le Ande e marc\u00f2 l'inizio del processo di emancipazione del Sud America.\nNel secolo XIX si ha un altro sollevamento contro l'amministrazione del vicereame, avvenuto a Cusco. \"El brigadier\" Mateo Pumacahua, meticcio di Cusco, che inizialmente aveva affrontato Tupac Amaru II, avvi\u00f2 un'altra sollevazione assieme al fratello Angulo, per ottenere l'indipendenza del Per\u00f9: anche questo sollevamento fu soffocato.\nEpoca repubblicana.\nIl Per\u00f9 dichiar\u00f2 la sua indipendenza nel 1821 e la citt\u00e0 di Cusco mantenne la sua importanza all'interno dell'organizzazione politico-amministrativa del Per\u00f9. Si cre\u00f2 il dipartimento di Cusco, che abbracciava tutti i territori amazzonici fino al confine con Brasile; la citt\u00e0 fu la capitale di detto dipartimento e la citt\u00e0 pi\u00f9 importante del sud-est andino.\nA partire dal XX secolo la citt\u00e0 incominci\u00f2 uno sviluppo urbano a un ritmo maggiore rispetto a prima. La citt\u00e0 si espanse nei vicini distretti di Santiago e Wanchaq.\nNel 1911 part\u00ec dalla citt\u00e0 la spedizione di Hiram Bingham che scopr\u00ec le rovine incaiche di Macchu Picchu.\nMonumenti e luoghi d'interesse.\nPer la sua antichit\u00e0 e trascendenza e per il centro-citt\u00e0, che conserva molti edifici, piazze e strade di epoca preispanica, cos\u00ec come costruzioni coloniali, nel 1983 fu dichiarata dall'UNESCO patrimonio dell'umanit\u00e0.\nNel 1950 un altro terremoto scosse la citt\u00e0 causando la distruzione di pi\u00f9 di un terzo dei suoi edifici. La citt\u00e0 incominci\u00f2 a costituirsi come un centro importante di turismo e cominci\u00f2 a ricevere un numero maggiore di turisti.\nDagli anni novanta l'attivit\u00e0 turistica prese un ruolo speciale nell'economia della citt\u00e0 con il conseguente ingrandimento delle attivit\u00e0 alberghiere; Cusco \u00e8 la principale meta turistica del Per\u00f9.\nTra i principali luoghi di interesse si possono annoverare i seguenti:\nBarrio de San Blas.\nQuesto quartiere, ove si concentrano i laboratori e negozi di artigianato, \u00e8 uno dei siti pi\u00f9 pittoreschi della citt\u00e0.\nLe sue strade sono inerpicate e strette con palazzi antichi costruiti su fondazioni incaiche. Ha una interessante piazzola e la parrocchia pi\u00f9 antica di Cusco, edificata nell'anno 1563 in cui fu posto un pulpito di pietra intagliata che \u00e8 considerata la massima espressione della Cusco coloniale.\nIl nome quechua di questo quartiere \u00e8 \"Toq'ocachi\" che significa \"posto della grazia\".\nCalle Hatun Rumiyuq.\n\u00c8 la via pi\u00f9 visitata dai turisti. Qui si pu\u00f2 incontrare il palazzo \"Arzobispal\" costruito sulle fondazioni del Palazzo di Inca Roca.\nIn questa strada che va dalla piazza de Armas fino al \"Barrio de San Blas\" si pu\u00f2 apprezzare la famosa \"pietra dai dodici angoli\".\nConvento e chiesa de la Merced.\nIn seguito ai terremoti che sono avvenuti in questa citt\u00e0 il convento e la chiesa de la Merced sono stati ricostruiti pi\u00f9 di una volta. Originariamente fu costruita nel XVI secolo.\nSi distinguono il suo chiostro, di stile barocco tardo-rinascimentale, cos\u00ec come il coro, le pitture coloniali e gli intagli in legno.\nSi pu\u00f2 ancora vedere un tabernacolo in oro e pietre preziose di 22\u00a0kg di peso e di 130\u00a0cm di altezza.\nCattedrale.\nLa prima cattedrale di Cusco fu per\u00f2 la chiesa del Trionfo, costruita nel 1539 sopra il palazzo dell'Inca Viracocha. Nella realt\u00e0 \u00e8 una cappella ausiliaria della Cattedrale.\nTra gli anni 1560 e 1664 si costru\u00ec la cattedrale di questa citt\u00e0. Per fare ci\u00f2 gli spagnoli fecero trasportare blocchi di granito rosso dalla fortezza incaica di Sacsayhuam\u00e1n.\nQuesta cattedrale, di facciata rinascimentale e interni barocchi, ha uno dei migliori esempi di oreficeria coloniale.\nUgualmente importanti sono i suoi altari di legno scolpito. Nella cattedrale possiamo vedere importanti mostre di artisti locali dell'epoca, in considerazione del fatto che in questa citt\u00e0 si svilupp\u00f2 la pittura su tela della cosiddetta \"scuola di Cusco\".\nPlaza de Armas.\nAi tempi degli Inca era chiamata \"Awqaypata\" (piazza del guerriero). Questa piazza \u00e8 stata lo scenario di molti tra i pi\u00f9 importanti eventi storici di questa citt\u00e0, come la proclamazione da parte di Francisco Pizarro della conquista di Cusco. Ugualmente la piazza fu lo scenario della morte di Tupac Amaru II, considerato come il condottiero indigeno della resistenza. Gli spagnoli costruirono nella piazza un porticato di pietra intagliata, tuttora visibile. In questa piazza troviamo anche la cattedrale e la chiesa de La Compa\u00f1\u00eda (la Compagnia di Ges\u00f9, in latino \"Societas Iesu\").\nChiesa della Compa\u00f1\u00eda.\nQuesta chiesa, incominciata dai gesuiti nel 1576 sopra le fondazioni del Amarucancha o palazzo del re inca Huayna Capac, \u00e8 considerata uno dei pi\u00f9 belli fra gli edifici barocchi coloniali del continente.\nLa sua facciata e il suo altare sono in pietra tagliata e quella dell'altare \u00e8 rivestita di una lamina d'oro. Fu costruita sopra una cappella sotterranea.\nCoricancha e il Convento de Santo Domingo.\nIl \"Coricancha\" fu il santuario pi\u00f9 importante intitolato a Inti, il dio Sole, nell'epoca inca. Questo tempio fu chiamato \"il sito dell'oro\" in quanto i suoi muri erano ricoperti da lamine d'oro.\nMantenendo questa struttura come base, si costru\u00ec qui il convento di Santo Domingo (San Domenico), di stile rinascimentale. L'edificazione di una solitaria torre barocca, oltrepassa in altezza gli altri edifici di questa citt\u00e0.\nAll'interno si pu\u00f2 vedere un'importante collezione di pitture di scuola \"cusque\u00f1a\".\nCultura.\nIstruzione.\nScuole pubbliche e private.\nLa citt\u00e0 di Cusco ha una delle istituzioni pi\u00f9 antiche del paese come la scuola nazionale San Francisco de Borja, situata su una collina a un isolato dalla Plaza de Armas. Questa scuola fu la prima fondata dai \"conquistador\" spagnoli in questa citt\u00e0 ed era destinata all'istruzione dei bambini spagnoli. Similmente, nei primi anni della vita repubblicana, il \"libertador\" Sim\u00f3n Bol\u00edvar fond\u00f2 Il Colegio Nacional de Ciencias che fu per lungo tempo una istituzione paradigmatica nell'istruzione di Cusco e della nazione.\nLa citt\u00e0 \u00e8 dotata vari istituti che coprono il livello primario e secondario. Degni di nota sono il collegio religioso San Francisco de Asis (con pi\u00f9 di 300 anni) e l'istituto salesiano La Salle (con pi\u00f9 di 100 anni).\nEconomia.\nLa principale attivit\u00e0 economica \u00e8 il turismo. Non secondaria \u00e8 l'attivit\u00e0 agricola.\nAmministrazione.\nGoverno locale.\nLa citt\u00e0 \u00e8 governata dalla Municipalidad Provincial del Cusco che ha competenza in tutto il territorio della provincia di Cusco. Non esiste un'autorit\u00e0 limitata alla citt\u00e0.\nGoverno politico.\nLa citt\u00e0 di Cusco, nella sua qualit\u00e0 di capitale dipartimentale, \u00e8 sede del governo regionale di Cusco. Ha anche un prefetto con poteri politici in ambito dipartimentale. Inoltre \u00e8 sede dei differenti ministeri regionali che formano la pubblica amministrazione.\nFunzione giudiziaria.\nCusco \u00e8 sede della Corte superiore di giustizia.\nCome molte altre citt\u00e0, Cusco ha tre simboli ufficiali: la bandiera, lo stemma e l'inno. Simboli che vengono \"esposti\" il giorno 24 giugno in cui si commemora la festa incaica \"Inti Raimi\", che \u00e8 quindi divenuta la festa della citt\u00e0.\nPer quanto concerne lo stemma, fino al 1992 si preferiva lo scudo araldico carlista (utilizzato da pi\u00f9 di 450 anni). Ultimamente la municipalit\u00e0 di Cusco ha preferito l'uso del \"Sol de Echenique\", in quanto in sintonia con il passato incaico.\nGemellaggi.\nCusco \u00e8 gemellata con:\nInfrastrutture e trasporti.\nDa Cusco, e pi\u00f9 precisamente dalla stazione di San Pedro, partono i treni che, attraverso la Valle Sacra, arrivano a Machu Picchu.\nSport.\nLa squadra di calcio della citt\u00e0 \u00e8 il Cienciano. Il giocatore di calcio pi\u00f9 famoso \u00e8 Arthur Edwin Mendoza Caballero."}
{"id": "690425", "revid": "767487", "url": "https://it.wikipedia.org/wiki?curid=690425", "title": "Augustine Simo", "text": "Carriera.\nMuove i primi passi nel mondo del calcio in Camerun.\nNel 1995 viene acquistato dal Torino.\nNel 1996 va a giocare in Svizzera nelle file del Lugano.\nNel 1997 tenta l'avventura francese con la maglia del Association Sportive de Saint-\u00c9tienne Loire.\nNel 1998 torna in Svizzera nelle file dello Xamax, dove rimane fino al 2003, quando si trasferisce allo Zurigo. Successivamente ha giocato con , Urania Ginevra e Hapoel Petah Tiqwa."}
{"id": "690426", "revid": "2039709", "url": "https://it.wikipedia.org/wiki?curid=690426", "title": "Vecchio Amaro del Capo", "text": "Il Vecchio Amaro del Capo \u00e8 un amaro calabrese della Distilleria Caffo di Limbadi in Provincia di Vibo Valentia. Prende il nome da Capo Vaticano, localit\u00e0 raffigurata sull'etichetta, nei pressi di Tropea.\nProduzione.\n\u00c8 composto da acqua, alcool neutro, zucchero, infusi di erbe ed aromi naturali. Per la preparazione vengono fatte macerare per qualche giorno nell'alcool a 90\u00b0 circa una ventina di ingredienti naturali tutti prodotti da piante che crescono in Calabria, tra i quali: mandarino, anice, arance, camomilla, ginepro, liquirizia, menta e issopo.\nCaratteristiche.\nIl liquore ha un colore ambrato, e si caratterizza per il suo gusto dolce-amaro e dal retrogusto fortemente aromatico. Ha una gradazione alcolica del 35%.\nDegustazione.\n\u00c8 consigliato consumarlo ghiacciato (-20\u00a0\u00b0C), in bicchieri anch'essi ghiacciati.\nRiconoscimenti.\nA giugno del 2016 \u00e8 stato premiato a Neustadt, in Germania, come \u201cil miglior liquore alle erbe per l'anno 2016\u201d durante il Concorso Internazionale Isw."}
{"id": "690427", "revid": "1408916", "url": "https://it.wikipedia.org/wiki?curid=690427", "title": "Sky Italia", "text": "Sky Italia, commercialmente conosciuta come Sky, \u00e8 una piattaforma televisiva italiana a pagamento edita dall'omonima azienda. Nata il 31 luglio 2003 dalla fusione di Stream TV e TELE+ Digitale, fornisce i propri servizi e contenuti sulla televisione satellitare attraverso un'antenna parabolica orientata al 13\u00ba grado est, un set-top box e una smart card abilitata alla visione dei contenuti.\nDal 17 aprile 2015 trasmette il proprio bouquet di canali anche tramite tecnologia IPTV, attraverso la rete in fibra ottica (ove presente) e VDSL2 italiana, sempre mediante un set-top box e una smart card abilitata. Da settembre 2021 l\u2019offerta IPTV viene sostituita da quella via internet: viene fornito al cliente un set-top box, senza smart card, da collegare al proprio router, qualunque sia l\u2019operatore di rete.\nDal 5 giugno 2018 trasmette una selezione dei propri canali anche sul digitale terrestre attraverso una smart card e un modulo CAM abilitati.\nLa piattaforma \u00e8 disponibile anche a San Marino e nella Citt\u00e0 del Vaticano.\nStoria.\nNel dicembre 1998 News Corporation si mostra interessata all'acquisto di Stream S.p.A., una delle due societ\u00e0 leader della pay TV in Italia. Tuttavia, come dichiarato dall'allora AD dell'azienda Miro Allione, l'accordo preliminare non va in porto, a causa di alcuni problemi sull'acquisto dei diritti TV delle competizioni calcistiche. L'accordo viene quindi concluso nell'aprile 1999, con l'acquisto del 35% di Stream da parte di News Corporation.\nSuccessivamente, dopo aver acquisito la maggioranza del capitale azionario di Stream S.p.A., nel 2002 News Corporation acquisisce anche la rivale Telepi\u00f9 S.p.A., in precedenza sotto il controllo della francese Vivendi.\nNel marzo del 2003 la Commissione europea autorizza la fusione tra TELE+ Digitale e Stream TV, da cui nasce Sky Italia, che inaugura ufficialmente le proprie trasmissioni il 31 luglio.\nMolti dei canali disponibili sulla nuova piattaforma sono stati ereditati dalle due precedenti; tra questi vi sono Discovery Channel, National Geographic Channel, Marcopolo, Planet, RaiSat Gambero Rosso, Classica, Cartoon Network, Disney Channel, RaiSat Ragazzi, Fox Kids, RaiSat Cinema, Studio Universal, Cult Network Italia, Hallmark Channel, Jimmy, Happy Channel, MT Channel, Duel TV, MTV, Match Music, Deejay TV, Rock TV, Rai News 24, CFN-CNBC, BBC World, Sky News, Bloomberg Television, CNBC Europe, CNN International, Euronews, Rai Sport Satellite, Eurosport, Eurosport News, ESPN Classic, Milan Channel, Inter Channel e Roma Channel. Tra i nuovi canali che debuttano sulla piattaforma, invece, vi sono Fox, RaiSat Premium, RaiSat Extra, The History Channel, Adventure One, Discovery Science, Discovery Travel &amp; Living, Discovery Civilization, Boomerang, sei canali Sky Cinema (Sky Cinema 1, Sky Cinema 2, Sky Cinema 3, Sky Cinema 16:9, Sky Cinema Max, Sky Cinema Autore), quattro canali Sky Sport (Sky Sport 1, Sky Sport 2, Sky Sport 3, Sky Sport 16:9), Sky Calcio, Sky Assist, Sky TG24, MTV Hits, MTV Brand New e Italia Teen Television.\nIl 27 aprile 2004, Sky annuncia l'abbandono del sistema di codifica SECA per passare all'NDS (gestito da News Corporation) entro la fine dell'anno, interrompendo la produzione di abbonamenti con il vecchio sistema di codifica a partire dal 14 giugno. Il 20 dicembre seguente, per\u00f2, annuncia che il termine delle trasmissioni nella codifica SECA 2, stabilito per il 31 dicembre, non pu\u00f2 essere rispettato, quindi la dismissione viene rimandata.\nNello stesso anno si aggiungono altri canali al bouquet della piattaforma: Fox Life, Sky Meteo 24, Sky Cinema Classics, Nickelodeon, il canale opzionale Caccia e Pesca (per cui \u00e8 necessaria una sottoscrizione separata), E!, Paramount Comedy e Toon Disney (quest'ultimo prima era un contenitore integrato all'interno di Disney Channel).\nIl 24 novembre 2004 il numero di abbonati raggiunge i 3 milioni.\nNel 2005 Fox Kids diventa Jetix, arrivano Eurosport 2, , Animal Planet, GXT e Playhouse Disney (quest'ultimo prima era un contenitore integrato all'interno di Disney Channel), Sky Vivo, Discovery Real Time, AXN e Fox Crime.\nIl 1\u00ba gennaio 2006 Cult Network Italia diventa Cult; inoltre, a causa di un mancato rinnovo contrattuale tra Sky e Mediaset, chiudono definitivamente Happy Channel, MT Channel, Duel TV e Italia Teen Television. Sempre nel 2006, Sky supera i 4 milioni di abbonati e lancia i primi canali in alta definizione (National Geographic Channel HD, , Sky Cinema HD e Sky Sport HD).\nIl 1\u00ba novembre 2006 RaiSat Ragazzi viene diviso in RaiSat YoYo e RaiSat Smash; inoltre, nella stessa data, nasce Juventus Channel. Infine, il 12 dicembre, viene lanciato il canale Sky Show.\nIl 1\u00ba maggio 2007 Paramount Comedy e Adventure One diventano rispettivamente Comedy Central e Nat Geo Adventure. Il 24 agosto 2007 nasce Sky Supercalcio.\nIl 1\u00ba ottobre 2007 nascono due nuovi canali musicali, MTV Classic e MTV Pulse, seguiti il 14 ottobre da due nuovi canali a marchio National Geographic (Nat Geo Wild e Nat Geo Music).\nNel 2008 acquista i diritti per la trasmissione di quattro edizioni dei giochi olimpici dal 2010 al 2016, ma nel 2013 decide di cedere alla Rai quelli per l'edizione del 2016.\nIl 15 maggio 2008 nasce Radio On Sky, mosaico interattivo comprendente emittenti radiofoniche.\nIl 1\u00ba giugno 2008 Studio Universal termina le proprie trasmissioni sulla piattaforma, rimpiazzato da MGM Channel. Il 25 luglio Eurosport inizia a trasmettere anche in HD, mentre l'11 agosto Discovery Civilization termina le proprie trasmissioni. Il 30 agosto seguente nasce Sky Sport 24, prima all-news sportiva in Italia.\nIl 20 dicembre 2008 avviene una riorganizzazione dei canali Sky Cinema: Sky Cinema 2 e Sky Cinema 3 diventano rispettivamente Sky Cinema +1 e Sky Cinema +24 e nascono Sky Cinema Family, Sky Cinema HD +24 e Sky Cinema Max +1.\nDal 1\u00ba aprile 2009 Sky Vivo diventa Sky Uno, a cui fa seguito il 21 aprile la versione timeshift +1 che sostituisce Sky Show. Il 30 giugno termina le proprie trasmissioni. Dal giorno successivo, Fox e Fox Crime iniziano a trasmettere anche in alta definizione.\nIl 20 luglio 2009 avviene un'ulteriore riorganizzazione dei canali Cinema: Sky Cinema HD +24 termina le proprie trasmissioni e arrivano le versioni HD di Sky Cinema 1 (in sostituzione di Sky Cinema HD), Sky Cinema Hits e Sky Cinema Max. Sempre nella stessa data iniziano le trasmissioni in HD di Discovery Channel.\nIl 31 luglio successivo, a causa del mancato rinnovo del contratto tra Sky e RaiSat, i canali di quest'ultima escono definitivamente dalla piattaforma ad eccezione di RaiSat Smash Girls, che termina le proprie trasmissioni, e RaiSat Gambero Rosso, rimasto su Sky come Gambero Rosso Channel. Insieme a quest'ultimo, a prendere il loro posto sono Fox Retro, Lady Channel, Sky Cinema Italia, Nick Jr. e BabyTV.\nIl 28 settembre 2009, Jetix viene rimpiazzato da Disney XD. Pochi giorni pi\u00f9 tardi, il 1\u00ba ottobre, Caccia e Pesca si sdoppia in due canali: Caccia al canale 235 e Pesca al canale 236, entrambi con programmazioni differenti.\nIl 16 dicembre 2009 nasce il canale gratuito Cielo.\nTra il 18 e il 19 dicembre 2009 vengono introdotti, rispettivamente, i servizi interattivi Sky Selection On Demand e Sky Play It (divenuto Sky Play nel 2010 e chiuso il 21 agosto 2011).\nIl 28 giugno 2010 la piattaforma rinnova la propria immagine grafica, estendendo il processo a tutti i canali editi dalla stessa e adottando un logo identico a quello della controparte inglese; a luglio l'UE autorizza Sky a gareggiare per l'assegnazione delle frequenze del digitale terrestre a patto che trasmetta solo canali in chiaro. Il 1\u00ba luglio 2010 nasce Man-ga, canale dedicato agli anime.\nIl 31 luglio 2010 il numero di canali in alta definizione aumenta: nascono le versioni in HD di Sky Cinema Max +1, Sky Cinema Mania, Sky Cinema Italia e Sky Cinema Classics. Inoltre, viene introdotto il servizio interattivo Sky Cinema Active (poi diventato Mosaico Cinema).\nNel 2010 inizia, seppur in maniera sperimentale, a trasmettere in 3D: il 3 ottobre parte Sky Sport 3D, mentre il 25 dicembre \u00e8 la volta di Sky Cinema 3D.\nA gennaio 2011 il film \"Avatar\" raggiunge il record di visione per una pellicola trasmessa da un canale di televisione a pagamento italiana, toccando un'audience di 1,3 milioni di spettatori; a ottobre Sky raggiunge i 5 milioni di abbonati.\nIl 6 settembre 2011 iniziano le trasmissioni di Sky 3D, primo canale lineare in Italia a trasmettere in tale tecnologia di visione. Poche settimane dopo (24 settembre), debutta Sky Sport 24 in HD. Il 20 ottobre 2011 anche Sky Uno inizia a trasmettere in alta definizione, in occasione del debutto della 5\u00aa edizione di X Factor, precedentemente in onda su Rai 2.\nIl 1\u00ba febbraio 2012 aumenta ulteriormente l'offerta in HD, con l'arrivo di 13 canali (Fox Life HD, Real Time HD, Eurosport 2 HD, Extreme Sports Channel HD, ESPN America HD, Discovery Science HD, Discovery Travel &amp; Living HD, History HD, Nat Geo Wild HD, Nat Geo Adventure HD, Gambero Rosso Channel HD, Disney Channel HD e MTV Live HD), per un totale di 52. Il 1\u00ba luglio 2012 Sky Selection on Demand diventa Sky On Demand.\nSempre nel 2012 vengono acquisiti i diritti per trasmettere in diretta le stagioni di Formula 1 per l'anno successivo, poi rinnovati fino al 2022. A questo proposito, il 18 febbraio 2013 debutta Sky Sport F1, dedicato alla Formula 1, Formula 2 e Formula 3.\nIl 1\u00ba novembre 2012 iniziano le trasmissioni di Sky Arte HD. Nello stesso mese il numero di abbonati cala a 4,86 milioni, mentre gli utili scendono a 23 milioni di dollari; in questo caso pesa soprattutto la forte spesa per i diritti dei giochi olimpici (circa 70 milioni di dollari).\nNel 2014 sbarca su Sky Sport il Motomondiale, i cui diritti per le trasmissioni vengono prolungati fino al 2021. A questo proposito, il 10 marzo dello stesso anno debutta il canale Sky Sport MotoGP. Sempre nel 2014 vengono acquisiti i diritti della UEFA Europa League in esclusiva assoluta per le stagioni 2015-2016, 2016-2017 e 2017-2018, ma perde i diritti del triennio 2015-2018 della UEFA Champions League, i quali vengono riacquistati il 14 giugno 2017 per il triennio 2018-2021, inoltre vengono rinnovati per il triennio 2018-2021 quelli per l'Europa League. Il 25 luglio 2014, 21st Century Fox vende il 100% di Sky Italia alla sua controllata britannica BSkyB (oggi Sky Limited) per circa 3 miliardi di euro.\nIl 9 aprile 2014 sbarcano sulla piattaforma tre canali in chiaro di Discovery Italia, ossia DMAX, Focus e Giallo. Oltre a questi fa il suo ingresso anche LaF di Feltrinelli. Sempre nella stessa data, iniziano le trasmissioni di Sky Atlantic.\nIl 1\u00ba novembre 2014 partono le trasmissioni di Fox Animation e Fox Comedy, che prendono il posto delle versioni +2 di Fox e Fox Life chiuse il 26 ottobre; inoltre, dal 7 novembre, DMAX trasmette anche in HD.\nIl 1\u00ba dicembre 2014 DeA Sapere HD diventa Explora HD, mentre il 31 dicembre chiudono Fox Retro e GXT.\nIl 7 settembre 2015, per decisione di Mediaset, Rete 4, Canale 5 e Italia 1 abbandonano la piattaforma. Nel corso del mese saranno sostituiti nelle rispettive posizioni da Rai 4, una copia di Sky Uno e Sky Sport Mix HD, salvo farvi ritorno solo dal 2019.\nAl 30 giugno 2016 gli abbonati erano oltre quattro milioni e nell'anno fiscale 2015-2016 Sky ha raggiunto ricavi per \u20ac2,790 milioni con un utile operativo di 67 milioni e ARPU a \u20ac42 per abbonato.\nDal 5 al 23 agosto 2016, in occasione dei Giochi olimpici di Rio de Janeiro, Rai 2, Rai Sport 1 e Rai Sport 2 vengono resi disponibili in HD, sostituendo temporaneamente le rispettive versioni in definizione standard.\nNel terzo trimestre dell'anno fiscale 2016-2017, Sky Italia ha visto l'utile operativo crescere del 237% a 106 milioni di euro, registrando una crescita dei ricavi del 7% a 2,145 miliardi di euro. Negli ultimi 6 mesi del 2016, Sky Italia ha aumentato del 14% la raccolta pubblicitaria rispetto all'anno precedente.\nIl 1\u00ba marzo 2017, a causa di un mancato rinnovo contrattuale tra Sky e Sony Pictures Entertainment Italia, terminano le proprie trasmissioni AXN e AXN Sci-Fi.\nIl 16 gennaio 2018 Sky 3D termina le proprie trasmissioni; da questa data, i contenuti in 3D sono disponibili esclusivamente su Sky On Demand.\nIl 30 marzo 2018 viene reso noto l'accordo tra Sky e Mediaset Premium, attraverso il quale i nove canali di cinema e serie tv Premium sarebbero stati visibili anche agli abbonati via satellite senza costi aggiuntivi, mentre Sky avrebbe ceduto buona parte delle sue esclusive sportive alla piattaforma del digitale terrestre.\nIl 9 aprile 2018 Sky annuncia che gli abbonati Sky Cinema con l'opzione Sky HD, a partire da maggio 2018, avrebbero disposto della visione di 5 canali del pacchetto cinema di Mediaset Premium (Premium Cinema HD, Premium Cinema +24 HD, Premium Cinema Energy HD, Premium Cinema Emotion HD e Premium Cinema Comedy HD).\nIl 19 aprile 2018 i canali Sky Uno e Sky Sport arrivano sul digitale terrestre nella piattaforma Mediaset Premium, seppur con una programmazione differente rispetto alle versioni satellitari. Il 27 aprile i canali Premium Cinema approdano nel pacchetto Cinema.\nIl 4 giugno i canali Premium Series approdano sulla piattaforma: Premium Crime nel pacchetto \"Sky TV\", mentre Premium Action, Premium Joi e Premium Stories nel pacchetto \"Sky Famiglia\".\nIl 2 luglio 2018, i canali Sky rinnovano loghi e immagine grafica uniformandosi a quelli britannici. Sempre nella stessa data, avviene una riorganizzazione dei canali Sky Sport: Sky Sport 1 diventa Sky Sport Uno, pur mantenendo la stessa programmazione, mentre debuttano Sky Sport Arena (dedicato agli altri sport), Sky Sport Football (calcio e relative competizioni), Sky Sport Serie A (interamente dedicato alla Serie A italiana), Sky Sport Golf (poi Sky Sport Collection) e Sky Sport NBA. Sky Sport F1 e Sky Sport MotoGP rimangono immutati.\nIl 18 agosto 2018, in occasione dell'inizio del campionato di Serie A, iniziano le trasmissioni in 4K HDR.\nDal 5 settembre 2018, grazie ad un accordo commerciale con Mediaset, Canale 5 torna disponibile sulla numerazione 105, mentre il 13 settembre 2018, a causa di un mancato rinnovo del contratto triennale, Rai 4 abbandona la pay tv e resta disponibile solo sul digitale terrestre e Tiv\u00f9sat, sostituito da una copia di Sky Uno nella posizione 104.\nDal 2 gennaio 2019, Rete 4 e Italia 1 tornano disponibili sulla piattaforma rispettivamente alle posizioni 104 e 106, e inoltre vengono inseriti anche gli altri canali gratuiti editi da Mediaset (20, Mediaset Extra, La5, Italia 2, Top Crime, Iris e Focus); alcuni canali, inoltre, cambiano numerazione.\nIl 1\u00ba febbraio 2019, a causa di un mancato rinnovo contrattuale, Discovery Travel &amp; Living e Animal Planet terminano le proprie trasmissioni; inoltre, sempre in tale data, Nat Geo Wild diventa National Geographic Wild.\nL'8 marzo 2019 vengono riorganizzati i canali Sky Cinema: rimangono Sky Cinema Uno e il relativo timeshift +24, Sky Cinema Family e Sky Cinema Comedy; Sky Cinema Cult diventa Sky Cinema Due (con relativa versione timeshift +24), Sky Cinema Hits diventa Sky Cinema Collection, Sky Cinema Max diventa Sky Cinema Action e Sky Cinema Passion diventa Sky Cinema Romance. A questi si aggiungono Sky Cinema Suspense e Sky Cinema Drama. Sky Cinema Classics e le versioni +1 di Sky Cinema Uno, Sky Cinema Family (in HD) e Sky Cinema Max chiudono definitivamente.\nDal 1\u00ba aprile 2019, i canali Giallo e Motor Trend trasmettono esclusivamente in HD, sostituendo le versioni SD. Sempre lo stesso giorno, arriva Food Network HD al canale 416.\nIl 13 giugno 2019 chiude Sky Radio.\nIl 1\u00ba luglio 2019 Premium Joi chiude definitivamente. Sempre dalla stessa data, Deejay TV e Sportitalia non sono pi\u00f9 visibili sulla piattaforma.\nIl 16 settembre 2019 chiudono Sky TG24 Eventi e Sky TG24 Rassegne, insieme ai servizi interattivi Sky TG24 Active e Sky Meteo 24 Active che sono rimpiazzati dalle relative app per i decoder che dispongono di una connessione Internet.\nIl 20 settembre 2019, in seguito a un accordo con Perform Group, partono le trasmissioni del canale lineare DAZN1.\nIl 1\u00ba ottobre 2019, in seguito ad un mancato rinnovo contrattuale, chiudono Fox Animation, Fox Comedy e Nat Geo People (editi da Fox Networks Group Italy) e Disney XD e Disney in English (editi da Walt Disney Television Italia).\nIl 30 ottobre Sky rinnova l'accordo con WarnerMedia fino al 2025.\nIl 31 dicembre 2019 i canali Sky Uno, Sky Arte, Sky TG24 e Sky Sport 24 vengono resi visibili anche sulla piattaforma TIMvision.\nIl 20 gennaio 2020 Cine34 viene inserito alla numerazione 327.\nIl 2 febbraio 2020 debuttano i canali di Viacom Paramount Network, Spike e VH1, rispettivamente alle posizioni 158, 169 e 715.\nIl 1\u00ba maggio 2020 terminano le trasmissioni dei canali Disney Channel, Disney Junior e Bike Channel; 24 ore pi\u00f9 tardi \u00e8 il turno di TeenNick (edito da Viacom Italia), MTV Hits e MTV Rocks (editi da Viacom Networks International).\nIl 27 maggio 2020 il canale World Fashion Channel viene eliminato dalla piattaforma.\nIl 1\u00ba luglio 2020 chiudono definitivamente Fox Life, Man-ga, Lei e Dove TV. Contestualmente, avviene anche una riorganizzazione dei canali Premium Cinema: Premium Cinema e Premium Cinema Energy confluiscono in Premium Cinema 1; Premium Cinema +24 HD diventa Premium Cinema 1 +24 HD mentre Premium Cinema Emotion e Premium Cinema Comedy diventano, rispettivamente, Premium Cinema 2 e Premium Cinema 3.\nDal 29 luglio 2020 Paramount Network \u00e8 disponibile solo in HD, in sostituzione della versione SD.\nIl 1\u00ba agosto 2020 chiude Sky Music e un mese dopo, il 1\u00ba settembre, anche il canale Mosaico Bambini; dalla stessa data SuperTennis non \u00e8 pi\u00f9 disponibile sulla piattaforma.\nDal 9 settembre 2020 le versioni in definizione standard di tutti i canali non editi da Sky contenuti nei pacchetti \"Sky TV\" e \"Famiglia\" cessano le trasmissioni, rimanendo disponibili esclusivamente in HD.\nIl 14 settembre 2020 uniforma il proprio logo a quello delle versioni estere.\nIl 1\u00ba dicembre 2020 la versione a definizione standard di Nove viene rimossa dalla piattaforma, mentre terminano le proprie trasmissioni le versioni timeshift +1 di Real Time e DMAX e il canale GINX Esports TV.\nDal 3 dicembre 2020 TV2000 \u00e8 disponibile solo in HD, in sostituzione della versione SD.\nIl 23 dicembre 2020 Class TV Moda termina le proprie trasmissioni sulla piattaforma mentre Horse TV torna ad essere visibile in chiaro su Hot Bird.\nIl 30 dicembre 2020 Class TV Moda torna visibile in chiaro su Hot Bird.\nIl 12 gennaio 2021 arriva sulla piattaforma il canale HGTV, al canale 417 esclusivamente in HD.\nIl 15 gennaio 2021 i canali Sky Uno, Sky Atlantic, Sky Arte, Sky Cinema e Sky Primafila rinnovano i propri loghi, uniformandosi alle versioni estere.\nL'11 marzo 2021 le versioni in HD di VH1 e Spike vengono aggiunte alla piattaforma, in sostituzione delle versioni SD.\nIl 14 giugno 2021 Sky TG24 rinnova grafica e logo, uniformandosi alla versione estera.\nIl 21 giugno 2021 il canale Doctor's Life termina le sue trasmissioni, pertanto la sua programmazione viene resa disponibile in una sezione su Sky On Demand.\nIl 28 giugno 2021 Sky Sport Collection viene sostituito da Sky Sport Tennis.\nIl 1\u00ba luglio 2021 iniziano le trasmissioni dei canali Sky Serie, Sky Investigation, Sky Documentaries e Sky Nature; sempre nella stessa data cessano le proprie trasmissioni i canali Fox Crime, DAZN1, DAZN1+, Roma TV e Torino Channel; inoltre avviene una riorganizzazione di alcuni canali Sky Sport: Sky Sport Serie A diventa Sky Sport Calcio, sul canale 206, al posto di Sky Sport NBA che si trasferisce al numero 209, debutta Sky Sport Action, Sky Sport 258 passa in SD e chiude Sky Sport 262. Infine, al numero 212 della piattaforma torna ad essere visibile SuperTennis.\nIl 20 agosto 2021 debutta il canale Sky Sport 4K al numero 213 della piattaforma.\nIl 18 ottobre 2021 debutta il canale Sky Arte +1 HD alle numerazioni 121 e 401.\nIl 22 novembre 2021 Bike Channel fa ritorno sulla piattaforma alla LCN 222, questa volta visibile in chiaro.\nIl 13 dicembre 2021 debutta il nuovo canale Explorer HD Channel sulla LCN 176 in modalit\u00e0 FTA; il giorno successivo, in seguito alla riorganizzazione delle frequenze, approdano sulla piattaforma Rai Sport + HD, Rai News 24 HD, Rai Storia HD, Rai Scuola HD e Rai Gulp HD, in FTA, in sostituzione delle versioni standard.\nIl 10 gennaio 2022 terminano le trasmissioni dei canali Premium Cinema, Premium Action, Premium Crime e Premium Stories sulla piattaforma.\nIl 28 gennaio 2022 debutta Sky Cinema 4K al numero 313 della piattaforma.\nIl 31 gennaio 2022 LaF termina le proprie trasmissioni sulla piattaforma.\nIl 1\u00ba marzo 2022 il canale Discovery Science ha terminato le trasmissioni.\nOfferta televisiva.\nL'offerta televisiva di Sky \u00e8 composta da pi\u00f9 di 90 canali tematici, divisi in pacchetti. Oltre a questi, sono presenti 15 canali pay-per-view di cinema, sport e programmi per adulti (di cui 4 in HD) e 5 canali opzionali a sottoscrizione separata.\nPacchetti.\nAlcuni canali, inoltre, prevedono un canone mensile in aggiunta a quello dell'abbonamento e sono Milan TV, Inter TV, Lazio Style Channel e Caccia e Pesca.\nSky HD.\nSky HD \u00e8 il servizio HDTV lanciato da Sky il 20 aprile 2006. Include anche numerosi titoli on demand in alta definizione.\nA marzo 2012 gli abbonati con tale funzionalit\u00e0 rappresentavano il 73% del totale.\nSky Italia offre pi\u00f9 di 60 canali in alta definizione; nel dettaglio, quelli interessati, sono suddivisi in pacchetti.\nNote:\nSky Ultra HD.\nSky Ultra HD \u00e8 il servizio 4K HDR di Sky nato nel 2018, dedicato agli abbonati via satellite con Sky Q. Include anche numerosi titoli on demand in ultra-alta definizione.\nNel dettaglio, i canali in ultra-alta definizione disponibili sui vari pacchetti della piattaforma.\nNote:\nSky 3D.\nSky 3D \u00e8 stato il canale televisivo in 3D di Sky. A partire dal 3 ottobre 2010, Sky ha cominciato a trasmettere le trasmissioni in 3D attraverso il canale Sky Sport 3D, su cui venne trasmessa nella nuova tecnologia la finale della Ryder Cup. Qualche settimana dopo, il 25 dicembre 2010, \u00e8 stato introdotto anche Sky Cinema 3D.\nI canali Sky Sport 3D e Sky Cinema 3D confluiscono nel 2011 in Sky 3D. Il 16 gennaio 2018 chiude definitivamente, mentre la sua programmazione diventa disponibile unicamente tramite Sky On Demand.\nTecnologie e servizi.\nServizi principali.\nSky Box.\nSky Box \u00e8 stato il primo decoder per la fruizione dei canali della piattaforma, disponibile in due versioni:\nMy Sky.\nMy Sky \u00e8 un decoder che integra la funzione personal video recorder (PVR), disponibile in tre versioni:\nSky Q.\nSky Q \u00e8 un set-top box di ultima generazione disponibile in tre versioni:\nAltri servizi.\nSky On Demand.\nSky On Demand \u00e8 un servizio video on demand disponibile per i clienti Sky con My Sky HD o Sky Q connesso alla rete Internet. Il servizio permette di accedere a una videoteca permanente che dispone di contenuti di vario genere.\nIl servizio originale debutt\u00f2 il 18 dicembre 2009 con il nome di Sky Selection On Demand; la prima versione del servizio, utilizzata fino al 1\u00ba luglio 2012, funzionava diversamente rispetto alla versione attuale, in quanto non utilizzava una connessione a Internet: ogni giorno venivano inviati al decoder e salvati sull'hard disk interno nuovi contenuti attraverso due canali dedicati, uno SD e uno HD. I contenuti restavano disponibili mediamente per una settimana, dopodich\u00e9 venivano automaticamente rimossi dal servizio e sostituiti con altrettanti.\nDal 25 dicembre 2016 \u00e8 possibile guardare e scaricare i programmi anche in alta definizione.\nSu Sky Q Platinum e Sky Q Black, da aprile 2018, sono stati resi disponibili film ed eventi sportivi in 4K HDR.\nSky Go.\nSky Go \u00e8 il servizio gratuito, incluso nell'abbonamento, che fornisce in streaming i contenuti della propria offerta attraverso computer, tablet e smartphone.\nSky Box Sets.\nSky Box Sets \u00e8 un catalogo disponibile all'interno di Sky On Demand che contiene le stagioni complete di varie serie e miniserie televisive. Il servizio \u00e8 disponibile senza costi aggiuntivi per gli abbonati dal 1\u00ba luglio 2017.\nSky Primafila.\nSky Primafila (gi\u00e0 Primafila Sky) \u00e8 la pay-per-view di Sky Italia. Dal 15 febbraio 2022 la programmazione dei film si trasferisce sul catalogo di Sky On Demand sempre a pagamento, mentre sui canali \u00e8 rimasto possibile acquistare altri eventi.\nSky Digital Key.\nSky Digital Key \u00e8 un sintonizzatore DVB-T. Tramite questo strumento \u00e8 possibile vedere tutti i canali in chiaro del digitale terrestre nazionali e locali. A partire dal My Sky HD Wi-Fi, questa non \u00e8 pi\u00f9 in dotazione, poich\u00e9 vi \u00e8 gi\u00e0 un modulo integrato all'interno dei decoder per la ricezione del segnale digitale terrestre.\nSky Multiscreen.\nSky Multiscreen (ex Multivision) consente di vedere la programmazione Sky su uno o pi\u00f9 televisori tramite decoder aggiuntivi. Con Sky Q Platinum, questo servizio \u00e8 integrato nel pacchetto Sky Q Plus.\nSky Business.\nSky Business si occupa dell'offerta disponibile per gli esercizi commerciali, di ristorazione e alberghieri.\nSky Digitale Terrestre.\nSky Digitale Terrestre \u00e8 l'offerta Sky disponibile dal 5 giugno 2018 sul digitale terrestre. Dal 23 aprile 2019 l'offerta televisiva cambia numerazione, spostandosi nell'area 400. Comprende i seguenti 10 canali:\nTrasmissione satellitare.\nAttualmente la piattaforma satellitare Sky, per trasmettere i propri canali, utilizza 16 dei 64 transponder del satellite Eutelsat Hot Bird 13B e 2 dei 64 transponder del satellite Eutelsat Hot Bird 13E, entrambi a 13\u00b0 Est, di propriet\u00e0 del gruppo Eutelsat Communications.\nTra giugno e dicembre 2020, sono stati spenti i transponder Sky che operavano ancora in DVB-S con MPEG-2, per il passaggio definitivo al DVB-S/DVB-S2 con MPEG-4/H.264. Per motivi tecnici i transponder 58 e 62 rimarranno in DVB-S."}
{"id": "690428", "revid": "54354", "url": "https://it.wikipedia.org/wiki?curid=690428", "title": "Amaro del capo", "text": ""}
{"id": "690429", "revid": "1649409", "url": "https://it.wikipedia.org/wiki?curid=690429", "title": "Sam Mendes", "text": "Dopo gli esordi a teatro e la direzione artistica della Donmar Warehouse di Londra, Mendes ha fatto il suo debutto alla regia cinematografica con il film \"American Beauty\" (1999), per cui ha vinto il Premio Oscar come miglior regista. Nel 2020 gli \u00e8 stato conferito il cavalierato per i suoi servizi all'arte drammatica.\nBiografia.\nMendes nasce a Reading, nel Berkshire, il 1\u00ba agosto del 1965, figlio di Jameson Peter Mendes, un docente universitario trinidadiano di origini portoghesi ed italiane, e di Valerie Helene Barnett, una scrittrice inglese di origine ebraica, perlopi\u00f9 autrice di libri per ragazzi. I genitori di Mendes divorziarono quando aveva tre anni e il bambino crebbe nel quartiere londinese di Primrose Hill con la madre. Ha studiato letteratura inglese al Peterhouse College dell'Universit\u00e0 di Cambridge.\nNel 2000 \u00e8 stato insignito del titolo di Commendatore dell'Ordine dell'Impero Britannico per i suoi meriti in campo artistico, mentre nel 2020 \u00e8 innalzato al rango di baronetto.\nCarriera.\nTeatro.\nMendes nasce artisticamente come regista teatrale. Dopo la laurea fu ingaggiato come assistente alla regia del festival teatrale di Chichester, dove nel 1987 fece il suo esordio come regista dirigendo un allestimento de \"L'orso\" di \u010cechov. Dopo due anni a Chichester, nel 1989 Mendes fece il suo debutto nel West End londinese con un allestimento de \"Il giardino dei ciliegi\", diretto da lui e con Judi Dench nel ruolo della protagonista. Visti i successi iniziali, nel 1990 gli fu affidata la direzione artistica della Donmar Warehouse, di cui Mendes supervision\u00f2 i restauri in vista dell'apertura nel 1992. Il regista mantenne il suo ruolo di direttore artistico del teatro fino al 2002 e in questi anni consolid\u00f2 non solo la propria reputazione, ma anche quella del teatro, rendendolo uno dei pi\u00f9 prestigiosi di Londra.\nNel decennio in cui diresse la Donmar Warehouse, Mendes cur\u00f2 la regia di numerosi musical (\"Cabaret\", \"Assassins\", \"Company\") e opere di prosa (\"Zio Vanja\", \"Lo zoo di vetro\", \"La dodicesima notte\"), dirigendo sulle scene apprezzati attori del calibro di Nicole Kidman, Colin Firth, Helen McCrory e Simon Russell Beale. Particolarmente apprezzata fu la sua regia del musical \"Cabaret\", debuttato a Londra nel 1993 e poi riproposto a Broadway nel 1998, dove ottenne un tale successo da rimanere in cartellone per sei anni di repliche. Per \"Cabaret\" Mendes fu candidato al Tony Award alla miglior regia di un musical.\nNel 1994 diresse un acclamato revival del musical \"Oliver!\", rimasto in scena per quattro anni al Theatre Royal Drury Lane, mentre nel 2003 diresse la star di Broadway Bernadette Peters nel musical \"\" allo Shubert Theatre di New York. Nel 2014 fece il suo debutto al National Theatre con \"Re Lear,\" mentre nel 2016 ottenne un altro grande successo sulle scene con il dramma di Jez Butterworth \"The Ferryman\". La pi\u00e8ce debutt\u00f2 al Royal Court Theatre di Londra, dove registr\u00f2 il sold out ad ogni rappresentazione, e fu successivamente trasferita nel pi\u00f9 capiente Gielgud Theatre e poi a Broadway, dove Mendes vinse il Tony Award alla miglior regia di un'opera teatrale nel 2019. Nel 2018 ha diretto la prima britannica della \"Lehman Trilogy\" di Stefano Massini, che ha portato in scena sia nel West End londinese che a Broadway nel 2020.\nCinema.\nIl suo esordio dietro la macchina da presa fu a dir poco incredibile: \"American Beauty\" tra il 1999 e il 2000 trionf\u00f2 al botteghino, fu acclamato dalla critica e gli permise di vincere all'esordio l'Oscar al miglior regista (il film ne vinse complessivamente 5). La pellicola narrava i turbamenti e le ossessioni generati da un'adolescente su un impiegato di mezza et\u00e0, interpretato da Kevin Spacey (che con questo film si aggiudic\u00f2 il suo secondo Oscar al miglior attore), specchio del padre di famiglia medio degli Stati Uniti contemporanei. La successiva pellicola fu il drammatico film di gangster \"Era mio padre\", del 2002, che ricevette altre 6 nomination, trionfando solo in una categoria, l'Oscar alla migliore fotografia. I suoi due primi film furono il frutto di una collaborazione con l'amico direttore della fotografia Conrad Hall, deceduto prima di ricevere il suo terzo Oscar in carriera, proprio con il film \"Era mio padre\". Il regista decise di dedicargli la pellicola.\nMendes dirige poi, nel 2005, \"Jarhead\", film ambientato durante la Guerra del Golfo del 1991 e basato sull'autobiografia dell'ex marine Anthony Swofford. Il suo successivo lavoro \u00e8 \"Revolutionary Road\", del 2008, dove ricompone la storica coppia di \"Titanic\" Leonardo DiCaprio-Kate Winslet. Quindi dirige \"Away We Go\" (in Italia \"American Life\"), ironica commedia sulla vita di coppia e sull'attesa del diventare genitori. Pur avendo realizzato pochi film, nell'ambiente cinematografico Mendes \u00e8 riconosciuto come un grande talento della cinepresa ed ammirato dai suoi colleghi pi\u00f9 famosi (come Steven Spielberg, che tra l'altro lo ha indirizzato anche alla carriera di produttore). Fra la lista delle collaborazioni per altri progetti figura la produzione di \"Il cacciatore di aquiloni\", tratto dal best seller edito in Italia da Piemme.\nNel 2012 dirige il 23\u00b0 film della serie di James Bond \"Skyfall\", uscito nel Regno Unito il 26 ottobre 2012 e in Italia il 31 ottobre, che riscuote un grande successo di pubblico e di critica. Viene quindi confermato per dirigere il 24\u00b0 film della serie intitolato \"Spectre\". Nel 2016 presiede la giuria ufficiale alla 73\u00aa Mostra internazionale d'arte cinematografica di Venezia. Nel 2019 ottiene un grande successo di critica e al botteghino con il film \"1917\", per cui vince il Golden Globe per il miglior regista e ottiene tre candidature agli Oscar come miglior regista, miglior sceneggiatore e miglior film in veste di produttore.\nVita privata.\n\u00c8 stato sposato dal 2003 al 2010 con l'attrice Kate Winslet, da cui ha avuto un figlio, Joe Alfie, nato il 22 dicembre 2003. Dopo una relazione con Rebecca Hall durata dal 2011 al 2013, nel 2017 Mendes sposa la trombettista Alison Balsom, che d\u00e0 alla luce la loro prima figlia nel settembre dello stesso anno."}
{"id": "690430", "revid": "125212647", "url": "https://it.wikipedia.org/wiki?curid=690430", "title": "Malattia", "text": "Una malattia (o patologia) \u00e8 una condizione anormale di un organismo vivente, causata da alterazioni organiche o funzionali.\nLa patologia \u00e8 la disciplina che si occupa dello studio delle malattie e delle loro basi fisiopatologiche ed eziogenetiche. La clinica \u00e8 la disciplina che congiunge lo studio della patologia con la terapia, allo scopo di risolvere lo stato di malattia e ripristinare la funzionalit\u00e0 normale dell'organismo.\nConcetto.\nIl concetto implica la considerazione dei concetti di \"normalit\u00e0\" e di salute; quest'ultima, per quanto riguarda gli esseri umani, ha una definizione classica reperibile nella Costituzione dell'Organizzazione Mondiale della Sanit\u00e0.\nSi pu\u00f2 definire \"malattia\" l'opposto della salute: un'alterazione dello stato fisiologico di un organismo (comprensivo eventualmente di quello psicologico) capace di ridurre o modificare negativamente le funzionalit\u00e0 normali, unita al complesso delle reazioni fisiologiche che derivano dallo stato patologico. Nella definizione di malattia \u00e8 fondamentale il principio della transitoriet\u00e0: ogni patologia ha un termine che pu\u00f2 essere rappresentato dalla guarigione dell'organismo, dall'adattamento dello stesso ad una diversa fisiologia (o ad una diversa condizione di vita) o dalla morte.\nII termine deriva da quello di \"malato\", che a sua volta proviene, per crasi ed allitterazione, dal latino \"male aptus\" traducibile in \u201cmalconcio \u2013 malmesso\u201d, e da male-actio = mala-azione = malattia indotta per azione errata, dovuta all'ignoranza della mente del soggetto (Ego/IO). Passando poi dal significato etimologico a quello \"reale\" del termine, vale a dire alla sua definizione, si incontrano non poche difficolt\u00e0, poich\u00e9 si tratta di una di quelle definizioni apparentemente semplici ed agevoli, ma in realt\u00e0 assai difficili a darsi, specie nella medicina ufficiale.\nQuando a parlare di malattia non sono il medico, il malato e le persone intorno al malato, una definizione generica \u00e8 troppo limitativa, non comprendendosi in essa le dimensioni personali e sociali del fenomeno \"malattia\". Nella letteratura in lingua inglese da anni si \u00e8 risolto il problema di questa ambiguit\u00e0 utilizzando il termine \"disease\" per la concettualizzazione della malattia da parte del medico, il termine \"illness\" per indicare l'esperienza diretta del malato, la dimensione esistenziale/soggettiva, ed il termine \"sickness\" per determinare il riconoscimento della persona malata come tale da parte del contesto sociale non medico.\nIn lingua italiana questa tripartizione non esiste, anche se alcuni storici della medicina (come Mirko D. Grmek) hanno proposto l'uso di neologismi come \"patia\" o il riutilizzo innovativo di termini desueti come \"infermit\u00e0\". Vale allora la pena esplicitare le differenze tra queste tre accezioni.\nDibattiti etici e morali prendono in considerazione che alcuni stati dell'organismo dovuti alla genetica, come ad esempio la condizione di sterilit\u00e0, non siano definibili come malattia. Il concetto di malattia deve essere inteso come \"status\" e condizione potenzialmente reversibile attraverso l'applicazione di una terapia.\nSpesso il marketing farmaceutico ha usato impropriamente il concetto di malattia per pratiche di disease mongering, volte a dilatare l'uso di farmaci indicati nelle \"nuove malattie\".\nCaratteristiche e cause.\nGli stati di alterazione vengono studiati e affrontati, a seconda del campo di applicazione da medici umani, medici veterinari, agronomi, eventualmente specializzati nel settore specifico. Dal punto di vista psicologico, attualmente \u00e8 considerabile malattia ogni stato di sofferenza in ambito non solo fisico e mentale, ma anche relazionale, familiare, sociale e lavorativo.\nLo stato di malattia pu\u00f2 essere dovuto a molte cause diverse: fondamentalmente esse possono essere interne o esterne all'organismo. Tra le cause esterne, tutte le forme di traumatismo, alcuni organismi viventi unicellulari o pluricellulari, virus, sostanze chimiche, fenomeni fisici. Samuel Hahnemann, fondatore dell'omeopatia, riconduce l'origine delle cause interne ai miasmi.\nLa medicina, nel suo complesso, pu\u00f2 essere intesa in diverse modalit\u00e0 di rapporto rispetto alla malattia. Una prima visione \u00e8 espressa dall'organizzazione mondiale della sanit\u00e0 come \"allopatica\": la medicina cos\u00ec considerata intende creare condizioni antagonistiche o incompatibili con la malattia stessa. Ad esempio, l'uso di antibiotici per creare un ambiente incompatibile ai virus. \nIl termine \"allopatico\" o \"medicina allopatica\", in alcuni casi usato per definire medicine alternative, \u00e8 in realt\u00e0 pi\u00f9 correttamente utilizzabile per definire la forma di medicina \"classica\" o tradizionale . Rimane tuttavia un tema ampiamente dibattuto se la medicina tradizionale o classica debba considerarsi un sistema di intervento \"ex-post\", a posteriori rispetto ad un'alterazione, e quindi un sistema che si attiva dopo l'insorgenza di una malattia, oppure debba agire anche e soprattutto sull'individuo sano per mantenere la condizione di salute (medicina preventiva), o se debba spingersi verso l'obiettivo del potenziamento organismico personale (esempio, la medicina dello sport per il potenziamento fisico, muscolare e aerobico) e il raggiungimento delle massime potenzialit\u00e0 della persona, adottando un sistema di potenziamento fisico e sistemico. Questo approccio si attua intervenendo con metodi soprattutto educativi, alimentari, con l'assunzione di integratori, nutraceutici e cibi che potenziano il sistema immunitario, la pratica di movimento e sport, azione sullo stile di vita, sino a tecniche quali meditazione e qualsiasi altra attivit\u00e0 in grado di potenziare il sistema corpo-mente, ad ogni fase di et\u00e0, senza attendere alcuna insorgenza della malattia. \nUna condizione di \"allopatia sistemica\" intende rendere l'intero sistema corpo-mente pi\u00f9 potente e meno attaccabile dalla malattia. Al contrario, interventi di \"allopatia localizzata\" agiscono ex-post su specifici distretti corporei, e possono incidere su specifiche patologie incluso il tumore, tramite metodologie come l'incremento del calore interno (ipertermia) in grado di incrementare l'apoptosi (morte cellulare) di cellule cancerose e potenziare l'effetto delle cure oncologiche tradizionali.\nClassificazione.\nA seconda della loro origine (eziologia), le malattie si possono dividere in grandi famiglie, che presentano tratti comuni in fase di diagnosi e/o terapia.\nPer cause.\nUna malattia che colpisce l'organismo pu\u00f2 essere:\nLe \"malattie genetiche\" sono malattie causate da un'alterazione del patrimonio genetico (DNA) che, nella maggior parte dei casi sono ereditarie. Non tutte queste patologie sono trasmesse alle generazioni successive in quanto il patrimonio genetico di un individuo pu\u00f2 subire modificazioni, mediante fattori esterni (es.: radiazioni nucleari, vaccinazioni, farmaci ecc.), anche dopo la nascita e, se queste mutazioni non coinvolgono le cellule germinali (spermatozoi nel maschio e ovuli nella femmina), la persona che ne \u00e8 portatore non la trasmetter\u00e0 ai propri figli. \u00c8 questo il caso del cancro, malattia genetica in genere non ereditaria. Le malattie genetiche si possono dividere in monogeniche o mendeliane (alterazione di un singolo gene), cromosomiche (alterazione del numero o della struttura di uno o pi\u00f9 cromosomi), multifattoriali (concorrono pi\u00f9 geni ed intervengono fattori esterni affinch\u00e9 si instauri la malattia); a queste si aggiunge una categoria particolare, quella delle malattie mitocondriali (del mitocondrio).\nUna \"malattia ereditaria\" viene trasmessa dai genitori ai propri figli, non pu\u00f2 essere contratta come se fosse una malattia infettiva. Le acquisizioni scientifiche degli ultimi decenni hanno dato un notevole incremento alle conoscenze delle basi biologiche di molte malattie dette \"ereditarie\". In particolare, gli studi compiuti sul DNA hanno permesso di individuare i difetti molecolari di numerose malattie genetiche e di mettere a punto test genetici che consentono di effettuare diagnosi precise anche in epoca prenatale. E tuttavia sono ancora molte le malattie genetiche di cui si conoscono le caratteristiche cliniche e le modalit\u00e0 di trasmissione, ma non il difetto molecolare. Ci\u00f2 implica che, per queste patologie, non siano disponibili test genetici specifici. Esistono inoltre molte malattie genetiche di cui si conosce la modalit\u00e0 di trasmissione e il difetto molecolare, ed \u00e8 disponibile un test genetico, ma per le quali non esiste ancora una terapia efficace.\nInfine, vi sono malattie genetiche definite complesse, che sono quelle maggiormente diffuse nella popolazione generale, come ad esempio il diabete e le malattie cardiovascolari. Queste patologie sono causate da pi\u00f9 geni alterati che, insieme a fattori ambientali, contribuiscono allo sviluppo della malattia. Per esse non sono disponibili test genetici specifici.\nPer criterio temporale.\nMalattia acuta.\nUna malattia acuta \u00e8 un processo morboso funzionale o organico a rapida evoluzione, cio\u00e8 comparsa di sintomi e segni violenti in breve tempo e di cui in genere si d\u00e0 un riscontro causale diretto (ad esempio l'influenza e il virus influenzale). La guarigione in questo caso \u00e8 molte volte possibile in modo relativamente rapido grazie sia ai meccanismi di difesa insiti nel corpo umano, sia a cure mediche tempestive. Una malattia acuta in un corpo con scarse difese oppure trascurata, o ancora, mal curata pu\u00f2 via via diventare malattia cronica (ad esempio un colpo di frusta cervicale pu\u00f2 causare, nel tempo, un'artrosi cervicale).\nMalattia cronica.\nUna malattia cronica \u00e8 un processo morboso funzionale od organico a lenta e progressiva evoluzione derivante da una probabile poli-causalit\u00e0, cio\u00e8 da pi\u00f9 fattori in concatenazione fra loro nonostante il pi\u00f9 delle volte ciascuno di essi, preso singolarmente, non causi di solito direttamente la malattia (ad esempio un'artrosi lombare derivante da microtraumatismi, vizzi posturali, obesit\u00e0, tensioni muscolari anche psicologiche, mal posizioni degli appoggi plantari, eccetera).\nPer frequenza.\nLa maggior parte delle \"malattie rare\" \u00e8 di origine genetica. Le malattie rare possono colpire tutte le aree e i sistemi del corpo umano, e qualche volta anche pi\u00f9 di uno divenendo cos\u00ec patologie che necessitano un approccio multidisciplinare. La maggior parte delle malattie rare sono irreversibili e invalidanti, e il paziente deve perci\u00f2 convivere con i sintomi e le difficolt\u00e0 per tutta la vita, in alcuni casi fin dalla nascita. In molti casi si parla di patologie rischiose per la sopravvivenza del paziente, che riducono la speranza di vita e che definiscono una limitazione della qualit\u00e0 della vita. Durante il periodo della malattia, il paziente si pu\u00f2 spesso ritrovare a soffrire l'isolamento e distacco della comunit\u00e0 in cui vive. Per molte patologie rare sia la diagnosi che il trattamento possono essere problematici.\nManifestazione.\nGeneralmente, una malattia comporta dei \"segni\" e \"sintomi\" pi\u00f9 o meno evidenti e l'insieme della sintomatologia spesso basta per riconoscere la causa della malattia (es. virus, batteri, condizioni climatiche particolarmente calde/fredde, stress, ecc.)... Per semplici malattie, come un raffreddore, si ricorre spesso ai farmaci di automedicazione, riconoscendone gli ovvi segnali. I sintomi portati da alcuni virus possono inoltre non presentarsi anche per periodi molto lunghi (\u00e8, per esempio, il caso dell'AIDS), anche se il contagio (indipendentemente dalla malattia) \u00e8 sempre possibile.\nSindrome.\nCon sindrome si intende, in medicina, un insieme di sintomi e segni clinici (quadro sintomatologico), che pu\u00f2 essere dovuto a pi\u00f9 malattie o a pi\u00f9 eziologie.\nMorbo.\nIl termine morbo \u00e8 stato storicamente utilizzato per indicare le malattie a decorso fatale, soprattutto perch\u00e9 sconosciute e quindi incurabili. Non a caso tale dizione veniva associata quasi sempre al nome del medico che l'aveva scoperta o descritta per primo, sia come riconoscimento al primo grande passo verso la terapia, sia perch\u00e9 oggettivamente spesso non si conosceva nulla o quasi nulla dell'eziologia della patologia ed era il sistema pi\u00f9 semplice per classificarla. Il termine \"morbo\" attualmente \u00e8 un vocabolo in via di abbandono sia per rispetto del malato sia perch\u00e9 di molte malattie \u00e8 stata trovata l'origine e la cura, cos\u00ec, per citarne alcuni, il \"Morbo del legionario\" adesso si nomina legionellosi, il \"Morbo di Pott\", una malattia una volta devastante perch\u00e9 provocava la paralisi totale o parziale e la consequenziale morte per inedia, adesso si chiama spondilite ed \u00e8 trattabile mediante antibiotici. Per continuit\u00e0 ed uso alcune malattie gravi molto diffuse, (Alzheimer, Parkinson), che per\u00f2 non sono necessariamente tali almeno per un periodo di vita medio, vengono ancora indicate con il lemma \"morbo\" anche nei titoli di pubblicazioni scientifiche ma poi nelle trattazioni vengono correttamente descritte come malattia o sindrome pur essendo ancora non totalmente curabili."}
{"id": "690432", "revid": "1543377", "url": "https://it.wikipedia.org/wiki?curid=690432", "title": "Drissa Diarra", "text": "Carriera.\nClub.\nArriv\u00f2 in Italia nel 2002, scoperto dagli osservatori del Lecce durante la Coppa d'Africa Under 17 alle Seychelles.\nNel club salentino rimase fino al giugno del 2005, collezionando successi con la formazione primavera allenata da Roberto Rizzo (2 Scudetti, 1 Coppa Italia e 1 Super Coppa) ed in totale 4 presenze in prima squadra, con cui esord\u00ec in Serie A il 19 ottobre 2003 in -Lecce 2-0.\nTrasferitosi nell'estate 2005 in prestito al in Serie C1, gioc\u00f2 tutta la stagione da titolare ricoprendo vari ruoli.\nNel 2006 pass\u00f2 alla ancora in Serie C1 ma, nella sessione invernale del calciomercato, torn\u00f2 al Lecce in Serie B con cui disput\u00f2 11 gare.\nDopo un'altra stagione nella serie cadetta con i salentini, nell'agosto del 2008 viene ceduto in prestito alla squadra di Super League svizzera del Bellinzona. Fa il suo debutto in Coppa UEFA il 18 settembre entrando al 68' in Bellinzona-Galatasaray (3-4) e gioca da titolare il ritorno in Turchia il 3 ottobre (2-1).\nRientra nel luglio 2009 all'Lecce e a fine gennaio 2010 viene ceduto in prestito con opzione nuovamente al Bellinzona, dove disputa 16 gare segnando 3 goal nella seconda parte della stagione contribuendo alla salvezza della squadra e venendo definitivamente riscattato dal Club svizzero.\nNel campionato seguente con i granata disputa 34 partite e mette a segno 4 reti ma, in seguito alla retrocessione del club elvetico in seconda divisione, si svincola a fine stagione.\nNell'estate 2012 firma col club ungherese dell', con cui gioca due stagioni.\nTerminata quest'avventura, nel successivo biennio ritorna in Svizzera alla corte del .\nNell'agosto 2016 viene ingaggiato dalla societ\u00e0 salentina del , ma l'avventura dura solo pochi mesi, poich\u00e9 il 16 [dicembre] decide di svincolarsi.\nNell'estate 2017 si accasa all' Otranto, con cui disputa tre stagioni nel campionato di Eccellenza.\nL'8 settembre 2020 passa all'Ugento.\nNazionale.\nCon la Nazionale maliana ha partecipato al Mondiale Under-17 2001 di Trinidad e Tobago e al Mondiale Under-20 2003 disputatosi negli Emirati Arabi Uniti.\nStatistiche.\nPresenze e reti nei club.\n\"Statistiche aggiornate al 3 luglio 2017.\""}
{"id": "690434", "revid": "125851763", "url": "https://it.wikipedia.org/wiki?curid=690434", "title": "Utero", "text": "Lutero \u00e8 un importante organo che fa parte dell'apparato genitale femminile degli esseri umani e della maggior parte dei mammiferi. Nell'essere umano, l'estremit\u00e0 inferiore dell'utero, la cervice, si apre nella vagina, mentre l'estremit\u00e0 superiore \u00e8 collegata alle tube di Falloppio. \u00c8 dentro l'utero che il feto si sviluppa durante la gestazione. Nell'embrione l'utero si sviluppa a partire dai condotti di M\u00fcller, che fondono nel singolo organo. L'utero ha forme diverse in molti altri animali e in alcuni esiste come due uteri separati noti come un utero doppio. Appena sotto il pube iniziano le grandi labbra, sotto il clitoride ricco di terminazioni nervose, e che permettono alla donna di raggiungere l'orgasmo, per andare alle piccole labbra, all'uretra, e all'entrata della vagina. La parte esterna dei genitali femminili si chiama vulva. \nAll\u2019interno del vestibolo vulvare si trovano numerose ghiandole: in prossimit\u00e0 dell\u2019orifizio vaginale, le due ghiandole del Bartolini (o ghiandole vestibolari maggiori) e le ghiandole vestibolari minori nonch\u00e9 \u2013 situate ai lati dell\u2019uretra \u2013 le ghiandole di Skene.\nAnatomia umana.\nPosizione e legamenti.\nL'utero, che fa parte dell'apparato genitale femminile, \u00e8 un organo impari e mediano posto al centro della piccola pelvi, tra la vescica (anteriormente) e il retto (posteriormente). \u00c8 coperto da una piega simile al peritoneo, detta legamento largo che, dopo aver rivestito l'utero, si distacca ai suoi lati per fissarsi alla piccola pelvi, venendo a costituire i due legamenti larghi destro e sinistro.\nAnteriormente l'utero poggia sulla vescica, dalla quale \u00e8 separato tramite il recesso peritoneale (cavo vescico-uterino) che solitamente \u00e8 una cavit\u00e0 virtuale; posteriormente \u00e8 in rapporto col retto attraverso l'interposizione di un altro recesso peritoneale, il cavo retto-uterino, detto anche Cavo del Douglas, che solitamente contiene anse dell'intestino tenue; lateralmente dall'utero prendono inserzione, su entrambi i lati, i legamenti larghi.\nI legamenti larghi sono pieghe peritoneali quadrangolari, poste trasversalmente, che dividono la piccola pelvi in una zona anteriore o vescicale e una zona posteriore o rettale. I legamenti larghi contengono tessuto connettivo e strutture vasali e legamentose (legamento rotondo, tuba uterina, uretere, parte delle ovaie). Dai legamenti larghi si sollevano posteriormente le pieghe retto-uterine o pieghe del Douglas, che delimitano l'omonimo cavo retto-uterino.\nI legamenti rotondi sono cordoni fibromuscolari che decorrono lungo i due lati dell'utero fino alle grandi labbra.\nI legamenti utero-sacrali sono fasci fibrosi contenuti nello spessore delle pieghe retto-uterine che, partendo dall'utero, terminano fissandosi al periostio delle vertebre sacrali.\nStruttura.\nL'utero umano ha una forma simile a quella di una pera; mediamente \u00e8 lungo circa 7,6\u00a0cm e largo circa 4,5 (da lato a lato). Un tipico utero adulto pesa circa 60 grammi.\nL'utero pu\u00f2 essere diviso anatomicamente in quattro regioni:\nLa struttura dell'utero \u00e8 quella tipica degli organi cavi: \u00e8 formato da una parete costituita da una successione di tonache che circoscrivono un lume. Nel caso dell'utero queste tonache sono:\nAsse.\nLa posizione dell'utero rispetto al bacino \u00e8 caratteristica: l'asse maggiore di questo forma con l'asse maggiore del bacino un angolo aperto anteriormente (angolo di \"versione\") di circa 60\u00b0 (condizione detta \"antiversione fisiologica\"), mentre l'asse del corpo forma con l'asse del collo uterino un angolo ottuso (angolo di \"flessione\") di circa 150\u00b0, aperto anteriormente (\"antiflessione fisiologica\"). Normalmente l'utero si trova in antiversione e anteflessione. Nella maggior parte delle donne, l'asse maggiore dell'utero \u00e8 piegato in avanti sull'asse della vagina, contro la vescica urinaria. Questa posizione \u00e8 indicata come antiversione dell'utero. Inoltre, l'asse del corpo dell'utero \u00e8 piegato in avanti a livello dell'asse maggiore della cervice. Questa posizione \u00e8 definita anteflessione dell'utero. L'utero assume una posizione anteposta nel 50% delle donne, una posizione retroversa nel 25% delle donne e una posizione intermedia nel restante 25% delle donne.\nInnervazione.\nI nervi afferenti che forniscono l'utero sono i nervi spinali T11 e T12. L'apporto simpatico proviene dal plesso ipogastrico e dal plesso ovarico. L'innervazione parasimpatica proviene dal secondo, terzo e quarto nervo sacrale.\nVasi sanguigni.\nL'utero \u00e8 rifornito dal sangue arterioso sia dal dell'arteria uterina che dall'arteria ovarica.\nSviluppo.\nI dotti bilaterali di M\u00fcller si formano durante la vita fetale. Nei maschi, l'ormone antim\u00fclleriano (AMH) secreto dai testicoli porta alla loro regressione. Nelle femmine, questi condotti danno origine alle tube di Falloppio e all'utero. Nell'uomo i segmenti inferiori dei due dotti si fondono per formare un singolo utero. Nei casi di malformazioni uterine lo sviluppo pu\u00f2 essere disturbato. Le diverse forme uterine nei mammiferi sono dovute a diversi gradi di fusione dei due dotti mulleriani.\nFunzione.\nLa funzione riproduttiva dell'utero \u00e8 di accettare un ovulo fecondato che passa attraverso la giunzione utero-tubarica dalla tuba di Falloppio. L'ovulo fecondato si divide per diventare una blastocisti, che si impianta nell'endometrio e ricava nutrimento dai vasi sanguigni che si sviluppano esclusivamente per questo scopo. L'ovulo fecondato diventa un embrione, si attacca alla parete dell'utero, crea una placenta e si sviluppa in un feto fino al parto . A causa delle barriere anatomiche quali il bacino, l'utero viene spinto nell'addome a causa della sua espansione durante la gravidanza. Anche durante la gravidanza la massa di un utero umano ammonta a solo un chilogrammo circa. Durante la gravidanza il tasso di crescita del feto pu\u00f2 essere valutato misurando l'altezza del fondo .\nL'utero ha anche un ruolo sessuale, perch\u00e9 dirige il flusso sanguigno verso il bacino e le ovaie e i genitali esterni, tra cui la vagina, le labbra e il clitoride.\nIn medicina.\nEsistono diverse manovre e esami diagnostici per patologie uterine, tra i quali esami colturali e digitali.\nUn isterectomia \u00e8 la rimozione chirurgica dell'utero che pu\u00f2 essere effettuata per diverse ragioni, tra cui la rimozione di tumori benigni e maligni. Un'isterectomia completa comporta la rimozione del corpo, del fondo e della cervice uterina. Una isterectomia parziale pu\u00f2 comportare la rimozione del corpo uterino lasciando intatta la cervice. \u00c8 la procedura chirurgica ginecologica pi\u00f9 comunemente eseguita.\nAlcuni stati patologici dell'utero includono:\nAltri animali.\nLa maggior parte degli animali che depongono uova, come uccelli e rettili, inclusa la maggior parte delle specie ovovivipari, hanno un ovidotto invece di un utero. Nelle specie ovipare riveste la cellula uovo dell'albume e del guscio, mentre nelle vivipare \u00e8 destinato ad accogliere la blastula, ovvero l'embrione nella fase che segue la segmentazione e precede la gastrulazione.\nNei monotremi, mammiferi che depongono le uova, come l'ornitorinco e l'echidna, il termine utero o ovidotto viene usato per descrivere lo stesso organo, ma non si sviluppa una placenta all'interno della madre e quindi l'uovo non riceve ulteriore nutrimento dopo la formazione e la fecondazione.\nI marsupiali hanno due uteri, ognuno dei quali si connette a una vagina laterale. Entrambi utilizzano una vagina centrale, che funziona come canale del parto."}
{"id": "690436", "revid": "1494169", "url": "https://it.wikipedia.org/wiki?curid=690436", "title": "I vampiri dello spazio", "text": ""}
{"id": "690437", "revid": "347132", "url": "https://it.wikipedia.org/wiki?curid=690437", "title": "Mario Veronesi", "text": "Biografia.\nFiglio di Renzo Veronesi, medico condotto, e di Lara Grilli, casalinga, si laure\u00f2 in farmacia a Bologna e intraprese la professione di informatore medico scientifico per una multinazionale statunitense. Nel 1958 acquist\u00f2, facendosi prestare i soldi dalla locale Cassa di risparmio, la farmacia del paese, proprio dietro al Comune (la lascer\u00e0 nel 1996 alla figlia Cecilia).\nGli viene riconosciuto il merito di aver personalmente contribuito allo sviluppo industriale del distretto biomedicale mirandolese e di aver cambiato il destino economico della zona, da agricola a industriale, al punto da essere definita la \"Silicon Valley padana\". Dotato di un talento imprenditoriale innato (si riteneva un innovatore ma non un gestore), ha creato numerose aziende senza avere mai avuto la maggioranza del capitale, il resto era dei suoi collaboratori. Ancora nel febbraio 2007 operava come imprenditore nell'ultima azienda da lui fondata. Stava lavorando allo sviluppo della dialisi domestica. Ha lottato quindici anni contro la nefroangiosclerosi. Dal 2012 era lui stesso un paziente dializzato.\nMuore a Mirandola all'et\u00e0 di 84 anni. In occasione dei funerali \u00e8 stato proclamato il lutto cittadino.\nDopo la morte, il Tecnopolo di Mirandola \u00e8 stato ribattezzato \"Tecnopolo Mario Veronesi\".\nLe aziende fondate.\nMiraset.\nDurante le sue visite negli istituti clinici come rappresentante farmaceutico, nota come la procedura di sterilizzazione dei tubi in lattice riutilizzabili allora utilizzati per le trasfusioni di sangue fosse complessa e non esente da rischi di contaminazione. Intuendo che prodotti \"usa e getta\" sterilizzati all'origine avrebbero potuto rappresentare un'innovazione di successo, nel 1962 avvi\u00f2 una produzione artigianale nel garage della propria abitazione, fondando la societ\u00e0 \"Miraset\" con soli tre dipendenti.\nLa Miraset si occupa effettivamente solo dell'assemblaggio di componenti, prodotti su disegno da officine della zona.\nSterilplast.\nNel novembre 1964, con il contributo di alcuni amici tra cui c'\u00e8 sempre un compagno di universit\u00e0, Carlo Gasparini, mut\u00f2 la ragione sociale dell'azienda in \"Sterilplast\", societ\u00e0 per azioni. Con 15 dipendenti inizi\u00f2 ad assumere una connotazione industriale, trasferendosi in una struttura appropriata dove inizi\u00f2 la produzione in proprio di molti dei componenti necessari. Con tale azienda venivano prodotti tubicini per la fleboclisi. In seguito inizi\u00f2 la produzione anche di sonde, sondini e cateteri, che vennero commercializati anche in Germania.\nDasco.\nRaccogliendo i suggerimenti di alcuni medici padovani, nel 1966 mise assieme un gruppo di tecnici meccanici ed elettrotecnici ai quali chiese di sviluppare un rene artificiale, ad imitazione di un prodotto americano non ancora brevettato, e con il supporto del professor Piero Confortini dell'Ospedale Civile Maggiore di Verona, pioniere dei trapianti renali in Italia.\nIl \"rene artificiale\" avrebbe consentito il trattamento della insufficienza renale tramite emodialisi, terapia non ancora diffusa in Italia negli anni sessanta, con l'eccezione di alcuni centri di sperimentazione. La divisione apparecchiature della Sterilplast venne ridenominata \"Dasco\" (acronimo di \"Dialysis Apparatus Scientific\". L'apparecchiatura di Veronesi fu innovativa e molto richiesta, cos\u00ec da far salire i dipendenti a 300 e permettere una forte espansione in Europa con l'apertura di uffici commerciali in Francia, Spagna, Germania, Belgio ed Olanda. In seguito l'azienda dismise il nome \"Sterilplast\" ed assunse ufficialmente quello di \"Dasco\".\nA causa dei forti ritardi cronici nei pagamenti da parte delle strutture sanitarie nazionali (24-28 mesi di ritardo), Veronesi si rese conto di non poter competere con le multinazionali e nel 1969 cedette il controllo della Dasco alla casa farmaceutica svizzera Sandoz. Veronesi rimase comunque alla guida della societ\u00e0 ancora per un paio di anni.\nNegli anni settanta fu avviata una collaborazione con l'azienda statunitense Bentley specializzata nei dispositivi monouso per la cardiochirurgia a cuore aperto. La Dasco venne poi acquisita dalla Sandoz Pharmaceuticals, in seguito dalla svedese Gambro, a sua volta acquistata dall'americana Baxter International\nSecondo alcune voci, l'origine del nome \"Dasco\" sembra dovuta alle incognite che riservava la creazione del \"rene artificiale\", ovvero che fosse tutto \"da scoprire\". Dipendenti \"veterani\" affermano invece che il nome \u00e8 l'acronimo di \"Divisione Apparecchiature Scientifiche Company\", per distinguere la produzione dei macchinari da quella dei dispositivi in plastica della azienda \"sorella maggiore\" Sterilplast.\nBellco.\nNel 1973, con l'appoggio degli amici-investitori storici e con le risorse finanziarie ricavate dalla vendita della Dasco, Veronesi fond\u00f2 la \"Bellco\" per produrre con una sessantina di dipendenti sistemi di dialisi in concorrenza con la Dasco. Ridusse al minimo i tempi di \"startup\" grazie anche all'assunzione di un nutrito gruppo di tecnici esperti della concorrente. Il successo dell'operazione, con la quale riusc\u00ec ad azzerare il proprio debito (lasciato in \"eredit\u00e0\" al nuovo proprietario della Dasco), lo convinsero a ripetere l'operazione nel 1977 con la vendita della Bellco al gruppo \"ENI\". Dal 2016 a Bellco fa parte del gruppo Medtronic.\nSecondo la testimonianza dello stesso Veronesi, il significato di \"Bellco\" deriv\u00f2 da \"Bella compagnia\", in riferimento al nucleo di amici co-investitori che lo segu\u00ec in questa impresa.\nDideco.\nVeronesi ripart\u00ec di nuovo con una nuova azienda, la \"Dideco\", operante tuttavia in un settore parallelo del biomedicale, anche se di tecnologia similare: sistemi ossigenatori per cardiochirurgia, autotrasfusione e plasmaferesi. Lo stabilimento venne costruito nel 1984, 250 i dipendenti.\nOramai la vocazione di Veronesi \u00e8 quella di creare aziende. Cos\u00ec nel 1986 cedette la Dideco al gruppo Pfizer.\nIl significato di \"Dideco\", secondo alcune voci, pare sia \"Dieci della compagnia\". \u00c8 verosimile, invece, che \"Dideco\" sia l'acronimo di \"DIsposable DEvice COmpany\".\nMallinckrodt Dar|Dar.\nNel 1986 fond\u00f2 con il 45% del capitale la \"Darex\" (successivamente ribattezzata \"Dar\" a seguito di una disputa legale con un'omonima societ\u00e0 americana che produceva tappi di plastica) in concorrenza con Dideco. Ma invent\u00f2 anche un mercato che prima non esisteva, quello dei \"circuiti per la respirazione sia in anestesia che in rianimazione\". Ancora una volta, dopo un nuovo successo imprenditoriale con un nuovo stabilimento e 280 dipendenti, la Dar venne venduta nel 1994 al colosso Tyco-Mallinkrodt, che la rinomin\u00f2 in \"Mallinckrodt Dar\".\nLa Dar \u00e8 attualmente denominata Medtronic Covidien Mallinckrodt Dar.\nStarmed.\nL'ultima azienda creata da Veronesi \u00e8 la \"Starmed\", fondata nel 2003 assieme all'amico Libero Luppi e concentrata principalmente nello sviluppo di dispositivi medici monouso per ventilazione non invasiva.\nEconomia del distretto industriale.\nLe conseguenze, sul piano economico, della presenza di queste realt\u00e0 industriali nel distretto mirandolese sono molto importanti anche grazie all'indotto: i dati dell\u2019\"Osservatorio sul settore biomedicale del distretto mirandolese\" relativi all'anno 2000 enumerano pi\u00f9 di 70 imprese (che salgono a 140 con l'indotto) con un numero di addetti pari a circa 3.660 unit\u00e0, per un fatturato di circa 568 milioni di euro ed una quota di prodotto esportata pari a circa il 61%.\nLa relativa facilit\u00e0 con cui \u00e8 possibile reperire nel distretto mirandolese tecnologie e risorse umane esperte hanno convinto molti altri produttori del settore ad impiantarvi stabilimenti o laboratori di ricerca. Tuttavia si sta osservando anche in questa area una sensibile riduzione a favore di paesi con un pi\u00f9 basso costo del lavoro."}
{"id": "690441", "revid": "712828", "url": "https://it.wikipedia.org/wiki?curid=690441", "title": "Lista di maestri Jedi minori", "text": ""}
{"id": "690442", "revid": "104265", "url": "https://it.wikipedia.org/wiki?curid=690442", "title": "Russula violeipes", "text": "\"Russula violeipes\" Qu\u00e9l., Assoc. Fr. Avancem. Sci. 26(2): 450 (1898).\nLa Russula violeipes \u00e8 un fungo commestibile della famiglia delle Russulaceae, anche se di scarso pregio.&lt;br&gt;\nTuttavia gli esemplari giovani sono di qualit\u00e0 superiore dal punto di vista organolettico e, anche in considerazione della compattezza della carne, ben si prestano ad essere consumati nel misto.\nDescrizione della specie.\nCappello.\n5-10 cm di diametro, subgloboso, poi convesso, infine appianato-depresso.\nLamelle.\nFitte, subdecorrenti, talvolta forcate, lardacee in giovent\u00f9 poi pi\u00f9 friabili, di colore che va dal bianco al crema.\nGambo.\nSodo, lungo, cilindrico, attenuato alla base, liscio, asciutto, bianco, a maturit\u00e0 sfumato di viola.\nCarne.\nBianca, dura, compatta.\nSpore.\n7-9 x 6-8 \u00b5m, subglobose, crestato-reticolate, con verruche rade, di colore crema in massa.\nHabitat.\nNon molto comune, preferisce i boschi di latifoglie, ma lo si trova anche sotto conifere.\nCommestibilit\u00e0.\nMediocre, di poco pregio.&lt;br&gt;\nDiscreta negli esemplari pi\u00f9 giovani che presentano una carne pi\u00f9 compatta ed un odore di pesce poco marcato.\nEtimologia.\nDal latino \"viola\" = viola e \"pes\" = piede, cio\u00e8 dal piede viola."}
{"id": "690443", "revid": "599013", "url": "https://it.wikipedia.org/wiki?curid=690443", "title": "Serge Di\u00e9", "text": "Biografia.\nChiusa la carriera, \u00e8 tornato a vivere in Costa d'Avorio con la moglie e i suoi due figli. Nel corso di un'intervista ha dichiarato di aver avviato un'attivit\u00e0 che produce pannolini per bambini, e si \u00e8 posto l'obiettivo di realizzare delle scuole calcio in Costa d'Avorio, Benin, Stati Uniti e Grecia. \u00c8 inoltre stato nominato ambasciatore per l'Organizzazione Mondiale per la Pace, nonch\u00e9 Presidente di un'associazione benefica che aiuta le fasce pi\u00f9 povere della popolazione africana."}
{"id": "690447", "revid": "339392", "url": "https://it.wikipedia.org/wiki?curid=690447", "title": "Blindo Charron", "text": ""}
{"id": "690448", "revid": "57342", "url": "https://it.wikipedia.org/wiki?curid=690448", "title": "Domenico Piemontesi", "text": "Professionista dal 1922 al 1938, vinse undici tappe al Giro d'Italia e varie classiche del panorama italiano fra cui la Tre Valli Varesine (2 volte) e il Giro di Lombardia.\nCarriera.\nNel 1927 fu terzo ai primi Campionati del mondo professionisti, corsi al N\u00fcrburgring, alle spalle di Alfredo Binda e Costante Girardengo.\nVinse il Giro di Lombardia del 1930, ma venne squalificato per irregolarit\u00e0 commesse nella volata, e vi si impose nuovamente nel 1933, terminando secondo nel 1932 e 1934. Partecip\u00f2 due volte al Tour de France ma si ritir\u00f2 in entrambe le occasioni prima del termine della corsa. Fu protagonista di dodici edizioni del Giro d'Italia, in cui vinse undici tappe. Insieme a Learco Guerra vinse il Giro della Provincia di Milano a cronometro nel 1936. Sue furono anche le seguenti classifiche italiane: Tre Valli Varesine del 1932, Giro dell'Emilia e Milano-Modena del 1927.\nFu medaglia d'argento al Campionato italiano del 1927 e medaglia di bronzo nel 1929. Terzo, infine, si \u00e8 piazzato nella Milano-Sanremo del 1927 conclusasi con la vittoria di Pietro Chesi su Binda. Detto \"il Ciclone di Boca\", il suo temperamento battagliero trov\u00f2 espressione nel detto \"o la va o la spacca\" cui ancora oggi lo si associa nel mondo del ciclismo.\nFu poi direttore sportivo di corridori quali Fornara e Gastone Nencini. Piemontesi muore nel 1987 e la salma \u00e8 oggi tumulata presso il cimitero di Boca.\nCuriosit\u00e0.\n\u00c8 citato nel film \"Fantozzi contro tutti\" come terzo classificato alla Milano-Sanremo 1931."}
{"id": "690449", "revid": "1596584", "url": "https://it.wikipedia.org/wiki?curid=690449", "title": "Alfredo Viviani", "text": "Biografia.\nAlfredo Viviani era un impiegato statale con la passione per lo sport. Nel 1910, dopo il servizio militare, partecip\u00f2 al Concorso Nazionale per Ufficiale Postale e si classific\u00f2 al secondo posto; inizi\u00f2 quindi a lavorare come impiegato postale a Milano, ma vi rimase solo un anno grazie a suo padre, che si adoper\u00f2 per farlo trasferire a Potenza. Proprio nel capoluogo lucano Viviani fond\u00f2, l'anno successivo al suo trasferimento, assieme ad Egeo Carcavallo il \u2018\"Don Chisciottino\"', un quindicinale satirico ove entrambi scrivevano articoli di natura politica e anche sonetti in dialetto potentino; Viviani si firmava con lo pseudonimo di \"\"Tantolino\" mentre Carcavallo di \"Beccafico\"\". Il giornale ebbe breve attivit\u00e0 e si \u00e8 a conoscenza solo di alcuni numeri, a partire dal 2 luglio 1911. \nIn seguit\u00f2 fu corrispondente dei quotidiani \"La Gazzetta dello Sport\", \"Il Mattino\" e \"La Basilicata\", quest'ultimo diretto da Giovanni Chiummiento. Nel 1915 fu trasferito a Cosenza e solo dopo la morte della madre, avvenuta il 16 ottobre del 1918, Alfredo Viviani si ritrasfer\u00ec definitivamente a Potenza. \nNel 1920 insieme a Domenico Bavusi ed Alfredo Buoncristiano fond\u00f2 la societ\u00e0 polisportiva denominata \"Sport Club Lucano\"\",\" antesignana dell'attuale del Potenza Calcio, principale squadra di calcio della citt\u00e0 di Potenza. Di tale sodalizio sportivo egli fu per tanti anni il direttore tecnico, uno dei principali soci e ne fu anche il presidente dal 1925 fino al 1933 e poi nuovamente dal 1936 al 1937, anno in cui, ammalandosi di poliomielite, fu costretto a letto fino alla morte che avvenne il 7 dicembre.\nAd Alfredo Viviani sono stati dedicati lo Stadio di Potenza, una via limitrofa allo stesso impianto sportivo nel rione Francioso ed una via a Venosa, sua citt\u00e0 natale."}
{"id": "690451", "revid": "339392", "url": "https://it.wikipedia.org/wiki?curid=690451", "title": "Blindo Daimler 1905", "text": ""}
{"id": "690452", "revid": "339392", "url": "https://it.wikipedia.org/wiki?curid=690452", "title": "Blindo Erhardt", "text": ""}
{"id": "690454", "revid": "38275", "url": "https://it.wikipedia.org/wiki?curid=690454", "title": "Blindo Peugeot", "text": ""}
{"id": "690459", "revid": "93685", "url": "https://it.wikipedia.org/wiki?curid=690459", "title": "Fr\u00e9d\u00e9ric Bazille", "text": ""}
{"id": "690460", "revid": "729019", "url": "https://it.wikipedia.org/wiki?curid=690460", "title": "M2 Light Tank", "text": "L'M2 era un carro armato leggero statunitense gi\u00e0 in esercizio nelle forze armate statunitensi prima della seconda guerra mondiale.\n\u00c8 stato utilizzato nelle prime battaglie della Guerra del Pacifico.\nAnche se solo pochi sono stati utilizzati in combattimento, il modello fu un passo fondamentale per lo sviluppo dei successivi carri armati leggeri statunitensi; il diretto successore fu l'M3 Stuart.\nSviluppo.\nIl carro armato leggero M2 fu sviluppato nel 1935 nelle officine del Rock Island Arsenal, come carro per appoggio alla fanteria dell'Esercito statunitense. Il progetto derivava dai precedenti prototipi T1 e T2 (mai giunti alla fase di produzione in massa), ed era ispirato dal Vickers 6-Ton inglese. I primi prototipi presero la denominazione di \"T2E1\"; in seguito alla standardizzazione del modello e dell'inizio della produzione industriale, venne assegnato il nome M2A1. L'arma principale in dotazione al carro era una mitragliatrice calibro.50, installata in una torretta monoposto.\nDopo la consegna dei primi 10 M2A1, si decise di passare ad una configurazione a doppia torretta; questo nuovo modello venne inizialmente denominato \"T2E2\". La seconda torretta venne armata con mitragliatrice calibro.30. La torretta di sinistra, manovrata dal capocarro, fu dotata di una cupola dotata di fessure, per migliorare la capacit\u00e0 d'osservazione. Questi carri a doppia torretta assunsero, con l'inizio della produzione, il nome di M2A2; furono altres\u00ec soprannominati \"Mae West\" (famosa attrice statunitense dell'epoca) dai soldati. La configurazione a doppia torretta era inefficiente, ma era una caratteristica comune nei carri leggeri degli anni '30 derivati dai Vickers, come il sovietico T-26 e il polacco 7TP.\nNel 1938 il modello sub\u00ec ulteriori modifiche: si increment\u00f2 la corazzatura e si migliorarono le sospensioni. La distanza fra i carrelli di sospensione fu aumentata. Questo modello prese la denominazione di M2A3\nA seguito della Guerra Civile Spagnola, molti eserciti, fra cui l'US Army, compresero che erano necessari carri armati dotati di cannone, e non solo di mitragliatrici. Si decise quindi di abbandonare la configurazione a doppia torretta montando una torretta singola armata di cannone M5 37\u00a0mm. Si miglior\u00f2 anche la corazzatura, che raggiunse i 25\u00a0mm, e fu montato un nuovo motore a 7 cilindri. Il nuovo modello fu denominato M2A4; la produzione inizi\u00f2 nel maggio 1940 e continu\u00f2 fino al marzo 1941, quando il carro fu sostituito dal pi\u00f9 moderno M3 Stuart. Altri 10 furono assemblati nell'aprile 1942, per un totale di 375 carri M2A4 prodotti.\nStoria operativa.\nAlla data del dicembre 1941 i carri M2, nelle versioni A1, A2, A3, erano considerati obsoleti ed usati solamente per l'addestramento delle truppe.\nApprossimativamente 50 M2A4 parteciparono alla Campagna di Guadalcanal nel 1942, nel contesto della Guerra del Pacifico, inquadrati nel \"1st Tank Battalion\" del Corpo dei Marine; rimasero in servizio fino al 1943.\nIl Regno Unito ordin\u00f2 100 carri leggeri M2A4 nei primi mesi del 1941. Dopo la prima consegna di 36 esemplari, l'ordine fu cancellato in favore del carro M3 Stuart. Le 36 unit\u00e0 britanniche probabilmente prestarono servizio in India e in Birmania, inquadrati nelle divisioni britanniche \"2nd Royal Tank Regiment\" e \"7th Hussars\", partecipando ai combattimenti contro i giapponesi."}
{"id": "690462", "revid": "126257", "url": "https://it.wikipedia.org/wiki?curid=690462", "title": "Benicio del Toro", "text": "Nel 2001 vince l'Oscar al miglior attore non protagonista e il Golden Globe per \"Traffic\", film grazie al quale vince anche l'Orso d'argento per il miglior attore al Festival di Berlino. Per i film \"Che - Guerriglia\" e \"Che - L'argentino\" vince il Prix d'interpr\u00e9tation masculine al Festival di Cannes 2008. Riceve una seconda candidatura ai Premi Oscar come miglior attore non protagonista per \"21 grammi\".\nBiografia.\nBenicio del Toro nasce a San Germ\u00e1n, a Porto Rico, il 19 febbraio del 1967, figlio di Gustavo Ailfo del Toro Berm\u00fadez, un avvocato portoricano di origini catalane, e di Fausta Genoveva S\u00e1nchez Rivera, un'avvocatessa portoricana di origini basche. La madre muore per epatite quando Benicio ha nove anni. All'et\u00e0 di dodici anni si trasferisce con la famiglia in Pennsylvania, dove vive in una fattoria. Durante gli studi alla \"University of California\" a San Diego, dove segue un corso di economia, del Toro si iscrive ad un corso di recitazione, che presto lo cattura. Appare in un certo numero di produzioni studentesche, una delle quali lo porta al Festival di Arti Drammatiche al Lafayette Theatre di New York, dove decide di trasferirsi dalla Pennsylvania per studiare recitazione alla Square Acting School. Vince una borsa di studio per lo Stella Adler Conservatory e poi si trasferisce a Los Angeles per studiare all'Actor's Circle Theatre grazie al quale ottiene i primi ruoli in serie televisive.\nIl primo ruolo cinematografico \u00e8 in \"Big Top Pee-wee - La mia vita picchiatella\", poi appare in \"007 - Vendetta privata\" e \"Uova d'oro\", ma diventa noto al grande pubblico grazie alla sua interpretazione di Fenster ne \"I soliti sospetti\", con il quale vince l'Independent Spirit Awards. L'anno seguente \u00e8 Benny Dalmau in \"Basquiat\" di Julian Schnabel, che gli vale il suo secondo Independent Spirit Award, e poi interpreta Gaspare Spoglia in \"Fratelli\" di Abel Ferrara. Nel 1998 gira \"Paura e delirio a Las Vegas\" il discusso film di Terry Gilliam che ha diviso la critica e nel 2000 appare in \"Bread and Roses\". Il personaggio di Javier Rodriguez in \"Traffic\" di Steven Soderbergh gli vale il Golden Globe, il Premio dei critici, il Bafta, l'Orso d'argento a Berlino nonch\u00e9 l'Oscar come migliore attore non protagonista nel 2001. Viene nuovamente candidato all'Oscar come migliore attore non protagonista nel 2004 per \"21 grammi\".\nI due film \"Che - Guerriglia\" e \"Che - L'argentino\", entrambi prodotti nel 2008, lo vedono interprete del noto personaggio storico Che Guevara, e valgono il premio per il miglior attore al festival di Cannes 2008. Nel 2011 \u00e8 il primo uomo scelto come protagonista del calendario \"Campari\", fotografato da Michel Comte. Nel 2014 Benicio del Toro interpreta il Collezionista nei film Marvel Studios \"Guardiani della Galassia\", ruolo che aveva gi\u00e0 interpretato nella scena dopo i titoli di coda di '. Nel settembre 2015 venne annunciata la sua partecipazione in '. Nel 2018 presiede la giuria della sezione \"Un Certain Regard\" durante la 71\u00aa edizione del Festival di Cannes. Nel 2018 \u00e8 uno dei protagonisti del film \"Soldado\".\nVita privata.\nDel Toro e Kimberly Stewart hanno una bambina, Delilah, nata il 21 agosto 2011. Il 4 novembre 2011 ha ricevuto la cittadinanza spagnola per i suoi successi artistici e l'ascendenza spagnola.\nDoppiatori italiani.\nNelle versioni in italiano dei suoi film, Benicio del Toro \u00e8 stato doppiato da:\nDa doppiatore \u00e8 sostituito da:"}
{"id": "690463", "revid": "712828", "url": "https://it.wikipedia.org/wiki?curid=690463", "title": "Jon Antilles", "text": ""}
{"id": "690464", "revid": "712828", "url": "https://it.wikipedia.org/wiki?curid=690464", "title": "Thame Cerulian", "text": ""}
{"id": "690465", "revid": "712828", "url": "https://it.wikipedia.org/wiki?curid=690465", "title": "Tsui Choi", "text": ""}
{"id": "690466", "revid": "1318658", "url": "https://it.wikipedia.org/wiki?curid=690466", "title": "AVN Awards", "text": "Gli AVN Awards sono premi cinematografici presentati e sponsorizzati dalla rivista Adult Video News (conosciuta comunemente come \"AVN\") per premiare vari aspetti nell'industria dell'intrattenimento per adulti. Gli AVN Awards comprendono circa 100 categorie, alcune delle quali analoghe a quelle dell'industria cinematografica.\nLa rivista fece la prima cerimonia degli AVN Awards nel febbraio del 1984. Negli anni seguenti i premi assunsero sempre maggior prestigio, fino ad essere considerati l'equivalente degli Oscar del cinema per il settore pornografico. La cerimonia di premiazione avviene ogni anno a gennaio, durante l'AVN Adult Entertainment Expo, a Las Vegas.\nI premi per i video di genere gay fecero parte della stessa cerimonia dal 1986 fino al 1998. A causa dell'aumento delle categorie dal 1999, per valorizzare al meglio la cerimonia di premiazione, AVN decise di organizzare un evento a parte per questo tipo di film, il GayVN Awards.\nDurante l'edizione 2021 l'attrice americana Emily Willis ha stabilito il record di premi vinti in una singola edizione, con nove statuette.\nCategorie.\nPerformer.\nGli AVN Awards che premiano i singoli attori ed attrici sono suddivisi in varie categorie:\nDirector.\nGli AVN Awards che premiano i singoli registi sono suddivisi in varie categorie:\nSex Scene.\nGli AVN Awards delle categorie \"Sex Scene\" premiano gli attori ed attrici per una scena pornografica che \u00e8 nominata la migliore dell'anno. Sono suddivisi in varie categorie:\nMovie.\nGli AVN Awards delle categorie \"Movie\" premiano i film che sono nominati i migliori dell'anno. Sono suddivisi in varie categorie:\nSeries.\nGli AVN Awards delle categorie \"Series\" premiano le serie che sono nominate le migliori dell'anno. Sono suddivisi in varie categorie:\nTechnical.\nGli AVN Awards delle categorie \"Technical\" premiano i film ritenuti migliori in base ad un determinato criterio che riguarda le caratteristiche tecniche come la fotografia e l'editing. Sono suddivisi in varie categorie:\nProduction.\nGli AVN Awards delle categorie \"Production\" premiano i film ritenuti migliori in base ad un determinato criterio che riguarda le scelte di produzione. Sono suddivisi in varie categorie:\nAltri premi.\nDurante la premiazione vengono assegnati anche altri premi di diverso genere. Sono suddivisi in varie categorie:\nHall of Fame.\nLa AVN Hall of Fame \u00e8 una lista onorifica stilata e sponsorizzata dalla rivista AVN che raccoglie tutti i personaggi che hanno contribuito alla nascita e alla crescita dell'industria dell'intrattenimento per adulti moderna."}
{"id": "690467", "revid": "161374", "url": "https://it.wikipedia.org/wiki?curid=690467", "title": "Carri leggeri Vickers", "text": ""}
{"id": "690468", "revid": "712828", "url": "https://it.wikipedia.org/wiki?curid=690468", "title": "Thracia Cho-Leem", "text": ""}
{"id": "690469", "revid": "712828", "url": "https://it.wikipedia.org/wiki?curid=690469", "title": "Ur-Sema Du", "text": ""}
{"id": "690470", "revid": "633110", "url": "https://it.wikipedia.org/wiki?curid=690470", "title": "Tankette", "text": "Il tankette era un mezzo corazzato cingolato dotato di corazzatura sottile, utilizzato come veicolo da combattimento molto simile a un piccolo carro armato ma delle dimensioni di un'automobile. Veniva prevalentemente impiegato come veicolo di supporto per la fanteria e da ricognizione.\nI \"tankette\" furono progettati e costruiti da diversi paesi a cavallo tra gli anni venti e trenta fino ai primi anni quaranta e combatterono, con scarso successo, durante la seconda guerra mondiale. La vulnerabilit\u00e0 e la scarsezza della corazzatura, a confronto con la massiccia evoluzione di carri sempre pi\u00f9 grandi e pesantemente corazzati, portarono all'abbandono dello sviluppo dei \"tankette\" gi\u00e0 prima della fine del conflitto.\nCaratteristiche.\nQuesti mezzi erano progettati per essere utilizzati da uno, al massimo due uomini, spesso costretti a rimanere piegati all'interno del veicoli. Alcuni modelli non erano equipaggiati con una torretta girevole, e l'equipaggiamento offensivo era spesso sostenuto da una o due mitragliatrici che uscivano direttamente dallo scafo del carro. I \"tankette\" erano inoltre significativamente pi\u00f9 piccoli di un carro armato leggero e spesso non possedevano delle armi anticarro. Solo raramente e soprattutto per gli ultimi modelli, furono dotati di cannoncini da 20 mm o lanciagranate.\nStoria.\nOrigini e utilizzatori.\nLa Gran Bretagna svilupp\u00f2 per prima tale modello di veicolo militare con la progettazione del Carden Loyd tankette, considerato il precursore e il modello classico su cui si svilupparono gli altri modelli stranieri. Pochi Carden Loyd tankette furono utilizzati in combattimento: nonostante il successo del progetto, pi\u00f9 fortuna ebbe il suo successore, l'Universal Carrier.\nIn Italia il Regio Esercito equipaggi\u00f2 tre divisioni corazzate e tre divisioni \"celere\" con i \"tankette\" CV33 e CV35. Il primo modello fu utilizzato in larga misura durante l'invasione italiana dell'Etiopia e la guerra civile spagnola, ma anche durante la seconda guerra mondiale, durante la quale i soldati italiani utilizzarono i CV33 e CV35 in molti dei teatri di guerra in cui l'esercito italiano fu impiegato.\nIn Francia venne costruito nel 1930 l'\"Automitrailleuse de Reconnaissance\", essenzialmente un tankette ma specificamente pensato per operazioni di ricognizione in testa alle unit\u00e0 principali. \nL'Esercito imperiale giapponese fu uno dei maggiori produttori e utilizzatori di tankette: tra 1932 e 1944 immise in servizio oltre tra Type 92 Jy\u016b-Sokosha, Type 94 TK e Type 97 Te-Ke, l'ultimo dei quali armato con un pezzo del calibro di 37 mm. L'elevato livello di produzione e l'alto numero di modelli progettati fu giustificato soprattutto dal ruolo che questi piccoli carri avrebbero dovuto avere nelle operazioni in ambienti tropicali e nelle foreste equatoriali. Durante la seconda guerra mondiale per\u00f2 anche i tankette giapponesi si rivelarono inutili in combattimento: la maggior parte di essi furono riconvertiti in trattori d'artiglieria e utilizzati dalle unit\u00e0 logistiche.\nAbbandono del progetto.\nIl concetto di questo tipo di carro armato fu rapidamente abbandonato dopo le scarse capacit\u00e0 registrate durante il secondo conflitto mondiale. Questi piccoli carri erano troppo vulnerabili e assolutamente inadatti alla guerra corazzata e alle armi anticarro, ma furono utilizzati ampiamente alla stregua di autoblindo con compiti di ricognizione o trasporto materiali.\nNonostante tutto, e con le dovute modifiche, durante la guerra del Vietnam l'esercito statunitense progett\u00f2 l'M50 Ontos, un veicolo simile che ebbe un apprezzabile successo, e negli anni '90 l'esercito tedesco riprese il concetto dei \"tankette\" nella costruzione di un piccolo veicolo corazzato, il Wiesel. Utilizzato dalla Bundeswehr, il Wiesel \u00e8 stato introdotto a favore delle truppe aviotrasportate che in questo modo avrebbero potuto utilizzare nei primi momenti dell'atterraggio in territorio nemico un veicolo avio-lanciabile con possibilit\u00e0 di ricognizione veloce e corazzatura protettiva per le armi automatiche. Funzione simile fu quella che i sovietici diedero al T-27 durante la seconda guerra mondiale."}
{"id": "690471", "revid": "712828", "url": "https://it.wikipedia.org/wiki?curid=690471", "title": "Vo'ren Faalo", "text": ""}
{"id": "690472", "revid": "363629", "url": "https://it.wikipedia.org/wiki?curid=690472", "title": "Stabilizzatore d'immagine", "text": "Lo stabilizzatore d'immagine \u00e8 un sistema che permette l'acquisizione di immagini e video senza il tremolio involontario creato dalla mano o dalla respirazione dell'operatore, donando alle immagini una nitidezza maggiore rispetto ad una foto o ripresa effettuata senza questo sistema, soprattutto quando si utilizzano degli zoom potenti e dei tempi di apertura dell'otturatore abbastanza lunghi. Lo stabilizzatore d'immagine viene usato sia nelle fotocamere che nelle videocamere di ultima generazione; esso pu\u00f2 essere ottico o digitale e si pu\u00f2 trovare all'interno del dispositivo o abbinato ad un obiettivo supplementare (soprattutto nella fotografia reflex).\nStabilizzatore ottico.\nLo stabilizzatore ottico funziona mediante un sistema meccanico, tramite un giroscopio che muove le lenti assecondando i movimenti involontari della mano in modo da controbilanciare lo spostamento. Questo sistema pu\u00f2 essere costituito anche da una sola lente che, spostandosi, corregge l'asse ottico dell'immagine riducendo la sfocatura o tremolio.\nSi tratta di un sistema sofisticato e complesso, che in genere fa lievitare il prezzo dell'apparecchio.\nEsso pu\u00f2 essere parte di un sistema ottico di un dispositivo o di un obiettivo supplementare che si pu\u00f2 abbinare ad una fotocamera di tipo reflex o reflex digitale.\nStabilizzatore digitale.\nLo stabilizzatore digitale \u00e8 costituito da un processore dotato di un apposito software di elaborazione delle immagini, preinstallati sul dispositivo.\nQuesto tipo di stabilizzatore funziona solo su apparecchi digitali, siano essi videocamere o fotocamere.\nSi tratta di un sistema meno costoso da realizzare rispetto agli stabilizzatori ottici, in quanto non necessita di una parte meccanica. Tuttavia \u00e8 per sua natura meno efficace e preciso dello stabilizzatore ottico.\nUtilizzo dello stabilizzatore.\nLo stabilizzatore si pu\u00f2 usare in svariati casi e situazioni in cui ci serve un'immagine abbastanza ferma.\nDi certo uno stabilizzatore non pu\u00f2 sostituire l'uso di un treppiedi in quanto non consente tempi di ripresa elevati e una ripresa perfettamente immobile. Ma in molte situazioni permette di scattare delle foto o riprese ottimali in cui, per comodit\u00e0 o per necessit\u00e0, non possiamo utilizzare il treppiedi.\nBisogna sempre ricordarsi che i sistemi di stabilizzazione funzionano per minimi movimenti del dispositivo e per tempi di apertura consigliabilmente non inferiori a 1/20 di secondo.\nImpieghi.\nIl primo stabilizzatore d'immagine \u00e8 presente nel mercato dal 1995 con l'obiettivo EF della Canon e sta conquistando sempre pi\u00f9 rapidamente il consenso di molte case produttrici di videocamere, fotocamere e obbiettivi.\nInizialmente questo sistema era montato su dispositivi molto professionali e performanti, successivamente su apparecchi semi professionali, decretandone un grande successo (come la serie FZ delle Lumix di Panasonic), e attualmente anche su videocamere pi\u00f9 economiche e fotocamere compatte. Inoltre, moltissimi smartphone (anche quelli pi\u00f9 economici) sono dotati di uno stabilizzatore di immagine digitale; i modelli pi\u00f9 costosi o che puntano molto sulla qualit\u00e0 del comparto foto hanno anche uno stabilizzatore ottico oltre a quello digitale.\nNomenclature.\nOgni casa produttrice di dispositivi di acquisizione immagini ha sentito sempre pi\u00f9 forte il bisogno di personalizzare il nome del proprio stabilizzatore creando nuove sigle.\nLe pi\u00f9 importanti sono:"}
{"id": "690473", "revid": "712828", "url": "https://it.wikipedia.org/wiki?curid=690473", "title": "Micah Giiett", "text": ""}
{"id": "690475", "revid": "712828", "url": "https://it.wikipedia.org/wiki?curid=690475", "title": "Dass Jennir", "text": ""}
{"id": "690476", "revid": "339392", "url": "https://it.wikipedia.org/wiki?curid=690476", "title": "Carro AMR", "text": ""}
{"id": "690477", "revid": "712828", "url": "https://it.wikipedia.org/wiki?curid=690477", "title": "Jmmaar", "text": ""}
{"id": "690478", "revid": "712828", "url": "https://it.wikipedia.org/wiki?curid=690478", "title": "Coleman Kcaj", "text": ""}
{"id": "690479", "revid": "599013", "url": "https://it.wikipedia.org/wiki?curid=690479", "title": "Hazem Emam", "text": "\u00c8 soprannominato lo \"Zico delle Piramidi\".\nBiografia.\nNacque in una famiglia legata al calcio: il padre Hamada Emam era stato un attaccante dello Zamalek mentre il nonno Yehia Emam era un portiere che aveva partecipato con l'Egitto alle Olimpiadi londinesi del 1948.\nCarriera.\nNel 1993 esord\u00ec con la prima squadra dello Zamalek e nel 1996 disput\u00f2 la Coppa d'Africa con la sua Nazionale: le buone prestazioni sfoggiate lo fecero apparire in patria come una sorta di eroe nazionale.\nPoco dopo venne acquistato dall'Udinese in prestito oneroso a 50 milioni di lire con diritto di riscatto fissato a 390 milioni. Nella prima stagione disput\u00f2 4 spezzoni di partita; esord\u00ec contro il ma divenne famoso suo malgrado quando, durante la sfida col del 27 ottobre 1996, subentr\u00f2 a M\u00e1rcio Amoroso ma venne a sua volta sostituito dopo soli sette minuti: al momento del cambio Hazem pianse, commuovendo l'Italia intera.\nEbbe per\u00f2 un'occasione di riscatto la domenica seguente quando, durante il match contro la , propizi\u00f2 la rete di Paolo Poggi che valse la vittoria per 2-1. Tuttavia non riusc\u00ec a far breccia nei pensieri del tecnico Alberto Zaccheroni (che lo considerava un interno sinistro, mentre l'egiziano aveva sempre giocato al centro) e da novembre in poi solc\u00f2 i terreni di gioco solo altre due volte.\nNella stagione seguente scese in campo in 7 occasioni e nel 1998 venne ceduto in prestito per due stagioni agli olandesi del De Graafschap, in cui riusc\u00ec a incidere ed essere titolare. Dal gennaio 2001 torn\u00f2 in Egitto nelle file dell'Al-Zamalek e vi rimase fino al 2008, anno in cui si ritir\u00f2 dal calcio giocato; in seguito, divenne dirigente del team e prov\u00f2 ad assumere il suo vecchio mister Zaccheroni come allenatore.\nStatistiche.\nPresenze e reti nei club.\n\"Statistiche aggiornate al 30 giugno 2008.\""}
{"id": "690481", "revid": "712828", "url": "https://it.wikipedia.org/wiki?curid=690481", "title": "Maks Leem", "text": ""}
{"id": "690482", "revid": "712828", "url": "https://it.wikipedia.org/wiki?curid=690482", "title": "Jai Maruk", "text": ""}
{"id": "690483", "revid": "712828", "url": "https://it.wikipedia.org/wiki?curid=690483", "title": "T'ra Saa", "text": ""}
{"id": "690485", "revid": "712828", "url": "https://it.wikipedia.org/wiki?curid=690485", "title": "Ranik Solusar", "text": ""}
{"id": "690488", "revid": "446353", "url": "https://it.wikipedia.org/wiki?curid=690488", "title": "Urina", "text": " \nL'urina od orina \u00e8 il prodotto finale della escrezione del rene attraverso la quale vengono eliminati dall'organismo i prodotti metabolici (scorie dannose, soprattutto urea) presenti nel sangue. Essa fluisce nella pelvi renale, quindi nell'uretere e si raccoglie nella vescica, organo cavo preposto al suo accumulo. L'emissione di urina avviene poi attraverso l'uretra, e viene definita minzione. Nel linguaggio medico le urine emesse in un definito arco temporale prendono il nome di diuresi.\nMedicina.\nL'urina \u00e8 il prodotto finale dell'escrezione dei reni, che hanno la funzione di mantenere l'equilibrio idrominerale e acido-base del sangue. Il valore del pH \u00e8 variabile in condizioni fisiologiche (acida durante la notte e alcalina dopo alimentazione mista) e patologiche, ; in condizioni normali varia in un intervallo tra 5,0 e 7,0, in funzione anche della dieta.\nNell'uomo sano l'urina \u00e8 un liquido limpido, giallo paglierino in condizioni normali, giallo citrino nelle urine concentrate; la colorazione \u00e8 dovuta all'urocromo, pigmento derivato probabilmente dalla degradazione delle proteine tissutali.\nDal punto di vista microbiologico l'urina era tradizionalmente considerata sterile; alcuni studi, tuttavia, usando tecniche non convenzionali di coltura batterica, hanno dimostrato l'esistenza di una flora batterica residente nella vescica.\nLa densit\u00e0 \u00e8 pari a 1015\u20131025\u00a0kg/m\u00b3. La quantit\u00e0 di urina prodotta \u00e8 estremamente variabile, in quanto la percentuale di acqua dipende dalla somma dei processi di filtrazione, che avvengono nei glomeruli renali, e di riassorbimento, che avvengono invece nei tubuli renali; in una persona sana l'eliminazione di acqua con le urine dipende dalla quantit\u00e0 di liquidi introdotti (con alimenti e bevande) e persi (sudorazione, feci, vapore acqueo nell'aria espirata, ecc.). Una persona adulta produce giornalmente, in media, una quantit\u00e0 di urine compresa fra 500 mL e 2500 mL. Sebbene anche in persone sane sia possibile osservare valori esterni a questi limiti, per convenzione si parla di oliguria (\"poche urine\") per quantit\u00e0 giornaliere inferiori al limite minimo e analogamente di poliuria (\"molte urine\") per quantit\u00e0 superiori al limite massimo.\nL'espulsione di urea consente di eliminare le scorie in modo da comportare una perdita d'acqua molto piccola. Se l'ammoniaca fosse mandata ai nefroni direttamente, per non produrre gravi danni essa dovrebbe essere molto pi\u00f9 diluita.\nL'espulsione di urina non \u00e8 l'unico mezzo con cui perdiamo liquidi corporei: oltre al sudore, infatti, circa mezzo litro viene disperso con la ventilazione (fino a 500 mL senza attivit\u00e0 fisica), mentre in media 250\u00a0cm\u00b3 di acqua al giorno vengono espulsi con le feci. Viceversa, all'incirca mezzo litro d'acqua viene prodotto quotidianamente grazie alle reazioni biochimiche (H2O endogena), per esempio dalla beta ossidazione dei lipidi.\nComposizione.\nUn litro di urina \u00e8 composto da:\nSoglia renale.\n\u00c8 la concentrazione di glucosio nel sangue (glicemia) massima alla quale il rene \u00e8 in grado di riassorbire totalmente il glucosio, pari a 180\u00a0mg/dl (glicemia normale 70\u2013120\u00a0mg/dl). Sopra questa concentrazione il glucosio passa nelle urine (glicosuria), richiamando acqua; questo richiamo massivo d'acqua determina poliuria e possibile disidratazione. La comparsa di poliuria, specie se accompagnata da un aumento della sete (polidipsia), deve indurre ad indagare sulla possibile presenza di diabete.\nPercorso dell'urina.\nL'urina, derivante dalla filtrazione attraverso i reni, si presenta come sostanza liquida nella vescica urinaria, per poi essere espulsa dall'uretra.\nPatologia.\nAlterazioni del colore.\nLe urine possono assumere molte colorazioni a seconda dello stato patologico in cui versa il paziente:"}
{"id": "690489", "revid": "2519", "url": "https://it.wikipedia.org/wiki?curid=690489", "title": "Stor-Elvdal", "text": " \nStor-Elvdal \u00e8 un comune norvegese della contea di Innlandet, distretto di \u00d8sterdalen. Ha una popolazione di 2530 abitanti e la lingua ufficiale adottata \u00e8 il norvegese bokm\u00e5l. Il nome degli abitanti \u00e8 \"storelvd\u00f8ler\".\nStoria.\nIl nome di Stor-Elvdal risale al norreno \"Elfardalr\".La prima parte del termine deriva da \"elfr\", \"fiume\", riferito al Glomma, mentre l'ultima parte deriva da \"dalr\", \"valle\".\nL'aggiunta dell'aggettivo \"stor\"- (grande) fu aggiunto in tempi recenti per distinguerlo dal comune di \"Lille Elvedalen\" (oggi Alvdal). Nel medioevo le due localit\u00e0 erano distinte in \"ytre\" (esterno) e \"\u00f8vre\" (superiore)\nNel 1965 il comune di Sollia, fino ad allora indipendente, con i suoi 365 abitanti venne incorporato a Stor-Elvdal, che fino ad allora aveva 3808 abitanti. Precedentemente, Sollia faceva parte del comune di Ringebu, ma nel 1864 divenne indipendente e nel 1890 fu trasferito dalla contea di Oppland all'Hedmark - contea soppressa dal 2020, quando Oppland e Hedmark sono state unite nella contea di Innlandet.\nGeografia.\nConfini e conformazione fisica.\nIl comune confina a nord con Folldal e Alvdal, a est con Rendalen, a sud con \u00c5mot, a sud-ovest con Ringsaker, a ovest con \u00d8yer e Ringebu, mentre a nord-ovest confina con S\u00f8r-Fron.\nIl territorio si allunga in direzione nord-sud per quasi tutta la valle di \u00d8sterdalen, dal fiume Hovda (sud), sulla confluenza tra l'Atna e e il Glomma (qui chiamato \"Gl\u00e5ma\"), fino al villaggio di Atna a nord-est. La parte superiore dell'Atndalen un tempo faceva parte del comune di Sollia.\nLa maggior parte di Stor-Elvdal consiste in montagne e foreste. Il comune possiede circa 1000\u00a0km\u00b2 di zona boschiva e km\u00b2 di montagne. Quasi l'intera zona montuosa si estende a ovest, in maniera ininterrotta dall'altopiano di Hedmarksvidda a sud fino a Rondane a nord. A est si trovano le colline boscose di Rendalen.\nLa cima pi\u00f9 alta \u00e8 Gravskardh\u00f8gda, a 1767 m.\nFiumi.\nStor-Elvdal \u00e8 attraversato da due fiumi, che la dividono in due parti a est ed a ovest. Il Glomma \u00e8 il pi\u00f9 grande e scorre nella valle principale, mentre l'Atna si trova nell'Atndalen. \nAffluenti del Glomma sono l'Hovda, il S\u00f8kkunda, il Neta, l'Imsa, il Trya, il Kjem\u00e5a, il Tresa e il Bj\u00f8ra\u00e5. Affluenti dell'Atna sono il Storgryta, il Veslegryta e Setninga. Il comune possiede anche alcuni laghi. Il principale \u00e8 l'Atnsj\u00f8en, condiviso con altri due comuni. Altri laghi sono il Setningssj\u00f8en, Myklebysj\u00f8en e il S\u00f8kkundsj\u00f8ene.\nTerritorio.\nLungo i due fiumi principali si trova l'unica zona coltivabile di Stor-Elvadal, circa 95\u00a0km\u00b2. Koppang \u00e8 il centro amministrativo del comune e anche l'unica area urbanizzata, con 1157 abitanti. Il nome indica un luogo in cui, gi\u00e0 nel medioevo, si trovava un mercato (\"kaupangr\") e un'antica chiesa di cui si sono trovati recentemente dei resti. Secondo una leggenda, questa chiesa fu distrutta da un'inondazione che ne port\u00f2 i tronchi fino a Kirkemoen, dove si incagliarono a riva formando una croce. In questo posto venne innalzata una chiesa dedicata a San Michele. Anticamente la popolazione abitava lungo il fiume, ma a causa di diverse alluvioni inizi\u00f2 a spostarsi verso i lati della valle, dove appunto Koppang si svilupp\u00f2.\nLa lunghezza totale del comune, in linea d'aria, \u00e8 di 105\u00a0km.\nComunicazioni e servizi.\nLa strada nazionale Riksvei 3 attraversa la valle da \u00d8sterdalen (Alvdal) fino a Rena (\u00c5mot) e prosegue in direzione nord verso Hanestad, a soli 90\u00a0km da Stor-Elvdal. La strada provinciale Fylksvei 219 porta verso Sollia, dove si incrocia con la Fylksvei 27, che va da Enden a Ringebu attraverso il Gudbrandsdalen. Un'altra strada importante \u00e8 la Fylksvei 30 che va da Rendalen a Koppang.\nSul Kjem\u00e5a, un affluente del Glomma, si trova una delle centrali elettriche pi\u00f9 antiche della zona, costruita nel 1905.\nFerrovie.\nLa linea ferroviaria R\u00f8rosbanen arriv\u00f2 a Koppang nel 1875. Segue la rotta da Hamar-R\u00f8ros a Trondheim attraverso l'intero comune ed effettua sei fermate, le pi\u00f9 numerose per un singolo comune. Le fermate sono Steinvik, Opphus, Evenstad, Stai, Koppang e Atna. Per attraversare il comune impiega un'ora.\nScuole.\nKoppang possiede una biblioteca, situata nel centro di Koppang, e inoltre ha cinque scuole:\nCultura e scuole.\nGli edifici pi\u00f9 antichi di Stor-Elvdal sono la Sollia kirke, una chiesa di legno (\"stavkirke\") di et\u00e0 barocca, la Strand kirke (1863) e la Stor-Elvdal kirke, una chiesa ottogonale del 1821 che per le sue dimensioni viene spesso chiamata \"Cattedrale dell'\u00d8sterdalen\" (\"\u00d8sterdalskatedralen\"). Da Koppang passava la \"Gamle Kongevei\" (\"Antica strada del Re\"), una vecchia strada di pellegrinaggio che portava a Trondheim. \nSul territorio si trova un discreto numero di minoranze, di prima e seconda generazione:"}
{"id": "690491", "revid": "174925", "url": "https://it.wikipedia.org/wiki?curid=690491", "title": "Carro Chevalier", "text": ""}
{"id": "690492", "revid": "75142", "url": "https://it.wikipedia.org/wiki?curid=690492", "title": "Stor Elvdal", "text": ""}
{"id": "690496", "revid": "339392", "url": "https://it.wikipedia.org/wiki?curid=690496", "title": "Carro Cruiser A9/A10", "text": ""}
{"id": "690499", "revid": "6923", "url": "https://it.wikipedia.org/wiki?curid=690499", "title": "Dutton World Speedwords", "text": "Le Dutton World Speedwords sono una lingua ausiliaria internazionale e un sistema di stenografia, inventate da Reginald J. G. Dutton nella prima met\u00e0 del Novecento.\nLe Speedwords utilizzano l'alfabeto latino per la composizione delle parole; le parole frequenti sono pi\u00f9 corte di quelle di uso sporadico. Il vocabolario delle Speedwords \u00e8 composto da meno di 400 \"radicali\" (i lemmi base del linguaggio, della lunghezza di 2 o 3 lettere). I concetti diversi dai \"radicali\" sono espressi tramite composti o prefissi/suffissi.\nPer esempio il verbo \"rispondere\" (\"axo\") \u00e8 un composto del radicale \"ax\" (\"chiedere\") pi\u00f9 il suffisso contrario \"-o\".\n\"Vocabolario\" (\"comot\") \u00e8 invece \"co\" (collezione) unito a \"mot\" (parola).\nNelle intenzioni di Dutton la duplice utilit\u00e0 delle Speedwords avrebbe dovuto aiutarne la diffusione. Nella realt\u00e0 il sistema non attir\u00f2 l'attenzione del grande pubblico, anche se nel XXI secolo il numero di utilizzatori di questo linguaggio per comunicazioni telematiche \u00e8 in crescita."}
{"id": "690501", "revid": "339392", "url": "https://it.wikipedia.org/wiki?curid=690501", "title": "Cruiser A9 (carro armato)", "text": ""}
{"id": "690503", "revid": "466539", "url": "https://it.wikipedia.org/wiki?curid=690503", "title": "Inti Raimi", "text": "Inti Raimi (in quechua \"Festa del Sole\", talvolta trascritto come Inti Raymi) \u00e8 una cerimonia religiosa incaica in onore di Inti, il dio-sole. Segna il solstizio d'inverno nelle Ande dell'emisfero australe. La ricorrenza si celebra il 24 giugno di ogni anno nella fortezza di Sacsayhuam\u00e1n (a 2\u00a0km da Cusco).\nDurante l'epoca degli inca, Inti Raimi era la pi\u00f9 importante delle quattro feste celebrate a Cusco, secondo quanto riporta Garcilaso de la Vega (detto \"l'Inca\"), e indicava l'inizio dell'anno e l'origine mitologica del popolo Inca. Durante i 9 giorni di festeggiamenti si facevano balli e sacrifici. L'ultima festa di Inti Raimi alla presenza dell'Imperatore Inca fu tenuta nel 1535. Nel 1572 la festa fu proibita dal Vicer\u00e9 Francisco de Toledo, essendo considerata una cerimonia pagana, contraria alla fede cattolica; da allora fu celebrata clandestinamente. Nel 1944 Faustino Espinoza Navarro effettu\u00f2 una ricostruzione storica dell'Inti Raimi, basata sulla cronaca di Garcilaso de la Vega, riferita unicamente alla cerimonia religiosa. Da allora, la cerimonia \u00e8 tornata ad essere un evento pubblico con un forte richiamo turistico.\nStoria.\nAll'epoca degli Inca, questa cerimonia si teneva nella piazza Aucaypata, oggi piazza d'armi di Cusco, e vi partecipava l'intera popolazione della citt\u00e0, a volte circa centomila persone. Naturalmente, con l'arrivo degli spagnoli fu soppressa. Il 24 giugno, solstizio d'inverno, il Sole si trova nel punto di massima distanza dalla Terra. All'epoca degli Inca, questo aveva un'importanza fondamentale, essendo l'inizio del nuovo anno associato alla nascita dell'etnia inca. Garcilaso de la Vega ci dice che questa era la festa pi\u00f9 importante, alla quale partecipavano \"\"i curacas, i vassalli di tutto l'impero [...] con gli abiti pi\u00f9 eleganti che avevano\". La preparazione era rigorosa, nei \"tre giorni precedenti non mangiavano che un po' di mais bianco, crudo, qualche erba che chiamano ch\u00facam e semplice acqua. In tutto questo tempo, in tutta la citt\u00e0, non si accendeva il fuoco e ci si asteneva dal giacere con le proprie mogli\". Per la cerimonia le vergini del Sole preparavano dei panini di mais.\nIn questo giorno, il sovrano e i suoi parenti aspettavano, scalzi, il sorgere del Sole nella piazza: accovacciati (\"che per questi indios \u00e8 come mettersi in ginocchio\"\", attesta il cronista), con le braccia aperte e dando baci nell'aria, accoglievano l'astro regale. Quindi l'\"Inca\", con due bicchieri d'oro, brindava con la \"chicha\": dal bicchiere di sinistra bevevano i suoi parenti, mentre quello di destra era rovesciato in una giara d'oro. Poi si recavano al Corichancha ed adoravano il Sole. I \"curacas\" presentavano le offerte che avevano portato dalle proprie terre e poi il corteo tornava nella piazza, dove si celebrava il sacrificio del bestiame davanti al fuoco nuovo, acceso usando come specchio il bracciale d'oro del sommo sacerdote. La carne degli animali veniva divisa tra tutti i presenti, insieme a una gran quantit\u00e0 di \"chicha\", durante tutti i nove giorni di festeggiamenti che seguivano.\nIl moderno Inti Raimi.\nOggi, l'Inti Raimi ha un carattere differente, e non potrebbe essere altrimenti: \u00e8 uno spettacolo indirizzato tanto ai turisti quanto agli abitanti di Cusco, per i quali \u00e8 un punto di riferimento per la coscienza locale, motivo questo per cui suscita un tale massiccio interesse e partecipazione. La rappresentazione, partecipata da migliaia di persone, inizia di fronte al Coricancha, dove l'\"Inca\" invoca il Sole. Intanto gli spettatori aspettano nella spianata del \"Sacsayhuam\u00e1n\", verso la quale il corteo si sposta immediatamente. Il corteo entra in scena con dei gruppi di persone, che rappresentano gli abitanti delle quattro nazioni, che si alternano nel portare l'\"Inca\" sulla sua lettiga.\nLa sceneggiatura della rappresentazione fu scritta in lingua quechua da Faustino Espinoza Navarro, il quale per molti anni interpret\u00f2 il ruolo dell'\"Inca\". I partecipanti prendono molto seriamente il proprio ruolo, e lo spettacolo \u00e8 uno sprizzare di colori, musica e danze. La nuova festa di Inti Raimi, con oltre sessant'anni di esistenza, \u00e8 ormai parte integrante della vita di Cuzco. Non soltanto \u00e8 il momento centrale del mese di giugno nella citt\u00e0, ma la sua fama ha oltrepassato i confini peruviani ed \u00e8 stata un esempio per dare nuova vita a molte feste dell'identit\u00e0 nazionale, come il \"S\u00f3ndor Raymi\", messo in scena nella citt\u00e0 di Andahuaylas."}
{"id": "690508", "revid": "2175", "url": "https://it.wikipedia.org/wiki?curid=690508", "title": "Fare le corna", "text": ""}
{"id": "690509", "revid": "26259733", "url": "https://it.wikipedia.org/wiki?curid=690509", "title": "Guerra civile tra Ottaviano e Marco Antonio", "text": ""}
{"id": "690525", "revid": "339392", "url": "https://it.wikipedia.org/wiki?curid=690525", "title": "Difesa moderna", "text": ""}
{"id": "690528", "revid": "34928", "url": "https://it.wikipedia.org/wiki?curid=690528", "title": "Antichit\u00e0", "text": ""}
{"id": "690531", "revid": "124842685", "url": "https://it.wikipedia.org/wiki?curid=690531", "title": "Marcia Gay Harden", "text": "Biografia.\nDopo essere salita alla ribalta grazie al film \"Crocevia della morte\" dei fratelli Coen (1990), ha ricevuto il plauso della critica nel 2001 per la sua magistrale interpretazione della pittrice Lee Krasner nel film biografico \"Pollock\", per cui ha vinto l'Oscar alla miglior attrice non protagonista alla sua prima candidatura. \u00c8 stata nuovamente candidata nella medesima categoria nel 2004 per il film diretto da Clint Eastwood \"Mystic River\". \nSul piccolo schermo ha ricevuto due candidature ai Premi Emmy per i ruoli nella serie \"Law &amp; Order - Unit\u00e0 vittime speciali\" e nel film televisivo \"Il coraggio di Irena Sendler\", ma viene anche ricordata per essere stata la protagonista di \"Code Black\" e per la sua partecipazione ne \"Le regole del delitto perfetto\". Attiva anche in campo teatrale e specialmente a Broadway, nel 2009 si \u00e8 aggiudicata il Tony Award alla miglior attrice protagonista in un'opera teatrale per la commedia drammatica di Yasmina Reza \"Le Dieu du Carnage\".\nDoppiatrici italiane.\nNelle versioni in italiano dei suoi lavori, Marcia Gay Harden \u00e8 stata doppiata da:"}
{"id": "690535", "revid": "287204", "url": "https://it.wikipedia.org/wiki?curid=690535", "title": "Russula vesca", "text": "\"Russula vesca\" Fr., Anteckn. Sver. \u00c4tl. Svamp.: 51 (1836)\nDescrizione della specie.\nCappello.\n5-10 cm di diametro, prima convesso, poi a maturit\u00e0 piano o con leggera depressione centrale,\nLamelle.\nFitte, spesso biforcate all'inserzione con il gambo, leggermente decorrenti, biancastre poi crema, macchiate di ruggine in vecchiaia.\nGambo.\n6-8 x 1,5-2,5 cm, sodo, biancastro, cilindrico, di solito pi\u00f9 attenuato alla base, pieno poi spugnoso.\nCarne.\nBianca, soda, tende ad ingiallirsi fino a macchiarsi di bruno al tatto e con l'et\u00e0.\nHabitat.\nFungo simbionte, fruttifica nei boschi di latifoglia e aghifoglia, da fine inizio estate ad inizio autunno.\nCommestibilit\u00e0.\nOttima.\nEtimologia.\nDal latino \"vescus\" = mangereccio, per la sua commestibilit\u00e0."}
{"id": "690549", "revid": "399", "url": "https://it.wikipedia.org/wiki?curid=690549", "title": "Universit\u00e0 degli Studi di Basilicata", "text": ""}
{"id": "690559", "revid": "1318658", "url": "https://it.wikipedia.org/wiki?curid=690559", "title": "Norrk\u00f6ping", "text": "Norrk\u00f6ping \u00e8 una citt\u00e0 della Svezia centro-orientale, nell'\u00d6sterg\u00f6tland. Ha una popolazione di abitanti, ma nell'intera municipalit\u00e0 si arriva a abitanti (2006).\nGeografia fisica.\nNorrk\u00f6ping si affaccia sul Mar Baltico nel golfo di Br\u00e5viken in corrispondenza della foce del fiume Motala str\u00f6m, emissario principale del lago V\u00e4ttern.\nStoria.\nLa prima citazione della citt\u00e0 in un documento ufficiale risale al 1283 quando Sofia di Danimarca (moglie di Valdemaro I di Svezia) don\u00f2 i diritti di pesca del salmone al monastero di Sk\u00e4nninge, l'ottenimento dello status di citt\u00e0 avvenne all'inizio del XIV secolo anche se il primo documento scritto (firmato da Alberto di Svezia e custodito nell'archivio cittadino) \u00e8 datato 1384.\nAll'inizio del XVII secolo vi fu una rapida espansione dovuta all'installazione di alcune fabbriche tessili costruite su iniziativa di Louis de Geer, un emigrante belga. Nel 1790 il numero di abitanti era pari a . La citt\u00e0 bruci\u00f2 di nuovo nel 1655 e di nuovo nel 1719 durante il saccheggio russo del 1719-21, quando i russi la bruciandola la rasero al suolo. Le pietre del castello di Johannisborg furono usate per costruire nuove case e oggi ne rimangono solo poche pietre.\nNel corso del XVIII secolo fu ricostruita e diverse industrie vi si insediarono: negli anni Quaranta del Settecento, Norrk\u00f6ping vantava tre zuccherifici; nel 1750 fu fondata l'influente industria dello snus su larga scala. In questo periodo di edificarono le chiese cittadine di Saint Olof e Saint Hedvig e molte altre vecchie case. Nel 1762 fu fondato in citt\u00e0 il primo teatro in Svezia fuori Stoccolma, l'Egges Teater.\nL'importanza di Norrk\u00f6ping rifior\u00ec. Nel 1769 vi si riun\u00ec il Riksdag svedese. Nel 1800 il re Gustavo IV di Svezia fu incoronato nella chiesa di Saint Olof.\nTra la fine del XVIII e l'inizio del XIX secolo, Norrk\u00f6ping era una delle tre citt\u00e0 svedesi in cui gli ebrei potevano vivere. \nLa citt\u00e0 sub\u00ec nuovamente gli incendi nel 1822 e nel 1826. Successivamente le case di legno furono bandite. Nel 1841 fu avviata un'industria navale come filiale della Motala Verkstad di Motala. Nel 1850 l'industria contava oltre 600 dipendenti, rendendola all'epoca la pi\u00f9 grande industria navale svedese. Durante il restante XIX secolo, le industrie continuarono ad espandersi. L'area presso il torrente Motala fu ulteriormente sviluppata con la costruzione di una raffineria di semi di cotone e nel 1854 fu costruita una cartiera, specializzata nella carta per i giornali, che ancora oggi esporta a clienti in tutto il mondo.\nAnche l'industria, soprattutto quella tessile, si espanse nel XX secolo. Nel 1950 un totale di 54 stabilimenti occupavano dipendenti in citt\u00e0. Nel 1956, tuttavia, 18 erano stati chiusi a causa della concorrenza dei paesi esteri con salari inferiori, come l'Italia e il Giappone. Nel 1970 erano rimasti solo 10 stabilimenti e dipendenti. In quell'anno, la famosa cartiera Holmen, con i suoi 350 anni di storia, annunci\u00f2 la chiusura e altre 900 persone furono licenziate. Per dare impulso alla occupazione, diverse autorit\u00e0 governative sono state trasferite a Norrk\u00f6ping da Stoccolma. \nNorrk\u00f6ping sta assistendo ad una rinascita negli ultimi anni come centro di cultura ed istruzione.\nEconomia.\nL'energia idroelettrica fornita dal fiume e l'ottimo porto sono stati fondamentali nello sviluppo di questa citt\u00e0, conosciuta soprattutto per la sua industria tessile, di cui ha una radicata tradizione. Nel tempo le sono stati attributi due soprannomi: la \"Manchester svedese\" e la \"Pechino svedese\".\nInfrastrutture e trasporti.\nLa citt\u00e0 \u00e8 servita da una rete tranviaria di trasporto pubblico inaugurata nel 1904 e lo scalo ferroviario principale \u00e8 la Stazione centrale di Norrk\u00f6ping.\nSport.\nCalcio.\nLa squadra principale della citt\u00e0 \u00e8 l'IFK Norrk\u00f6ping, che nel corso della sua storia ha vinto 13 campionati svedesi. Altre societ\u00e0 militanti in campionati minori sono l'IF Sylvia, l'IK Sleipner, lo Smedby AIS e l'Assyriska IF.\nPallacanestro.\nLa squadra dei Norrk\u00f6ping Dolphins, vanta la conquista di 5 campionati svedesi con la sezione maschile e 2 con quella femminile.\nAltri sport.\nLa citt\u00e0 vanta altre societ\u00e0 che primeggiano a livello nazionale:"}
{"id": "690566", "revid": "767487", "url": "https://it.wikipedia.org/wiki?curid=690566", "title": "Albert Houtin", "text": "Biografia.\nStudi\u00f2 nel seminario di Angers, e divenne novizio benedettino dell'abbazia di Solesmes e prete della diocesi di Angers nel 1901. Professore di storia nel seminario, condusse ricerche sull'origine della diocesi e sul suo primo vescovo, san Renato, che gli procurarono difficolt\u00e0 nei rapporti con il proprio vescovo, per la natura revisionistica del cattolicesimo, in senso modernista, dei suoi studi.\nAmico di Alfred Loisy, scrisse numerose opere sul cattolicesimo. Nel 1909 fu scomunicato e, qualche anno dopo, divenne direttore del \"Mus\u00e9e p\u00e9dagogique\" di Parigi.\nIl nipote Louis Courtois ebbe parte attiva nella Resistenza francese durante l'occupazione tedesca."}
{"id": "690567", "revid": "765341", "url": "https://it.wikipedia.org/wiki?curid=690567", "title": "Uovo (biologia)", "text": "L'uovo \u00e8 la cellula gametica, o sessuale, femminile degli animali che si riproducono per via sessuata. Contiene un corredo cromosomico aploide. Contiene nel suo citoplasma le sostanze nutritive, RNA messaggeri e RNA transfer necessari per il primo sostentamento e la prima sintesi proteica dell'embrione. Per essere fecondato, un uovo deve quasi sempre congedarsi con il gamete maschile (spermatozoo).\nStruttura generale della cellula uovo.\nL'uovo si forma nelle gonadi femminili tramite un processo detto ovogenesi, ma pu\u00f2 acquisire lungo le vie genitali dell'apparato riproduttore femminile ulteriori strutture di rivestimento funzionali alla fecondazione e allo sviluppo dell'embrione. Le dimensioni sono variabili, tuttavia \u00e8 generalmente la pi\u00f9 grande cellula presente nell'organismo femminile.\nLa cellula uovo \u00e8 circondata dalla membrana plasmatica come ogni altra cellula, ma presenta un'ulteriore barriera protettiva: l'involucro vitellino, struttura fondamentale nel processo di fecondazione. Il citoplasma pu\u00f2 essere pi\u00f9 o meno ricco di tuorlo (o \"vitellium\"), una sostanza ricca di vitellogenina (prodotta dal fegato della madre) che costituisce un'importante fonte di nutrimento per l'embrione. In base alla quantit\u00e0 di tuorlo presente e in base alla sua posizione nella cellula vengono classificati diversi tipi di uova.\nClassificazione in base alla quantit\u00e0 di tuorlo:\nClassificazione in base alla disposizione del tuorlo:\nOltre all'involucro vitellino la cellula uovo pu\u00f2 essere circondata da ulteriori involucri e strutture con funzioni differenti. Tali strutture hanno origine nelle vie genitali e non nell'ovario. Vengono pertanto definite \"involucri secondari\"; solo l'involucro vitellino viene depositato a livello dell'ovario e prende il nome di \"involucro primario\".\nMorfologia comparata della cellula uovo.\nVertebrati.\nPesci.\nNei pesci l'uovo \u00e8 unicamente una sfera di sostanze nutritive, un tuorlo\nAnfibi.\nLe uova degli anfibi sono definite mesolecitiche, ovvero sono provviste di una media quantit\u00e0 di vitellium. Esternamente la membrana plasmatica \u00e8 circondata dall'involucro vitellino e da uno spesso strato gelatinoso (involucro secondario) che conferisce protezione alla cellula.\nL'uovo degli anfibi \u00e8 caratterizzato dalla presenza di un polo animale (in alto) ed un polo vegetativo (in basso). Il primo \u00e8 ricco di molecole di RNA (messaggero e transfer) che svolgeranno la sintesi proteica non appena avvenuta la fecondazione. Il secondo costituisce il maggior accumulo di vitellogenina e sostanze nutritizie. Superficialmente il citoplasma corticale, ovvero quello subito sotto alla membrana plasmatica, \u00e8 caratterizzato da un pigmento che si distribuisce in modo diverso tra i due poli: risulta pi\u00f9 concentrato nella porzione animale e meno concentrato nella porzione vegetativa.\nRettili.\nL'uovo dei rettili si sviluppa in ambiente terrestre e non acquatico, pertanto necessita di specifiche strutture adibite all'accrescimento dell'embrione in condizioni \"pi\u00f9 ostili\" rispetto a quelle acquatiche. La membrana plasmatica \u00e8 circondata dall'involucro vitellino (involucro primario). Sono inoltre presenti numerose strutture secondarie:\nDurante lo sviluppo l'embrione sviluppa strutture definite \"annessi embrionali\". Ne fanno parte:\nUccelli.\nL'uovo degli uccelli \u00e8 assai simile a quello dei rettili.\nDopo la fecondazione, i tempi di incubazione per arrivare alla schiusa sono variabili: 3 settimane per la gallina, 4 settimane per il tacchino, 6 settimane per lo struzzo.\nMammiferi.\nI mammiferi monotremi (ornitorinco, echidna) depongono uova da rettile; negli altri ordini l'ovulo \u00e8 ridotto alle dimensioni di una cellula; lo sviluppo embrionale umano di conseguenza \u00e8 lo stesso di qualunque altro mammifero placentato."}
{"id": "690568", "revid": "1406147", "url": "https://it.wikipedia.org/wiki?curid=690568", "title": "Serie D 1972-1973", "text": "Il campionato di Serie D 1972-73 fu la 23\u00aa edizione del campionato interregionale (la 14\u00aa di Serie D) di calcio di quarto livello disputata in Italia.\nStagione.\nFormula.\nLa normativa F.I.G.C. in vigore dalla stagione sportiva 1972-1973 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nTutti i pari merito in cui non si doveva attribuire un titolo sportivo non sono da regolarsi con la differenza reti generale ovvero: tutte le altre squadre a pari punti vanno considerate classificate a pari merito con la posizione di classifica pi\u00f9 alta senza considerare la differenza reti anche se i giornali la prendono in considerazione e la evidenziano.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nGirone G.\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:"}
{"id": "690572", "revid": "75447", "url": "https://it.wikipedia.org/wiki?curid=690572", "title": "Cahiers d'Italie et d'Europe", "text": ""}
{"id": "690574", "revid": "115884909", "url": "https://it.wikipedia.org/wiki?curid=690574", "title": "Ago (cucito)", "text": "Un ago, dal latino \"acus raggiungere-penetrare\" , \u00e8 un attrezzo utilizzato per cucire, di forma allungata ed appuntito ad una estremit\u00e0. Si usa per unire tramite una cucitura due lembi di tessuti, cuoio, feltro, materie plastiche, budello e altri materiali che possano essere forati dalla sua punta.\nAd una estremit\u00e0 dell'ago c'\u00e8 la punta e all'altra estremit\u00e0 un foro chiamato \"cruna\", in cui si fa passare il filo. Nell'ago che si usa per cucire a macchina la cruna si trova nella punta, mentre all'altra estremit\u00e0 l'ago \u00e8 sagomato in modo da poter essere fissato alla macchina da cucire.\nVi sono innumerevoli tipi di ago, di dimensioni e forme differenti, in relazione all'impiego e allo spessore del materiale da cucire.\nStoria.\nL'ago pi\u00f9 semplice si pu\u00f2 ricavare da una spina di agave, tagliando la spina terminale della foglia solo parzialmente, in modo che le rimangano attaccate alcune fibre, si ottiene l'accoppiata ago (la spina) e filo (le fibre della foglia) con cui si pu\u00f2 fare una cucitura grossolana.\nI primi aghi di cui si ha notizia erano realizzati in osso o legno, nell'antichit\u00e0 erano in bronzo, gli aghi moderni sono realizzati in acciaio placcato. \nGli aghi d'acciaio furono introdotti in Europa dagli Arabi e nel 1370 si fabbricavano a Norimberga.\nIl primo aghificio in Italia fu fondato a Lecco, col nome di \"Primo Aghificio Italiano s.r.l.\" produce tuttora aghi per cucire a mano e macchine. "}
{"id": "690576", "revid": "3358", "url": "https://it.wikipedia.org/wiki?curid=690576", "title": "Andronico da Rodi", "text": ""}
{"id": "690579", "revid": "1632387", "url": "https://it.wikipedia.org/wiki?curid=690579", "title": "Tonio Kr\u00f6ger", "text": "Tonio Kr\u00f6ger \u00e8 un racconto di Thomas Mann (premio Nobel per la letteratura nel 1929), pubblicato nel febbraio del 1903 sulla \"Neue Deutsche Rundschau\", e nello stesso anno presso l'editore Fischer nella raccolta \"Tristan. Sechs Novellen\". La novella era stata terminata l'anno precedente.\nTema.\n\u00c8 la storia di una iniziazione: del lento pervenire del giovane Tonio alla coscienza di essere diverso dai coetanei, dell'isolamento della sua sensibilit\u00e0, che si dibatte nell'antinomia tra le sue origini borghesi e l'attrazione per l'arte, quasi coincidente con l'autobiografia dello stesso Mann.\nMann approfondisce nella prima parte del lavoro (capitoli I e II) l'analisi del disagio adolescenziale nel quale, con spirito veramente innovatore, ravvisa le fasi del formarsi di una coscienza artistica. Altro rilevante problema affrontato da Mann \u00e8 quello relativo alla corretta individuazione e definizione del concetto di \"artista\": chi egli sia, quali i suoi problemi, come debba comportarsi nel mondo. Tale era l'importanza che Mann attribuiva al tema che, a lungo, il titolo provvisorio della novella rimase \"Literatur\".\nTrama.\nTonio \u00e8 un ragazzo borghese, caratterizzato da un'estrema sensibilit\u00e0 e dall'incipiente temperamento artistico, figlio del console e grossista di grano Kr\u00f6ger e di una bella donna del Sud Europa o del Sud America. Dalla madre ha ereditato gli occhi scuri e il volto dalle fattezze squadrate (oltre che il nome inusuale, preso dallo zio materno Antonio). Vive in una vecchia casa in una citt\u00e0 affacciata sul Mar Baltico.\nCresciuto in ambiente mercantile, dove ci\u00f2 che conta sono gli affari della ditta di famiglia, egli avverte una forte divaricazione fra questa vita e il sentimento di attrazione che esercitano su di lui gli artisti e il mondo intellettuale. La dicotomia tra il padre autoritario e la madre, spirito libero, sembra ricalcare questi poli contrapposti; soltanto nell'ultimo capitolo trover\u00e0 quell'intuizione che far\u00e0 da preludio ad una possibile risoluzione.\nNel primo periodo Tonio si appassiona un po' morbosamente a due giovani, il compagno di scuola Hans Hansen e la giovane ragazza Ingeborg Holm, entrambi di fattezze nordiche, occhi azzurri e capelli chiari. In seguito al dolore per la morte del padre e delle seconde nozze della madre, Tonio decide di girovagare per l'Italia, dove si perde nella concupiscenza dei sensi (capitolo III). Un Tonio Kr\u00f6ger pi\u00f9 maturo ed ormai artista formato conversa (IV capitolo) con la pittrice Lisaweta Iwanowna sul tema dell'arte, interrogandosi su chi sia l'artista, e ricevendone la sentenza finale che egli \u00e8 soltanto \"un borghese su strade sbagliate\".\nCapitoli.\nI.\nIl quattordicenne Tonio rimane profondamente colpito dal fresco e semplice Hans, un ragazzo da lui reputato straordinariamente bello: Tonio lo ama di sincero affetto, quella forma d'amore che soltanto durante l'adolescenza pu\u00f2 sbocciare. Il biondo Hans appare, sia esteriormente che caratterialmente, l'esatto contrario di Tonio: l'uno difatti ama gli sport e la vita all'aria aperta, mentre l'altro \u00e8 gi\u00e0 un appassionato e studioso letterato.\nTonio suona il violino, compone gi\u00e0 versi ed ha scritto un libretto d'opera tratto da un episodio del Don Carlos di Schiller: invidia un po' l'amico nordico a causa della sua schiettezza di fronte al mondo, cosa che a lui invece risulta da sempre tanto difficile. La difficolt\u00e0 di condividere qualcosa assieme fa soffrire Tonio, che si scopre cos\u00ec acutamente geloso di Hans: purtroppo per lui per\u00f2 i due rimangono di fatto estranei.\nIII.\nSintetizza i due precedenti, e mostra quale sia stato il naturale sbocco dei giovanili turbamenti del protagonista: si \u00e8 dedicato alla letteratura, cio\u00e8 all'arte, ma non ha saputo resistere alla concupiscenza, e si \u00e8 perduto cos\u00ec nelle \"turpi passioni\". Questo capitolo mostra per\u00f2 anche che Tonio Kr\u00f6ger ha cominciato a trovare la sua via: sebbene oscilli ancora fra l'amore per le cose \"semplici, umane e mediocri\" e la tendenza alla realizzazione artistica pi\u00f9 alta, si \u00e8 reso conto che la sofferenza \u00e8 parte integrante degli animi sensibili che tendono all'arte, e che un prezzo bisogna comunque pagarlo per ottenere quanto si desidera.\nIV.\nContiene la famosa conversazione con l'amica russa Lisaweta Iwanowna. Con lei Tonio Kr\u00f6ger discute in un pomeriggio primaverile nel suo atelier a Monaco, ma le sue tesi vengono respinte da Lisaweta che, alla fine della conversazione, lo liquider\u00e0 di fatto definendolo un borghese sviato.\nV.\nContiene ancora una conversazione di Tonio con l'amica russa cui comunica la sua intenzione di recarsi in Danimarca passando per la sua citt\u00e0 natale al fine di risentire quei nomi, rivedere quei volti, riassaggiare quei cibi.\nVI.\nTonio Kr\u00f6ger dopo 14 anni ritorna allora a Lubecca, la sua citt\u00e0 natale. Questa prima tappa dell'avvicinamento alla casa paterna, vera meta del suo viaggio alla riscoperta delle origini, \u00e8 carica di simbolismi. Qui, uno dopo l'altro rivede i luoghi della sua adolescenza e, poich\u00e9 privo di documenti, rischia di essere anche arrestato perch\u00e9 scambiato per un malfattore in fuga verso la Danimarca. Il poliziotto Petersen, che compie l'interrogatorio, \u00e8 la manifesta reincarnazione della figura paterna: difatti anche questi, come il padre un tempo, sembra rimproverargli, anche se non espressamente, il suo \"stravagante\" modo di vivere.\nVII.\nTonio Kr\u00f6ger raggiunge finalmente la Danimarca dove sosta alcuni giorni per poi ripartire alla volta di Aalsgaard.\nVIII.\nRappresenta uno dei momenti pi\u00f9 significativi della novella per profondit\u00e0 descrittiva, analisi delle situazioni, esasperata introspezione psicologica. Tonio si trova in un hotel dove si sta svolgendo una festa da ballo. Il protagonista crede di vedere nella sala Inge e Hans, ma in realt\u00e0 i due sono turisti provenienti da Helsing\u00f8r. Egli proietta sui due turisti le figure di Hans e Inge poich\u00e9 in loro riconosce la fisicit\u00e0 e le movenze dei due giovani. Tonio si rende conto che, nel sentimento originato dalla gioia di vederli cos\u00ec felici e spensierati c'\u00e8 la chiave del suo futuro e del suo destino: essere un poeta, ma soprattutto un artista vero. Egli, definito da Lisaweta Iwanowna un borghese su strade sbagliate, intuisce (capitolo IX) che proprio il suo amore borghese sar\u00e0 quello che far\u00e0 la differenza, perch\u00e9 sa esprimere, meglio di altri, il conflitto tra la vita e l'arte.\nIX.\nQuesto breve e sintetico capitolo vede espresse le idee gi\u00e0 descritte nel paragrafo precedente, e va annoverato come uno dei capolavori della letteratura tedesca, non solo per la liricit\u00e0 descrittiva, ma anche per la naturale esposizione, in maniera chiara e semplice, di concetti che sino ad allora avevano causato in Tonio Kr\u00f6ger un profondo contrasto esistenziale.\nLa musicalit\u00e0 del lavoro.\nL'opera \u00e8 intrisa di musicalit\u00e0. Il principale riscontro di questa musicalit\u00e0 \u00e8 individuabile nel fatto che intere frasi e periodi vengono ripetuti in corso d'opera come un leit-motiv ricorrente. Questo \u00e8 naturale in quanto Mann era all'epoca ancora sotto il profondo influsso di quella che chiamer\u00e0 la sua triade (Schopenhauer-Nietzsche-Wagner), e se del primo ha trasfuso nel lavoro il rigore morale e del secondo ha fatto esplodere alcune contraddizioni, si pensi, ad esempio, ad \u2018'Umano, troppo umano'\u2019, del terzo ha sfruttato appunto il motivo ricorrente come conduttore dell'opera. Di fatto l'influsso goethiano che comparir\u00e0 nella maturit\u00e0 e trover\u00e0 la sua soluzione nel Doctor Faustus, qui \u00e8 ancora del tutto assente.\nIl simbolismo.\nIl lavoro contiene, specialmente nel capitolo VI, numerosi richiami simbolici. L'autore, nel rappresentare l'elemento simbolico, si serve soprattutto delle luci. Quando Tonio Kr\u00f6ger torna nella sua citt\u00e0 natale \u00e8 preceduto da un uomo che su una lunga canna reca una fiammella accesa con cui, ad una ad una, va accendendo tutte le luci della via. L'elemento \u00e8 significativamente usato dall'autore per indicare che gli istanti della memoria si vanno accendendo ad uno ad uno nella sua mente.\nAnche al momento della partenza in nave per Copenaghen il ricorso simbolico \u00e8 ancora una volta alle luci, e qui Mann introduce una gradazione luminosa per indicare da una parte la casa estiva dove trascorreva le ferie con i suoi genitori, e dall'altro il faro che con la sua \"vampata\" gli indica fermamente non solo le sue origini, ma anche l'assorbimento di un passato con il quale fino ad allora aveva lottato."}
{"id": "690588", "revid": "125284124", "url": "https://it.wikipedia.org/wiki?curid=690588", "title": "Recaredo I", "text": "Recaredo era figlio secondogenito del re dei visigoti Leovigildo e della sua prima consorte, Teodosia, la figlia del governatore bizantino della provincia Cartaginense. Suo fratello primogenito era Ermenegildo.\nBiografia.\nNel 573 il padre, Leovigildo, alla morte del re dei Visigoti, suo fratello Liuva I, succedendogli sul trono nomin\u00f2 Recaredo e il fratello Ermenegildo duchi di Toledo e Narbona (non si conosce l'esatta distribuzione delle cariche), perch\u00e9 controllassero le province del regno mentre lui, Leovigildo, era impegnato nella guerra contro il regno degli Svevi.\nNel corso di questi anni, fu sempre al fianco del padre sia nelle guerre contro Svevi e Bizantini, che nel reprimere le sommosse nel territorio del regno visigoto.\nCome suo padre tenne la sua corte nella capitale Toledo e mantenne la tradizione dei re visigoti di professare l'Arianesimo portandolo a scontrarsi con la popolazione romana della penisola iberica fedele al Cattolicesimo trinitario.\nSfruttando questa divisione interna il vescovo cattolico Leandro di Siviglia cerc\u00f2, riuscendo nell'intento, di convertire il figlio maggiore di Leovigildo, Ermenegildo, e lo appoggi\u00f2 in un moto di sommossa contro il legittimo sovrano che non ebbe successo e caus\u00f2 la condanna all'esilio dello stesso vescovo Leandro, mentre Ermenegildo, fatto poi santo, venne giustiziato nel 585.\nAlla morte di Leovigildo il 21 aprile 586, il vescovo Leandro, esule in Mauretania, venne invitato a fare ritorno a Toledo. Nel frattempo Recaredo, che aveva governato insieme al padre prima della sua morte, venne incoronato nuovo re dei Visigoti senza incontrare opposizione alcuna.\nSpinto dalle sua parentela coi Merovingi, Recaredo invi\u00f2 delle ambasciate a suo nipote (figlio di Brunilde, sua cugina e nello stesso tempo sorellastra) Childeberto II ed al di lui zio Gontrano, re franco dei Burgundi per proporre la pace e una alleanza a scopo difensivo, ma Gontrano rifiut\u00f2 la proposta.\nSecondo Giovanni di Biclar, nel 587 Recaredo si convert\u00ec al Cattolicesimo (la conversione fu annunciata dapprima con la fine delle persecuzioni ai cattolici e poi con la convocazione di un convegno di vescovi ariani e cattolici al termine del quale il re proclam\u00f2 la propria preferenza per il cattolicesimo, quindi la sua conversione) segnando un momento fondamentale per la storia religiosa della penisola iberica e per il futuro dei Visigoti. Gran parte dei nobili visigoti seguirono il suo esempio convertendosi a loro volta, soprattutto nelle zone pi\u00f9 prossime a Toledo, mentre alcune regioni pi\u00f9 remote si ribellarono alla conversione, come il caso della Settimania, la provincia visigota pi\u00f9 settentrionale, che si lev\u00f2 alla guida del vescovo ariano Ataloco, considerato dai suoi nemici un \"secondo Ario\". Tra i leader secolari della rivolta si trovavano i conti \"Granista\" e \"Wildigern\" i quali si appellarono a Gontrano che prima fece un'incursione in Settimania, dove venne battuto e poi invi\u00f2 il suo condottiero\n\"Desiderio\" alla guida di un esercito in appoggio dei rivoltosi. Tuttavia Recaredo sconfisse i ribelli ed i loro alleati cattolici in una terribile battaglia che vide la morte dello stesso Desiderio.\nUna seconda rivolta anti-cattolica scoppi\u00f2 in Lusitania e venne capeggiata da Sunna, vescovo ariano di M\u00e9rida e dal conte Segga. Claudio, \"dux Lusitaniae\" di Recaredo, sed\u00f2 la rivolta costringendo il vescovo ariano a rifugiarsi in Mauretania, mentre il conte Segga venne bandito e mandato in Galizia.\nNel III Concilio di Toledo, organizzato dal vescovo cattolico Leandro ma tenuto per volont\u00e0 del sovrano visigoto, nel 589, si stabilirono i principi del nuovo credo religioso del regno visigoto e del suo sovrano, che giur\u00f2 fedelt\u00e0 alla nuova religione in una dichiarazione solenne, che venne conclusa da una omelia di Leandro dal titolo \"Homilia de triumpho ecclesiae ob conversionem Gothorum\" e che \u00e8 pervenuta ai giorni nostri. La cosa dette una grande gioia al papa Gregorio Magno, che nei suoi Dialoghi scrisse \u00abnon desta meraviglia che egli sia divenuto un predicatore della vera fede, perch\u00e9 suo fratello fu un martire, i cui meriti l'hanno aiutato a riportare molte anime in seno a Dio\u00bb.\nLa prima iniziativa della nuova istituzione religiosa dimostr\u00f2 subito quello che era usuale a quei tempi, cio\u00e8 l'aspetto di poca tolleranza di fedi diverse, stabilendo la conversione forzata degli Ebrei e l'estirpazione dell'eresia ariana nel regno visigoto. Bench\u00e9 Giovanni di Biclar sostenga il contrario, l'arianesimo del popolo visigoto, non scomparve del tutto ma sopravvisse sino alla caduta del regno visigoto.\nRecaredo cerc\u00f2 di sconfiggere i Bizantini e cacciarli dalla Penisola Iberica, senza riuscirci, alla fine, attraverso la mediazione del papa Gregorio Magno, raggiunse la pace con l'imperatore Maurizio, per il mantenimento dello \"status quo\".\nNegli ultimi anni di regno dovette combattere i Baschi che tentarono inutilmente di scendere dai Pirenei dove li aveva relegati assieme al padre Leovigildo.\nRecaredo mor\u00ec a Toledo, nel 601, gli successe il figlio Liuva II.\nMolte delle notizie sul regno si questo sovrano hanno come fonte Isidoro di Siviglia e Gregorio di Tours.\nFidanzamenti, mogli e discendenti.\nNel 584, Recaredo si fidanz\u00f2 con Rigunte, figlia del re dei Franchi di Neustria, Chilperico I e di Fredegonda. Rigunte si era recata con un grande seguito, di cui faceva parte Bodegiselo, probabile ascendente dei carolingi, nella penisola iberica per il matrimonio, ma alla notizia che Chilperico I era morto, le nozze furono annullate e Rigunte dovette fare ritorno alla casa materna, dove condusse una vita dissoluta.\nNel 586, Recaredo spos\u00f2 Bauda (?-ca. 590), da cui ebbe un figlio:\nNel 594, Recaredo si fidanz\u00f2 con Clodesinde (circa 575-ca. 595), figlia del re dei Franchi d'Austrasia, Sigeberto I e di Brunechilde e sorella del re dei Franchi d'Austrasia e di Burgundia, Childeberto I, che era gi\u00e0 stata fidanzata col re dei Longobardi, Autari. Anche questo matrimonio sfum\u00f2.\nSempre nello stesso anno (594) Recaredo spos\u00f2 una donna di cui non si conoscono n\u00e9 gli ascendenti n\u00e9 il nome, dalla quale ebbe un figlio:"}
{"id": "690593", "revid": "287204", "url": "https://it.wikipedia.org/wiki?curid=690593", "title": "Tonio Kroger", "text": ""}
{"id": "690595", "revid": "599013", "url": "https://it.wikipedia.org/wiki?curid=690595", "title": "Paumari", "text": "I Paumari sono un gruppo etnico del Brasile che ha una popolazione stimata in circa 1559 individui (2010). Parlano la lingua Paumari (codice ISO 639: PAD) ma molti componenti di questo gruppo parlano anche il portoghese. Sono principalmente di fede animista. Denominazioni alternative: Purupur\u00fa.\nInsediamenti.\nConosciuti anche come \"i nomadi del Purus\", i Paumari vivono nello stato brasiliano di Amazonas, in 3 villaggi, situati nei pressi del fiume Purus. Costruiscono le abitazioni su zattere galleggianti chiamate \"flutuantes\". Sono conosciuti per la loro attitudine a vivere a contatto con l'acqua, i loro habitat principali sono infatti le pianure alluvionali (\"v\u00e1rzeas\"), i fiumi e i laghi del bacino del fiume Purus con i suoi affluenti come l'Ituxi, il Sepatini e il Tapau\u00e1.\nStoria.\nSecondo alcuni studiosi, sono discendenti di un sottogruppo degli antichi Purupuru, un popolo estinto che ha occupato una regione nei pressi della foce del Purus a di quella dell'Ituxi nel XVIII secolo. I Purupuru furono menzionati nella met\u00e0 del XIX secolo quali abitanti della regione tra il lago di Jary e il fiume Paran\u00e1-Pixuna (affluente di destra del basso Purus) e la foce dell'Ituxi. Un altro sottogruppo estinto dei Purupuru, i Juberi (Jubir\u00ed, Yuber\u00ed), era situato nella parte bassa del fiume Tapau\u00e1, sulle rive del lago Abonini e sulle rive del Purus prima della foce del fiume Mamori\u00e1-A\u00e7u. Gli attuali Paumari sono stati menzionati per la prima volta solo nel 1845 dal mercante Manoel Urbano da Encarna\u00e7\u00e3o come gruppo di indios sfruttati per la raccolta di \"drogas do sert\u00e3o\", sostanze ricavate dalla vegetazione della foresta. Nel 1862 il naturalista tedesco Gustav Wallis prese nota di una \"maloca\" (capanna) di Paumari alla foce del fiume Jacar\u00e9.\nI Paumari sono uno dei pochi gruppi etnici che sono riusciti a sopravvivere senza scontri e significative decurtazioni demografiche, oltre che alle esplorazioni dei colonizzatori spagnoli, anche ai periodi del boom del caucci\u00f9 con relative numerose spedizioni indirizzate alla raccolta di questo lattice tra il XIX e il XX secolo. Negli anni novanta il numero di Paumari \u00e8 ulteriormente aumentato, arrivando ad oltre 700 unit\u00e0 grazie anche agli aiuti del governo brasiliano che, tra l'altro, ha riscoperto e ridato valore ai modi, usi e lingua di questa etnia. Un censimento del 2010 porta il numero di Paumari a 1559 unit\u00e0."}
{"id": "690596", "revid": "2056951", "url": "https://it.wikipedia.org/wiki?curid=690596", "title": "Dardano", "text": "Dardano () \u00e8 un personaggio della mitologia greca ed \u00e8 presente nella mitologia etrusca ed in quella romana.\nOriginario dell'Arcadia navig\u00f2 verso la Samotracia, per poi giungere nella terra allora chiamata Teucria ed a cui diede il suo nome (Dardania) e che in seguito, dopo il regno di suo nipote Troo, prese il nome di Troade, il luogo dove sorse la citt\u00e0 di Troia.\nTra i suoi discendenti c'\u00e8 Enea, l'eroe virgiliano che, fuggito dopo la caduta di Troia s'insedi\u00f2 nel Lazio dando origine al popolo dei Romani.\nGenealogia.\nFiglio di Zeus e della pleiade Elettra, spos\u00f2 (in Arcadia) Crise da cui ebbe i figli Ideo e Deimas ed in seguito (in Dardania e dopo la morte di Crise ), spos\u00f2 Batea che gli diede i figli Ilo, Erittonio e Zacinto (\u0396\u03ac\u03ba\u03c5\u03bd\u03b8\u03bf\u03c2). \nSecondo Ditti Cretese, Erittonio sarebbe invece figlio di un'altra sua sposa di nome Olizone (figlia di Fineo).\nSecondo la tradizione virgiliana era figlio del re etrusco Corito (a sua volta figlio di Zeus e della pleiade Elettra).\nMitologia.\nLe versioni greche.\nDopo aver regnato per un breve periodo in Arcadia ed a causa del grande diluvio che impover\u00ec le terre, lui ed il fratello Iasione furono costretti a cercare una nuova patria portando con s\u00e9 una parte del loro popolo cosicch\u00e9, dopo aver lasciato al figlio Deimas il suo primo regno, sbarc\u00f2 su un'isola a cui diede il nome di Samotracia. \nDopo la morte del fratello ripart\u00ec dalla Samotracia e si ferm\u00f2 sulle coste dell'Ellesponto presso lo stretto che oggi porta il suo nome (i Dardanelli) per insediarsi nelle terre della Frigia e giunto nella terra allora denominata Teucria fu accolto dal re locale Teucro che, non avendo eredi maschi, gli diede in sposa la figlia Batea permettendogli cos\u00ec di ereditare il regno dopo la sua morte.\nDardano fu il progenitore della casa reale di Troia, quella da cui Priamo deriv\u00f2 la sua famiglia.\nAltre tradizioni.\nOmero dice che Dardano fond\u00f2 la citt\u00e0 di Dardania e che negli anni successivi i suoi discendenti fondarono Troia e, secondo la versione etrusca narrata da Virgilio, era giunto in Samotracia proveniente dalla etrusca citt\u00e0 di Corito (oggi Cortona).\nDopo la caduta di Troia e su imposizione degli d\u00e8i Penati, il suo discendente Enea ricondusse in Esperia (l'Italia) i superstiti Troiani e cos\u00ec, sbarcando alla foce del \"Tevere etrusco\" (come Virgilio chiama pi\u00f9 volte il fiume) posta sul confine fra l'Etruria ed il Lazio (\"vetus\"), con il suo popolo si rec\u00f2 a Corito (l\"'antica madre\" di Dardano e della stirpe troiana) dove, dopo aver incontrato Tarconte (il fondatore di Tarquinia) ottenne l'affido del comando della federazione etrusca.\nDopo la sua morte, Enea (disceso vivo nell'Ade), vide l'anima di Dardano nei Campi Elisi."}
{"id": "690597", "revid": "46931", "url": "https://it.wikipedia.org/wiki?curid=690597", "title": "Paumar\u00ed", "text": ""}
{"id": "690599", "revid": "580", "url": "https://it.wikipedia.org/wiki?curid=690599", "title": "Toro di Falaride", "text": "Il toro di Falaride sarebbe stato uno strumento di tortura e di esecuzione in uso nell'antica Grecia.\nStoria.\nL'invenzione dello strumento viene attribuita a Perillo di Atene, un fonditore di ottone, che propose a Falaride, tiranno di Agrigento, un nuovo sistema per giustiziare i criminali. Secondo la leggenda, riferita con precisione da Paolo Orosio, egli realizz\u00f2 la riproduzione di un toro metallico, vuoto all'interno e con una porta sul fianco. La vittima sarebbe stata rinchiusa dentro e un fuoco acceso sotto di esso, riscaldando il metallo fino ad arroventarlo: cos\u00ec la vittima all'interno sarebbe arrostita lentamente fino alla morte. Per far s\u00ec che niente di indecoroso potesse rovinare il diletto dell'osservatore, il toro era costruito in modo tale che il suo fumo si levasse in profumate nuvole di incenso e la testa era dotata di un complesso sistema di tubi e fermi, che convertivano le urla in suoni simili a quelli emessi da un toro infuriato. Si narra anche che una volta riaperto lo strumento di morte, le ossa riarse brillassero come gioielli e venissero trasformate in braccialetti. \nFalaride lod\u00f2 l'invenzione e ordin\u00f2 che essa venisse provata dallo stesso Perillo; questi credeva di essere ricompensato per la sua invenzione, ma una volta entrato fu chiuso dentro e venne acceso il fuoco cos\u00ec che Falaride pot\u00e9 udire il suono delle sue grida. Prima che Perillo morisse, Falaride lo fece tirar fuori, per poi farlo gettare dalla cima di una rupe. La leggenda vuole che lo stesso Falaride sia stato ucciso con questo metodo quando venne rovesciato da Telemaco di Agrigento.\nUn'altra versione della fine del toro \u00e8 quella riportata nei testi greci riguardanti l'operato di Terone. In questo caso Falaride, sconcertato per la brutalit\u00e0 dell'invenzione di Perillo, volle punirlo uccidendolo con lo stesso toro. Egli venne inserito dentro lo strumento di tortura e ucciso. Successivamente, senza nemmeno rimuovere il corpo dal suo interno, il toro venne gettato in mare a pochi chilometri della costa antistante Akragas. \nIl satirico Luciano di Samosata (II secolo d.C.) avrebbe dato la prima descrizione dettagliata della creazione e dell'uso del toro di Falaride.\nAnche Dante Alighieri nella \"Divina Commedia\" parla del toro di Falaride con queste parole:\n[...] Come 'l bue cicilian che mugghi\u00f2 prima&lt;br&gt;\ncol pianto di colui, e ci\u00f2 fu dritto,&lt;br&gt;\nche l'avea temperato con sua lima,&lt;br&gt;\nmugghiava con la voce de l'afflitto,&lt;br&gt;\ns\u00ec che, con tutto che fosse di rame,&lt;br&gt;\npur el pareva dal dolor trafitto [...]&lt;br&gt;\nDante Alighieri, \"Inferno\", canto XXVII, vv. 7-12\nSe ne trova menzione anche nella satira VIII di Giovenale (vv. 79-84), molto cara a Kant, che la cita nella \"Critica della ragion pratica\" (Ak. V, p.\u00a0283), ne \"La religione entro i limiti della semplice ragione\" (Ak. VI, p.\u00a049) e nella Dottrina del diritto della \"Metafisica dei costumi\" (Ak. VI, p.\u00a0394).\nesto bonus miles, tutor bonus, arbiter idem&lt;br&gt;\ninteger; ambiguae si quando citabere testis&lt;br&gt;\nincertaeque rei, Phalaris licet imperet ut sis&lt;br&gt;\nfalsus et admoto dictet periuria tauro,&lt;br&gt;\nsummum crede nefas animam praeferre pudori&lt;br&gt;\net propter uitam uiuendi perdere causas.\nIl filosofo greco Plotino ne fa menzione nelle \"Enneadi\" (I 13): \u00ab[\u2026] ma egli [il saggio, \"ndr\"] ha sempre con s\u00e9 e per s\u00e9 il massimo oggetto della scienza, &lt;il Bene&gt;, pi\u00f9 che non creda colui che dice &lt;d'esser felice&gt; fosse anche nel toro di Falaride: la quale condizione \u00e8 vano dirla piacevole, anche se lo si dica pi\u00f9 volte\u00bb.\nPi\u00f9 di recente lo scrittore Gesualdo Bufalino, nel suo romanzo \"Argo il cieco\", descrive con queste parole l'estate del 1951 a Modica, in Sicilia: \"Sotto il sole il paese parve infocarsi come il toro di Falaride, ce ne volevano di granite per impietosire l'estate\u2026\".\nCronache cristiane.\nNarrano le cronache che i Romani avrebbero usato questo strumento di tortura per uccidere alcuni martiri cristiani, in particolare sant'Eustachio e sant'Antipa, vescovo di Pergamo. Anche Santa Pelagia di Tarso si narra sia stata fatta seppellire in un toro di Falaride nel 287 dall'imperatore Diocleziano."}
{"id": "690600", "revid": "1745361", "url": "https://it.wikipedia.org/wiki?curid=690600", "title": "Danao", "text": "Danao () \u00e8 un personaggio della mitologia greca. Fu un re della Libia e di Argo.\nIl suo mito corrisponde alle leggende della fondazione (o rifondazione) della citt\u00e0 di Argo che fu una delle principali citt\u00e0 della civilt\u00e0 micenea nel Peloponneso. \nNell'Iliade inoltre, il nome Danai, cos\u00ec come quello di Achei, designa le forze greche che nella guerra di Troia erano opposte ai Troiani.\nGenealogia.\nFiglio di Belo e di Anchinoe, spos\u00f2 Polisso e Pieria ed ebbe le amanti (o concubine) Elefantis, Europa (una regina od una figlia di Nilo), le amadriadi Atlantia e Febe, Menfi, Erse, Crino, Melia ed infine una donna senza nome e proveniente dall'Etiopia.\nDa queste donne (o da alcune di loro) Danao divenne padre di cinquanta figlie, dette le Danaidi.\nMitologia.\nFratello di Egitto, ebbe dal padre il regno di Libia mentre ad Egitto spett\u00f2 l'Arabia ma i due litigarono e Danao, temendo i figli del fratello (detti Egittidi), segu\u00ec il consiglio di Atena di costruire una nave e di fuggire con le sue figlie, cosa che fece approdando a Rodi per poi stabilrsi a Lindo, luogo dove dedic\u00f2 una statua ad Atena. Tre delle sue figlie morirono durante la permanenza a Rodi mentre le altre lo seguirono quando si spost\u00f2 ad Argo.\nAd Argo vinse il re Pelasgo (noto anche come Gelanore), gli successe al trono e chiam\u00f2 gli abitanti come s\u00e9 stesso (Danai).\nDanao temeva ancora gli Egittidi ma quando loro giunsero ad Argo per chiedere le sue figlie in spose e per cessare l'inimicizia, sulle prime acconsent\u00ec ma dopo aver indetto una festa, diede alle sue figlie dei pugnali per uccidere gli Egittidi durante la notte successiva. Tutte obbedirono eccetto Ipermnestra che, scelta da Linceo per quella notte, lo salv\u00f2 perch\u00e9 aveva rispettato la sua verginit\u00e0. \nDanao sulle prime mise Ipermnestra in carcere ma in seguito, dopo che le altre sorelle furono purificate dagli omicidi, la uni in matrimonio con Linceo e fece sposare le altre ai vincitori di una gara atletica.\nAd Argo dedic\u00f2 un tempio ad Apollo.\nDanao, l'acqua ed i pozzi.\nApollodoro racconta che, una volta giunto ad Argo, Danao scopr\u00ec che il paese era senz'acqua, poich\u00e9 \"Poseidone aveva prosciugato persino le sorgenti per la rabbia di Inaco, che aveva testimoniato che la terra apparteneva ad Hera\", e che mand\u00f2 le sue figlie ad attingere acqua.\nSecondo Plinio il Vecchio, Danao potrebbe aver introdotto in Grecia l'utilizzo dei pozzi per attingere l'acqua dal sottosuolo (gi\u00e0 diffusi in Egitto ed in altri paesi molto tempo prima). Plinio osserva anche che il termine \"dipsion\" (sete), che doveva essere stato applicato al distretto di Argo prima dell'arrivo di Danao, poteva dimostrare che gli abitanti non conoscessero alcun mezzo per rifornirsi di acqua nonostante la zona fosse ben fornita di acqua.\nLetteratura.\nLe vicende di Danao e Egitto sono state rappresentate da Eschilo in una sua tragedia: \"Le supplici\".\nNell\"Iliade\" di Omero gli Achei vengono chiamati anche \"\u0394\u03b1\u03bd\u03b1\u03bf\u03af\" (della trib\u00f9 di Danao). Anche nell\"'Eneide\" (II, 49) di Publio Virgilio Marone i Greci tutti vengono chiamati cos\u00ec, come nella famosa frase: \"Timeo Danaos et dona ferentes\" (\"temo i Greci anche quando portano doni\")."}
{"id": "690606", "revid": "154639", "url": "https://it.wikipedia.org/wiki?curid=690606", "title": "Andronico di Rodi", "text": "Biografia.\nVissuto nel I secolo a.C., fu un filosofo peripatetico che per primo introdusse l'analisi filologica nell'ambito del Peripato, di cui fu decimo scolarca dal 78 al 47 a.C. dopo Aristotele.\nRiordin\u00f2 tra il 40 e il 20 a.C. l'edizione critica delle opere acroamatiche di Aristotele e di quelle del suo successore Teofrasto.\nOpere.\nIl metodo che egli segu\u00ec nel suo lavoro di curatore del \"Corpus Aristotelicum\" consistette non solo nel rendere i testi intellegibili, ma anche di raggrupparli a seconda del loro contenuto. Da questa sistemazione degli scritti aristotelici, ad esempio, deriva il termine \"metafisica\" (in greco antico \u03bc\u03b5\u03c4\u03ac \u03c4\u03b1 \u03a6\u03c5\u03c3\u03b9\u03ba\u03ac, \"met\u00e1 ta Physik\u00e1\") poich\u00e9 le opere che speculavano sull'essenza della realt\u00e0 vennero collocate \"dopo\" (in greco \u03bc\u03b5\u03c4\u03ac, \"met\u00e0\") \u00able trattazioni concernenti la natura\u00bb (\u03c4\u1f70 \u03d5\u03c5\u03c3\u03b9\u03ba\u03ac). Il prefisso \"met\u00e0\" con il significato di \"al di l\u00e0, sopra, oltre\" sostitu\u00ec l'originario significato di successione con quello di trascendenza.\nPrima di tale pubblicazione, i dialoghi di Aristotele erano ben noti, ma i suoi trattati erano praticamente sconosciuti.\nAllo stesso Andronico, probabilmente, si deve il titolo di \"Organon\" dato al raggruppamento di tutte le opere aristoteliche che trattano di logica, intendendo che questa disciplina dovesse essere lo \"strumento\" (\u1f44\u03c1\u03b3\u03b1\u03bd\u03bf\u03bd, \"organon\") principe per avviare allo studio della filosofia.\nDue trattati vengono erroneamente attribuiti ad Andronico: uno \u00e8 il \"Trattato sulle emozioni\" e l'altro \u00e8 un commentario sull'Etica Nicomachea di Aristotele (scritto in realt\u00e0 da Costantino Paleocapa nel XVI secolo, oppure da Giovanni Callisto di Tessalonica)."}
{"id": "690608", "revid": "767487", "url": "https://it.wikipedia.org/wiki?curid=690608", "title": "Pitaguary", "text": " \nI Pitaguary (o anche Pitagoar\u00ed) sono un gruppo etnico del Brasile. Sono principalmente di fede animista.\nVivono negli stati brasiliani di Para\u00edba e Cear\u00e1, nei pressi di P\u00f4sto N\u00edsia Brasileira sulla Ba\u00eda da Trai\u00e7\u00e3o, nella municipalit\u00e0 di Mamanguape."}
{"id": "690610", "revid": "765341", "url": "https://it.wikipedia.org/wiki?curid=690610", "title": "Orecchino", "text": "L'orecchino \u00e8 un tipo di gioielleria indossato all'orecchio. Sono indossati in tutto il mondo da rappresentanti di entrambi i sessi, ma soprattutto da donne. Il gioiello \u00e8 attaccato all'orecchio attraverso una perforazione molto spesso realizzata nel lobo dell'orecchio. Alcuni orecchini possono tuttavia essere fissati senza perforazione, grazie a un meccanismo a clip.\nL'orecchino pu\u00f2 essere realizzato in molti materiali, dal metallo al legno, dalla plastica al vetro, alcuni possono essere impreziositi da pietre preziose o perle. Possono essere molto diversi per dimensioni e stile, a discrezione del gioielliere. L'unico limite alla moda sta nella resistenza meccanica del lobo, che potrebbe strapparsi se l'orecchino fosse troppo pesante (le persone che abitualmente indossano orecchini pesanti possono anche notare un allargamento del loro lobo).\nL'orecchino non necessita sempre della foratura del lobo, per essere indossato, tuttavia nel caso di piercing del lobo esso rientra nella gioielleria per piercing.\nStoria.\nL'orecchino \u00e8 diffuso nell'umanit\u00e0 fin da tempi remoti, sia per l'uomo che per la donna.\nNella societ\u00e0 occidentale gli \"orecchini da uomo\" venivano abitualmente indossati all'orecchio sinistro, seguendo una tradizione gi\u00e0 presente nel XIX secolo nella marina mercantile inglese, mentre si indossavano sul destro nella marina militare, sempre in Inghilterra. I pirati portavano l'orecchino per \"catturare la luce\". Nei luoghi con scarsa visibilit\u00e0, per esempio sotto coperta, l'orecchino d'oro rifletteva la luce di una qualsiasi fonte e il pirata poteva essere localizzato. Altre fonti affermano che lo indossassero come simbolo di riconoscimento, una specie di uniforme. Altre fonti sostengono invece che l'orecchino d'oro per i marinai aveva una valenza pratica, esso sarebbe servito a pagare le spese funerarie nel caso in cui il marinaio fosse morto lontano da casa. Nei paesi dell'Alpago, nel bellunese, era tradizione che il figlio maschio che avrebbe portato avanti il cognome della famiglia portasse l'orecchino (ad anello) all'orecchio sinistro.\nOrecchini d'oro, insieme ad altri gioielli in oro, lapislazzuli e corniola sono stati trovati negli antichi siti di Lothal, in India, e nel cimitero reale sumero di Ur del primo periodo dinastico. Gli orecchini a cerchio in oro, argento e bronzo erano prevalenti nella civilt\u00e0 minoica (2000\u20131600 a.C.) e si possono vedere esempi sugli affreschi dell'isola egea di Santorini, in Grecia. Durante il tardo periodo minoico e il primo periodo miceneo della Grecia dell'et\u00e0 del bronzo, gli orecchini a cerchio con pendenti conici erano di moda. Le prime prove di orecchini indossati dagli uomini possono essere viste nelle prove archeologiche di Persepoli nell'antica Persia. Le immagini scolpite dei soldati dell'impero persiano, esposte su alcune delle pareti superstiti del palazzo, li mostrano con indosso un orecchino.\nHoward Carter scrive nella sua descrizione della tomba di Tutankhamon che i lobi delle orecchie del Faraone erano perforati, ma non c'erano orecchini all'interno degli involucri, sebbene la tomba ne contenesse alcuni. Anche le orecchie della maschera funeraria erano perforate, ma i fori erano ricoperti da dischi d'oro. Ci\u00f2 implica che all'epoca gli orecchini erano indossati solo in Egitto dai bambini, proprio come nell'Egitto dei tempi di Carter. \nAltre prime prove dell'uso di orecchini sono evidenti nel racconto biblico. In \"Esodo 32:1\u20134\" \u00e8 scritto che mentre Mos\u00e8 era sul monte Sinai, gli israeliti chiesero ad Aaronne di creare un dio per loro. \u00c8 scritto che comand\u00f2 loro di portargli gli orecchini dei loro figli e delle loro figlie (e altri gioielli) in modo che potesse soddisfare la loro richiesta (1500 a.C. circa). Dal periodo classico, anche in Medio Oriente, come regola generale, erano considerati esclusivamente ornamenti femminili. Anche in Grecia e a Roma, gli orecchini erano indossati principalmente dalle donne e spesso si considerava l'indossare orecchini da parte di un uomo come tipicamente orientale. \nLa pratica di indossare orecchini era una tradizione per uomini e donne Ainu, ma il governo del Giappone Meiji proib\u00ec agli uomini Ainu di indossare orecchini alla fine del XIX secolo.\nTra i marinai, un lobo trafitto era un simbolo che chi lo indossava aveva navigato intorno al mondo o aveva attraversato l'equatore.\nAlla fine degli anni '60 del XX secolo, il piercing all'orecchio inizi\u00f2 a farsi strada tra gli uomini attraverso le comunit\u00e0 hippy e LGBT, sebbene fossero popolari tra i marinai da decenni.\nAlla fine degli anni '70, i piercing amatoriali, a volte con spille da balia o piercing multipli, divennero popolari nella comunit\u00e0 punk rock. Negli anni '80, la tendenza per gli artisti maschi di musica pop di avere le orecchie forate ha contribuito a stabilire una tendenza della moda per gli uomini. Ci\u00f2 \u00e8 stato successivamente adottato da molti atleti professionisti. Gli uomini britannici iniziarono a perforare entrambe le orecchie negli anni '80; George Michael dei Wham! ne era un esempio.\nReligione.\nSecondo la tradizione del dharma ind\u00f9, la maggior parte delle ragazze e alcuni ragazzi (soprattutto i \"nati due volte\") si fanno forare le orecchie come parte di un rito Dharmico noto come Karnavedha prima che abbiano circa cinque anni. I neonati possono farsi forare le orecchie gi\u00e0 diversi giorni dopo la nascita.\nUsanze simili sono praticate in altri paesi asiatici, tra cui Nepal, Sri Lanka e Laos, anche se tradizionalmente la maggior parte dei maschi aspetta di farsi forare le orecchie fino a quando non ha raggiunto l'et\u00e0 adulta.\nL'orecchino \u00e8 menzionato nella Bibbia in diversi contesti. Il pi\u00f9 familiare si riferisce a uno schiavo ebreo che doveva essere liberato nel settimo anno di servit\u00f9 ma desidera continuare a servire il suo padrone e rifiuta di essere libero: \"allora il suo padrone lo condurr\u00e0 davanti a Dio, lo far\u00e0 accostare al battente o allo stipite della porta e gli forer\u00e0 l'orecchio con la lesina; quegli sar\u00e0 suo schiavo per sempre.\" \"(Esodo 21:6)\".\nCaratteristiche.\nL'orecchino viene indossato sia dalle donne che dagli uomini di tutte le et\u00e0. Pi\u00f9 spesso di uso femminile, si pu\u00f2 incontrare in varie epoche e in varie culture, l'uso per gli uomini di portare l'orecchino a un solo lobo, ma non sono esattamente rari i casi di uomini che indossano uno o pi\u00f9 orecchini su entrambe le orecchie, nelle culture occidentali. \nGli orecchini sono generalmente attaccati alle orecchie tramite fori nei lobi, oppure mediante l'uso di \"clip\", che consentono di evitare il piercing del lobo.\nTipologie.\nEsistono varie tipologie di orecchino: a perno, a baule, a cerchio, a goccia, a palla. Ci sono talvolta anche diverse chiusure: a farfallina o chiodo, a monachella se ha un amo, a clip se si chiude istantaneamente.\nNe esistono di tutti i tipi e dimensioni, limitate unicamente dalla capacit\u00e0 del lobo dell'orecchio di sostenere l'orecchino senza lacerarsi; infatti le persone che indossano orecchini particolarmente pesanti potrebbero incorrere, progressivamente, nella tendenza alla dilatazione e alla lacerazione del foro del lobo o nell'allungamento antiestetico del lobo stesso.\nMateriali.\nGli orecchini possono essere fatti di molti materiali, come metallo, plastica, vetro, pietre preziose, ecc.; \u00e8 tuttavia essenziale che il materiale sia anallergico, per evitare irritazioni della pelle.\nRischi.\nLe complicazioni pi\u00f9 frequenti legate all'uso degli orecchini sono: \nI ricercatori hanno osservato una correlazione tra il piercing dei lobi delle orecchie delle ragazze e il successivo sviluppo di allergie. \nSecondo la professoressa Ewa Czarnobilska (responsabile del gruppo di ricerca) il motivo principale dell'allergia (elencato dagli allergologi) \u00e8 la presenza del nichel come componente delle leghe utilizzate nella produzione degli orecchini, tuttavia gli ingredienti dichiarati dal produttore non sono significativi, perch\u00e9 il nichel \u00e8 un componente standard dei gioielli. \nI sintomi di allergia sono visibili come eczema. Questo sintomo \u00e8 spesso giustificato da un'allergia alimentare (come quella al latte), mentre il motivo \u00e8 il contatto con l'orecchino con il sistema linfatico. La cessazione dell'uso degli orecchini da parte dei bambini non provoca la scomparsa dei sintomi di allergia poich\u00e9 l'organismo \u00e8 ormai entrato a contatto con il nichel. Anche se i bambini hanno smesso di indossare orecchini, possono apparire reazioni allergiche a: \nLa ricerca su un campione di 428 alunni, di sette e otto anni, e di sedici e diciassette anni, ha rilevato che: \nAltri sintomi di allergia al nichel sono: \nEsistono tuttavia in commercio anche orecchini senza nichel (\"nichel free\").\nCome con qualsiasi procedura invasiva, c'\u00e8 sempre il rischio di infezione da agenti patogeni ematici come l'epatite e l'HIV . Tuttavia, le moderne tecniche di piercing rendono questo rischio estremamente ridotto (il rischio \u00e8 maggiore per il piercer, ossia chi pratica la perforazione, a causa del potenziale schizzo di sangue durante l'operazione). Non c'\u00e8 mai stato un caso documentato di trasmissione dell'HIV a causa di piercing all'orecchio, al corpo o a causa di tatuaggi, sebbene ci siano stati casi in cui il virus dell'epatite B \u00e8 stato trasmesso attraverso queste pratiche."}
{"id": "690611", "revid": "124123", "url": "https://it.wikipedia.org/wiki?curid=690611", "title": "Ken Ishikawa", "text": "Carriera.\nScelse di firmarsi come \"Ken Ishikawa\" nonostante si chiamasse \"Ken'Ichi Ishikawa\" per uniformarsi al Maestro G\u014d Nagai, il cui pseudonimo era composto di soli tre ideogrammi.\nSue sono alcune intuizioni per le serie animate del Getter, a partire dalle serie televisive fino a giungere alle pi\u00f9 recenti incarnazioni di questo robot.\nDopo la fine del manga di Getter, Ishikawa si \u00e8 dedicato ad una serie di progetti fumettistici, come ad esempio il dark fantasy \"Majuu Sensen\", chiaramente nel solco della tradizione nagaiana.\nIn Italia \u00e8 stato pubblicato anche un fumetto tratto dal videogioco \"\" (su \"Kappa Magazine\" #27-36).\nLa quantit\u00e0 di opere disegnate e sceneggiate da questo grande autore sono innumerevoli e spaziano in ogni genere: dall'horror al noir, dai manga di ambientazione storica a quelli fantascientifici, passando per gag umoristiche e artbook; dalle brevi storie per riviste antologiche a lunghe, approfondite e complesse serializzazioni, per non parlare degli studi/concept presso Dynamic Planning e altri studi di animazione coi quali ha collaborato attivamente con contributi stilistici personali: tutto questo attraversando oltre 30 anni di carriera."}
{"id": "690612", "revid": "339392", "url": "https://it.wikipedia.org/wiki?curid=690612", "title": "Pitagoar\u00ed", "text": ""}
{"id": "690614", "revid": "339392", "url": "https://it.wikipedia.org/wiki?curid=690614", "title": "Potigu\u00e1ra", "text": ""}
{"id": "690616", "revid": "1745361", "url": "https://it.wikipedia.org/wiki?curid=690616", "title": "Deianira", "text": "Deianira () o Deianeira \u00e8 un personaggio della mitologia greca. Fu una principessa di Calidone.\nGenealogia.\nFiglia di Oineo o di Dioniso e di Altea, spos\u00f2 Eracle e fu madre di Illo, Ctesippo, Gleno, Onites e Hodites.\nSecondo Igino, il padre di Deianira fu Dessameno; ma dello stesso mito da lui raccontato, se confrontato con quello di un autore Greco, il nome corretto della donna in questione corrisponde a Mnesimache.\nMitologia.\nFu notata da Eracle che s'innamor\u00f2 di lei e che combatt\u00e9 contro Acheloo per averla e sposarla.\nLa tunica di Nesso.\nTre anni dopo ed esiliati da Calidone, durante il viaggio giunsero sulla sponda del fiume Eveno e per attraversarlo si fidarono del traghettatore (il centauro Nesso) che, dopo aver traghettato prima Eracle, quando fu il turno di Deianira cerc\u00f2 di violentarla. \nLei chiam\u00f2 l'aiuto del marito che colp\u00ec al cuore il centauro con una freccia e questi, sul punto di morte le parl\u00f2 dicendole che se avesse voluto possedere uno strumento d'amore con cui tenere l'amore del marito solo per s\u00e9, doveva raccogliere il sangue che gli sgorgava dal cuore e dalla punta della freccia ed aggiungerci il seme che aveva lasciato cadere (oppure di mescolare sangue e seme con dell'olio d'oliva e di ungere il chitone di Eracle). \nDeianira lo fece e tenne il segreto per s\u00e9.\nGiunti in Tessaglia, Deianira seppe da Lica che Eracle aveva imprigionato la principessa Iole e dell'amore che provava per lei e quando le disse che Eracle desiderava avere le vesti che era solito indossare per le celebrazioni prese il sangue di Nesso e (pensando che fosse un incantesimo d'amore), lo cosparse sulla tunica del marito senza per\u00f2 sapere che quel sangue era in realt\u00e0 la vendetta di Nesso contro la vita di Eracle.\nLa veste, nota anche come tunica di Nesso, una volta indossata dal marito rilasci\u00f2 il suo veleno che incominci\u00f2 ad irritare la sua pelle ed a penetrargli nel corpo debilitandolo, fino a quando lui la tolse e si vide la sua malattia. \nDeianira, resasi conto di ci\u00f2 che aveva fatto, disperata si impicc\u00f2.\nLa versione di Igino.\nIgino (che era un latino) nelle Fabulae ripercorre lo stesso mito gi\u00e0 descritto da Apollodoro e Diodoro Siculo ma durante la narrazione aggiunge un episodio dove Deianira (qui figlia di Dessameno il re di Oleno), viene amata da Eracle e dopo la sua partenza viene desiderata anche da un centauro che chiama Eurizione. Questa versione si conclude con l'uccisione del centauro ed il ritorno della vita di Deianira al fianco di Eracle.\nDella stessa vicenda per\u00f2, negli scritti di Apollodoro si legge che il nome della figlia di Dessameno \u00e8 Mnesimache.\nAnche tra gli scritti di Diodoro Siculo e di Pausania viene citato l'interagire tra Dessameno ed Euritione durante la presenza a corte di Eracle."}
{"id": "690617", "revid": "339392", "url": "https://it.wikipedia.org/wiki?curid=690617", "title": "Verniero", "text": ""}
{"id": "690620", "revid": "110157", "url": "https://it.wikipedia.org/wiki?curid=690620", "title": "Pokanga", "text": "I Pokanga (o anche Pakang) sono un gruppo etnico del Brasile che ha una popolazione stimata in circa 165 individui. Parlano la lingua Pokanga (codice ISO 639: POK) e sono principalmente di fede animista.\nVivono nello stato brasiliano dell'Amazonas, nei pressi del fiume Tiquie, affluente del Vaup\u00e9s. Denominazioni alternative: Pakang, Pokang\u00e1-Tapuya, Bar\u00e1, Barasano, Bara Sona. Sono correlati ai Barasana e ai Waimaha."}
{"id": "690622", "revid": "46931", "url": "https://it.wikipedia.org/wiki?curid=690622", "title": "Pokang\u00e1", "text": ""}
{"id": "690623", "revid": "49022", "url": "https://it.wikipedia.org/wiki?curid=690623", "title": "Marco Bruto", "text": ""}
{"id": "690624", "revid": "287204", "url": "https://it.wikipedia.org/wiki?curid=690624", "title": "Russula sororia", "text": "\"Russula sororia\" Fr., \"Epicrisis Systematis Mycologici\" (Upsaliae): 359 (1838).\nLa Russula sororia \u00e8 una specie molto simile alla \"Russula pectinata\", che si distingue per l'odore diverso (spermatico) e per l'habitat (pinete marittime).\nDescrizione della specie.\nCappello.\n3-6 fino 12 cm di diametro, prima convesso, poi appianato, infine con una depressione centrale.\nLamelle.\nNon molto larghe, mediamente fitte, da adnate a leggermente arrotondate al gambo, biancastre con il filo imbrunente.\nGambo.\ncilindrico, abbastanza regolare, bianco grigiastro.\nCarne.\nGrigiastra, abbastanza compatta.\nSpore.\n7\u20139 x 5\u20137 \u00b5m, color crema chiaro in massa, ellissoidali con verruche alte pi\u00f9 di 0,7 \u00b5m, unite da linee sottili, ma non da reticolo.\nHabitat.\nFruttifica nelle radure dei boschi di latifoglie, in estate.\nCommestibilit\u00e0.\nNon commestibile per via dell'odore sgradevole e del sapore pepato.\nEtimologia.\nDal latino \"sororius\" = della sorella."}
{"id": "690625", "revid": "46931", "url": "https://it.wikipedia.org/wiki?curid=690625", "title": "Pakang", "text": ""}
{"id": "690627", "revid": "125655738", "url": "https://it.wikipedia.org/wiki?curid=690627", "title": "Deifobo", "text": "Deifobo ( \"D\u0113\u00ecphobos\") \u00e8 un personaggio della mitologia greca, figlio di Priamo e di Ecuba e principe troiano.\nDurante la guerra di Troia, che scoppi\u00f2 a causa del rapimento della regina di Sparta, Elena, da parte di Paride, suo fratello, Deifobo fu con Ettore, Troilo e Antifo uno dei Priamidi che pi\u00f9 si misero in evidenza. Gli episodi omerici riguardanti Deifobo si trovano nel libri XII, XIV e XXII dell'Iliade.\nIl mito.\nPrima della guerra di Troia.\nSecondo Apollodoro, Deifobo \u00e8 il terzo figlio maschio di Priamo ed Ecuba, dopo Ettore e Paride, ovvero il loro sesto figlio. Sin da fanciullo mostr\u00f2 un carattere piuttosto rude, ma soprattutto ben predisposto all'arte della guerra.\nIl carattere di Deifobo viene raccontato da Darete il frigio nell'episodio dei giochi indetti in memoria di Paride. Deifobo vi prese parte insieme ai suoi fratelli e si distinse in numerose gare, ma, quando un misterioso giovane riusc\u00ec a sorpassarlo nella gara di cocchi, il troiano, sdegnato, si accord\u00f2 con i fratelli per uccidere il nuovo arrivato.\nMentre venivano appostate numerose guardie alle uscite dello stadio, Deifobo si arm\u00f2 insieme al fratello maggiore Ettore e, con la spada sguainata, si avvent\u00f2 contro il vincitore delle gare, il quale aveva ottenuto come premio ben tre corone. Il giovane, spaventato, si rifugi\u00f2 sull'altare di Zeus, e allora un pastore, di nome Agelao, svel\u00f2 a Priamo l'identit\u00e0 dello sconosciuto, Paride, fratello di Deifobo, allevato sul monte Ida a causa di oscure predizioni che lo avevano tormentato sin dalla nascita. Da allora, nonostante alcune opposizioni, il giovane principe troiano venne accolto nella reggia dove si riappacific\u00f2 con Deifobo e gli altri suoi fratelli.\nGuerra di Troia.\nI primi anni di guerra.\nDeifobo prese parte alla guerra contro gli Achei fin dal primo anno. Quando le navi dei nemici s'appostarono presso la costa della Troade, l'eroe, insieme all'esercito troiano, avanz\u00f2 contro di loro per impedire lo sbarco. Qui, secondo alcuni autori, riusc\u00ec a trafiggere con un giavellotto l'eroe Protesilao.\nDeifobo si fece notare nuovamente quando tent\u00f2 di portare aiuto al fratello Troilo, minacciato da Achille. Polissena, loro sorella, sfuggita all'ira dell'eroe greco, aveva dato la notizia della sua uccisione; Deifobo si arm\u00f2 insieme al cugino Enea e ai fratelli Polite ed Ettore giungendo sul luogo dell'assassinio, ma oramai era troppo tardi per vendicare la sua morte.\nCombattimento contro l'accampamento acheo.\nNel corso della guerra, insieme con il fratello Eleno, Deifobo guid\u00f2 un gruppo di guerrieri e col titolo di comandante \u00e8 ricordato specialmente nell'Iliade di Omero. Giunse coi suoi uomini fino alle fortificazioni difensive dell'accampamento nemico, che erano state appena costruite, ma qui, avanzando, fu preso di mira da Merione, consigliere di Idomeneo, il quale gli scagli\u00f2 contro una lancia sperando di colpirlo; tuttavia l'arma non lo fer\u00ec, trapass\u00f2 leggermente lo scudo del troiano, senza riuscire neanche a penetrarlo. Deifobo continu\u00f2 a combattere valorosamente, ma quando vide soccombere sotto i suoi occhi per mano di Idomeneo il giovane condottiero alleato Asio, che era nel suo stesso squadrone, si copr\u00ec con lo scudo e scagli\u00f2 l'asta al di l\u00e0 delle file nemiche, trafiggendo Ipsenore, un guerriero acheo. Vantandosi della sua impresa, il troiano atterr\u00ec con le sue crudeli parole i guerrieri achei, ma Idomeneo, per incoraggiare i suoi uomini, uccise con un giavellotto Alcatoo, cognato di Enea.\nIdomeneo prese allora a canzonare Deifobo, vantandosi di aver fatto ben tre vittime mentre il troiano aveva ucciso solo Ipsenore; punto sul vivo, Deifobo tentenn\u00f2 per il contrattacco, e and\u00f2 a chiamare Enea, il quale era fermo nel bel mezzo della battaglia, a causa del rancore che portava contro Priamo, il quale non considerava il suo valore. Spronato da Deifobo, l'eroe dardano entr\u00f2 in battaglia in compagnia sua e di altri troiani e qui comp\u00ec una grande strage. La battaglia riprese, e stavolta Deifobo scagli\u00f2 la lancia in direzione dell'odiato Idomeneo, ma ancora sbagli\u00f2, facendo per\u00f2 un'altra vittima eccellente, Ascalafo, figlio di Ares, che colp\u00ec trapassandogli la spalla robusta. Il dio della guerra sarebbe intervenuto per vendicare la morte del figlio, ma Zeus lo viet\u00f2, dato che il suo comando era che nessuna divinit\u00e0 intervenisse nel campo di battaglia. Deifobo cerc\u00f2 allora di possedere l'elmo della sua vittima, tuttavia Merione gli trapass\u00f2 con la lancia il suo braccio, e gli imped\u00ec di impossessarsene. L'eroe troiano sarebbe sicuramente morto se Polite, suo fratello, non fosse intervenuto afferrando Deifobo per la vita e conducendolo in salvo verso Troia, sebbene Deifobo perdesse molto sangue dalla ferita. Pi\u00f9 tardi, Ettore, deciso ad incendiare tutte le navi achee, si domand\u00f2 dove fosse finito il fratello, ma quando vide che nessuno lo raggiungeva, avanz\u00f2 contro i Danai da solo.\nL'inganno di Atena.\nQuando Achille torn\u00f2 in battaglia deciso a vendicare la morte del suo amante Patroclo, Ettore, temendo la foga dell'eroe, scapp\u00f2 per evitare uno scontro; dopo aver fatto tre giri di corsa intorno alle mura della sua citt\u00e0, la dea Atena assunse le sembianze di Deifobo e gli and\u00f2 incontro, e lo incit\u00f2 a non temere Achille, ma a fermarsi e ad affrontarlo.\nEttore, pensando di parlare con suo fratello, ascolt\u00f2 il consiglio e diede ragione alla dea, poi torn\u00f2 indietro e parl\u00f2 con Achille affinch\u00e9 il duello potesse iniziare. Per primo, il troiano scagli\u00f2 la sua lancia contro Achille. Mancato il bersaglio si rivolse a Deifobo chiedendo di dargli un'altra lancia, ma questi era svanito nel nulla. A quel punto Ettore comprese che gli dei lo avevano ingannato ed abbandonato facendolo perire per mano del figlio di Peleo, come infatti avvenne.\nDopo la morte di Ettore, Priamo, suo padre, volle raggiungere Achille nella sua tenda per chiedere la restituzione del cadavere. Camminando nel palazzo reale, il vecchio re scorse gli altri suoi figli oziosi nella reggia e, sdegnato, inizi\u00f2 a rimproverarli duramente, prendendosela anche con Deifobo, dato che anzich\u00e9 lottare o fare qualcosa per difendere la citt\u00e0, erano tutti intenti al non far nulla, nello sfarzo e in una calda accoglienza.\nLa morte di Achille.\nSecondo alcune tradizioni, il giorno in cui venne per domandargli il corpo del figlio ucciso, Achille chiese a Priamo di dargli in sposa la propria figlia minore, Polissena; il re accett\u00f2 ma a patto che gli Achei avessero rinunciato alle loro pretese e abbandonato la Troade. Sapendo ci\u00f2, Polissena decise di vendicarsi: chiese ad Achille il segreto della sua invulnerabilit\u00e0, e quando l'eroe, perdutamente innamorato della fanciulla, acconsent\u00ec a rispondere, la troiana raggiunse i fratelli Paride e Deifobo per riferire tutto ci\u00f2 che aveva saputo dal suo futuro marito.\nSu richiesta di Polissena, Achille si rec\u00f2 nel tempio di Apollo Timbreo a piedi nudi e senza armi per innalzare un sacrificio agli dei, all'inizio del loro matrimonio. Per fingere di conciliare questa unione, Deifobo strinse l'eroe in un abbraccio apparentemente amichevole e proprio allora incit\u00f2 Paride, nascosto dietro la statua del dio Apollo, a scagliare la sua freccia, che colp\u00ec l'eroe al tallone, unico punto vulnerabile, ferendolo a morte.\nTra gli spasimi, Achille afferr\u00f2 un tizzone da un focolare acceso l\u00ec vicino, e con quello si abbatt\u00e9 sui Troiani l\u00e0 riuniti, massacrandoli tutti insieme, inclusi i servi e i sacerdoti del tempio. Deifobo e Paride scamparono alla strage lasciando l'eroe nel tempio, che mor\u00ec alcuni minuti dopo. Questa uccisione a tradimento suscit\u00f2 lo sdegno di numerosi troiani, soprattutto di Eleno e di Enea, tanto che da allora Deifobo e Paride persero l'appoggio di qualsiasi loro concittadino.\nIl matrimonio con Elena.\nQuando anche Paride venne ucciso (per mano dell'arciere Filottete), Priamo offr\u00ec Elena al \u00abpi\u00f9 valoroso\u00bb dei suoi figli; Deifobo ed Eleno si presentarono al suo cospetto per reclamare la fanciulla, affermando ciascuno la propria superiorit\u00e0 in battaglia. Priamo stesso decise di affidare la donna a Deifobo, non solo perch\u00e9 era il pi\u00f9 grande, ma anche perch\u00e9 si era dimostrato pi\u00f9 valoroso di tutti gli altri suoi fratelli superstiti. Il matrimonio fu stabilito, ma Elena, secondo la maggior parte dei racconti, diversamente da quanto accaduto con gli altri suoi due mariti, non si era mai innamorata di Deifobo e arriv\u00f2 a dirgli che piuttosto avrebbe preferito tornare da Menelao. La scelta di Priamo venne criticata dalla maggior parte dei Troiani.\nUna notte la figlia di Zeus fu sorpresa da una sentinella mentre cercava di calarsi gi\u00f9 dalle mura della citt\u00e0 con una corda. Elena venne quindi trascinata a forza da Deifobo, il quale la spos\u00f2 ugualmente nonostante andasse contro la sua volont\u00e0. Lo sdegno che scoppi\u00f2 tra i troiani fu cos\u00ec forte che Eleno, disgustato dal comportamento del fratello, abbandon\u00f2 la sua citt\u00e0 rifiutandosi di difenderla anche se fosse caduta per mano dei nemici.\nLa fine di Deifobo.\nLa sera stessa in cui il cavallo di Troia fu trascinato in citt\u00e0, Deifobo accompagn\u00f2 Elena presso l'enorme costruzione di legno, e qui la donna, quasi volesse divertire il compagno, inizi\u00f2 a gridare i nomi dei guerrieri achei attorno al cavallo, imitando le voci delle loro mogli, per vedere se le forze nemiche si fossero appunto nascoste al suo interno. Menelao ed Odisseo dovettero trattenere a forza i loro compagni per impedire loro di rispondere ai richiami.\nIn piena notte, quando fu dato il segnale nell'esercito acheo, Elena lasci\u00f2 nel letto Deifobo e si apprest\u00f2 a nascondere tutte le sue armi, per impedire qualsiasi sua resistenza. Aspett\u00f2 poi con fiducia l'arrivo di suo marito Menelao, mentre il figlio di Priamo dormiva inconsapevole di ci\u00f2 che avrebbe fatto sua moglie o tantomeno dell'intervento dei Greci.\nDurante il saccheggio di Troia, Menelao, insieme ad Odisseo (oppure con Agamennone), raggiunse ansioso la casa di Deifobo e qui trov\u00f2 Elena che vegliava sul troiano addormentato e ubriaco. Dopo che Menelao ebbe colpito Deifobo con la spada, Elena si gett\u00f2 tra le sue braccia e fugg\u00ec con lui.\nAltre versioni affermano invece che Deifobo si svegli\u00f2 all'improvviso, ma venne prontamente ucciso da Menelao (o da Odisseo; o da entrambi; o ancora da Elena, che immerse la spada nella schiena del troiano per dimostrare la fedelt\u00e0 al primo marito: ma per i pi\u00f9 comunque Elena ne festeggi\u00f2 la morte). Il corpo di Deifobo venne orrendamente fatto a brandelli da Menelao e dalla stessa Elena.\nNell\"'Eneide\" di Virgilio, che segue la tradizione che voleva Deifobo ucciso nel sonno, l'eroe appare ad Enea nel corso del suo viaggio nell'Oltretomba: ha mutilazioni a volto e mani. Enea, che durante la notte della caduta di Troia aveva eretto un piccolo cenotafio per Deifobo avendo appreso della sua morte, si rallegra nel rendersi conto che qualcuno ha poi effettivamente provveduto a seppellire l'eroe assicurandogli pertanto l'accesso all'Ade; ma grande \u00e8 il suo sconcerto nel vedere Deifobo cos\u00ec martoriato. Il principe gli racconta la propria morte, gli rivela il tradimento di Elena che aveva sottratto la sua spada da sotto il cuscino e indicato a Menelao il letto in cui dormiva: era stata lei ad aprire le porte e a chiamare Menelao, a cui si era unito anche Ulisse; tutti e tre hanno fatto strazio del suo corpo.\n&lt;poem&gt; \" \"Come passammo tra falso giubilo l'ultima\"\n\"notte, lo sai; e bisogna ricordarlo purtroppo.\"\n\"Quando il fatale cavallo d'un balzo venne sull'alta\"\n\"Pergamo, e gravido port\u00f2 nel ventre guerrieri armati,\"\n\"lei, simulando una danza, guidava intorno le Frigie\"\n\"ululanti in tripudio; in mezzo brandiva una grande\"\n\"fiaccola, e dall'alto della rocca chiamava i Danai.\"\n\"Allora, sfinito dagli affanni e gravato dal sonno,\"\n\"mi accolse l'infausto talamo, e disteso mi oppresse\"\n\"un dolce e profondo riposo simile a placida morte.\"\n\"Intanto quell'egregia sposa sottrae tutte le armi\"\n\"dalla casa, e mi toglie di sotto il capo la fida spada;\"\n\"chiama Menelao nelle stanze, e apre le porte,\"\n\"certo sperando che questo sarebbe un gran dono all'amante,\"\n\"e che potesse estinguersi cos\u00ec la fama delle antiche colpe.\"\n\"Ma perch\u00e9 mi dilungo? Irrompono nel talamo;\"\n\"si unisce a loro, consigliere di delitti, l'Eolide\" \" &lt;/poem&gt;\nDopo aver narrato ad Enea queste tristi vicende, il figlio di Priamo invoca gli d\u00e8i (\"Di, talia Grais instaurate...\") perch\u00e9 gli concedano vendetta sui Greci. La Sibilla sollecita Enea a continuare il cammino, e Deifobo si allontana per tornare nelle tenebre (\"reddarque tenebris\")."}
{"id": "690631", "revid": "49022", "url": "https://it.wikipedia.org/wiki?curid=690631", "title": "Caio Cassio", "text": ""}
{"id": "690635", "revid": "1318658", "url": "https://it.wikipedia.org/wiki?curid=690635", "title": "Paran\u00e1 (Argentina)", "text": "Paran\u00e1 \u00e8 una citt\u00e0 dell'Argentina, capoluogo della provincia di Entre R\u00edos. La citt\u00e0, che \u00e8 anche sede del dipartimento omonimo, ha una popolazione di oltre 247.000 abitanti.\nGeografia.\nParan\u00e1 sorge su un declivio in posizione panoramica sull'omonimo fiume, al confine tra la provincia di Entre R\u00edos e quella di Santa Fe. \u00c8 situata a 499\u00a0km a nord-ovest dalla capitale nazionale Buenos Aires.\nStoria.\nNel XVI secolo, abitanti della citt\u00e0 di Santa Fe si insediarono sulla riva opposta del Paran\u00e1. Noto come \"de la otra Banda del Paran\u00e1\" (\"dall'altra parte del Paran\u00e1\") o \"Baxada del Paran\u00e1\" (\"Guado del Paran\u00e1\"), l'insediamento non ebbe mai una fondazione ufficiale, e crebbe lentamente come citt\u00e0 satellite di Santa Fe.\nIl 23 ottobre 1730 fu concesso alla cappella locale dalle autorit\u00e0 ecclesiastiche di Buenos Aires lo stato di chiesa parrocchiale; quella data fu adottata come inizio della storia ufficiale della citt\u00e0. Nel 1813 ottenne lo stato di villaggio, e nel 1822 fu nominata capitale del territorio dell'attuale provincia. Tra il 1854 e il 1861 fu la capitale della Confederazione argentina durante il governo del \"caudillo\" locale Justo Jos\u00e9 de Urquiza, che diede alla citt\u00e0 un rapido sviluppo. Nel 1883 riguadagn\u00f2 il suo status di capitale provinciale.\nNel 1994 Paran\u00e1 fu sede del Congresso per la Riforma della Costituzione argentina.\nSociet\u00e0.\nReligione.\nLa citt\u00e0 \u00e8 sede dell'arcidiocesi di Paran\u00e1, istituita il 13 maggio 1859, quando la citt\u00e0 era capitale della Confederazione Argentina.\nCultura.\nIstruzione.\nTeatri.\nLa principale istituzione teatrale della citt\u00e0 \u00e8 il 3 de Febrero, inaugurato nel 1908 e cos\u00ec chiamato in onore della battaglia di Caseros del 1852.\nUniversit\u00e0.\nA Paran\u00e1 ha sede l'Universit\u00e0 Autonoma di Entre R\u00edos, si trovano inoltre anche alcune facolt\u00e0 dell'Universit\u00e0 Nazionale di Entre R\u00edos.\nEconomia.\nParan\u00e1 \u00e8 un importante porto fluviale per il trasporto di cereali, bestiame, pesce e legname dalla regione circostante. L'attivit\u00e0 industriale \u00e8 costituita principalmente da cementifici, mobilifici e produzione di ceramica.\nInfrastrutture e trasporti.\nStrade.\nParan\u00e1 \u00e8 il principale snodo stradale tra la provincia di Entre R\u00edos e quella limitrofa di Santa Fe. I collegamenti con il nord ed il sud della provincia sono assicurati dalla strada nazionale 12, mentre quelli con la parte est ed in particolare con la citt\u00e0 di Concordia sono assicurati dalla strada nazionale 18. Paran\u00e1 \u00e8 unita alla vicina Santa Fe ed alla sua provincia dal tunnel Ra\u00fal Uranga\u00a0\u2013 Carlos Sylvestre Begnis, completato nel 1969 e dalla strada nazionale 168.\nFerrovie.\n\u00c8 attiva una ferrovia metropolitana che unisce la citt\u00e0 al sobborgo di Colonia Avellaneda.\nAeroporti.\nL'aeroporto \"General Justo Jos\u00e9 de Urquiza\" (codice PRA) dista 7,5\u00a0km dal centro della citt\u00e0 e garantisce voli regolari su Buenos Aires.\nSport.\nLe due principali societ\u00e0 calcistiche della citt\u00e0 sono il Patronato ed Club Atl\u00e9tico Paran\u00e1."}
{"id": "690638", "revid": "57342", "url": "https://it.wikipedia.org/wiki?curid=690638", "title": "Leto Atreides", "text": "Il duca Leto Atreides I \u00e8 un personaggio del romanzo di fantascienza \"Dune\", padre del protagonista Paul Atreides. J\u00fcrgen Prochnow e Oscar Isaac lo hanno interpretato sul grande schermo rispettivamente nei due film (quello del 1984 e quello del 2021) che sono stati tratti dal romanzo, mentre William Hurt nella miniserie per la tv.\nIl personaggio \u00e8 stato ripreso da Kevin J. Anderson e da Brian Herbert nel loro ciclo di romanzi \"Il preludio a Dune\", in cui ne narrano in dettaglio la giovinezza.\nNe \"Il preludio a Dune\".\nLeto Atreides nasce nel 10140 sul pianeta Caladan, figlio del duca Paulus Atreides e di Helena Richese Atreides. Sua madre \u00e8 una nipote dell'imperatore Elrood IX.\nNel 10156, sedicenne, si reca sul pianeta Ix, secondo il volere del padre, per studiare lungo un anno presso la Casa Vernius, guidata dal famoso ed eroico conte Dominic, amico di Paulus e padre dei giovani Kailea e Rombhur.\nDurante la sua permanenza sul pianeta, Leto assiste alla ribellione di \"suboidi\", creature del Bene Tleilax, i quali seminano caos e disordine, favorendo l'invasione dei nauseabondi Tleilaxu, che conquistano Ix, ribattezzandolo \"Xuttuh\". La Casa Verinus viene deposta e costretta a fuggire. Leto ritorna su Caladan con Kailea e Rombhur, ai quali il duca Paulus offre generosamente asilo politico.\nNello stesso anno il padre Paulus Atreides muore nell'arena delle corride, durante una sua esibizione contro un toro salusano drogato; Leto diviene ufficialmente il duca di Caladan. Ben presto il giovane duca scopre che la morte del padre \u00e8 stata pilotata dalla madre, la duchessa Helena, che \u00e8 a sua volta solo una pedina delle trame della Casa Harkonnen, rivale degli Atreides.\nNegli anni, Leto Atreides prende le difese in seno al Landsraad dei suoi amici, gli eredi Vernius, attirandosi l'antipatia delle altre dinastie in quanto difensore di una casata rinnegata.\nNemico dichiarato del Bene Tleilax, Leto, mentre si reca a Kaitain per assistere all'incoronazione del nuovo imperatore, Shaddam IV, viene ritenuto responsabile dell'attacco a due navi tleilaxu, in realt\u00e0 avvenuto per mano degli Harkonnen tramite una nave invisibile. Durante un \"Processo per decadenza\", istituzione quasi mai invocata, il duca viene riconosciuto innocente per mancanza di prove, ma soprattutto a causa dell'intervento del principe ereditario Shaddam. In realt\u00e0 il pretendente al trono ha scoperto che Leto \u00e8 venuto a conoscenza del progetto segretissimo chiamato \"Amal\", che ha luogo su Ix e gestito dai Corrino stessi, al fine di riprodurre la spezia di Arrakis, isolando lo stesso mondo delle sabbie.\nIl duca Leto acquisisce nel tempo un grandissimo rispetto tra le grandi case feudali dell'Impero di Shaddam IV, in quanto svolge con successo la funzione di mediatore in difficili controversie tra le grandi case del Landsraad, come per esempio durante la crisi tra la Casa Moritani e la Casa Ecaz. Ci\u00f2 gli attira tuttavia la gelosia del barone Vladimir Harkonnen, antico rivale del padre Paulus, e la paura del sovrano, Shaddam IV.\nLeto ha un figlio da Kailea Vernius, Victor. Nonostante l'amore che prova per entrambi, non pu\u00f2 n\u00e9 sposare Kailea, erede di una casa rinnegata, e nemmeno dichiarare il bambino come suo erede al ducato, per la stessa ragione. Accecata dall'ira, Kailea organizza un incidente aereo per uccidere Leto e proclamare Victor suo erede. Leto sopravvive all'incidente, mentre perde la vita il piccolo Victor. Dopo il suicidio di Kailea, il duca prende Jessica, una Bene Gesserit come sua concubina ufficiale, dalla quale ottiene un figlio, Paul Atreides. Sua figlia Alia viene concepita un mese prima della sua morte, la sua esistenza quindi non \u00e8 mai stata nota a Leto.\nDetto anche \"Duca Rosso\", Leto, su consiglio del padre Paulus e aiutato dal fedelissimo Thufir Hawat, passa per anni in rassegna le sue possibili mogli, analizzando le opportunit\u00e0 politiche derivanti dal matrimonio, senza per\u00f2 mai trovare l'adeguato contratto matrimoniale.\nIn \"Dune\".\nNel 10191 il duca Leto Atreides riceve dall'Imperatore il comando di trasferirsi sul pianeta Arrakis, prendendo il posto degli avversari Harkonnen nella raccolta della preziosissima spezia. Il mandato offertogli si rivela in realt\u00e0 una trappola mortale: gli Harkonnen attaccano Arrakis senza preavviso con il supporto di truppe imperiali Sardaukar travestite. Lo stesso Leto rimane ucciso nel corso dell'invasione, dopo essere stato catturato dagli Harkonnen, nel disperato tentativo di assassinare il barone Vladimir Harkonnen.\nLa notizia della sua morte suscita l'ira dell'imperatore Shaddam IV, che non ne voleva l'uccisione, ma solo il ridimensionamento del potere della Casa Atreides in seno al Landsraad.\nIl figlio Paul Atreides, scampato con la madre lady Jessica, giura sull'anello del padre che lo vendicher\u00e0. Quando Leto muore, Lady Jessica \u00e8 da un mese in attesa della secondogenita Alia la quale, a seguito della cerimonia sacra dell'Acqua della Vita a cui si era sottoposta Lady Jessica mentre la portava in grembo, si manifesta come prenata ovvero, nella terminologia Bene Gesserit, un'abominazione. La sua condizione di prenata consentir\u00e0 ad Alia di aiutare il fratello nella vendetta conto il Barone Vladimir Harkonnen e l'Imperatore Shaddam IV."}
{"id": "690658", "revid": "585241", "url": "https://it.wikipedia.org/wiki?curid=690658", "title": "Alighiero di Bellincione", "text": "Biografia.\nFiglio di Bellincione di Alighiero, fece parte del partito guelfo. Attivo gi\u00e0 nel 1246 quale agente di cambio col padre e i fratelli, Alighiero segu\u00ec in esilio la famiglia nel 1248 e nel 1260 dopo la vittoria dei ghibellini, in quest'ultima data a Montaperti. Rientrato a Firenze, Alighiero di Bellincione spos\u00f2 nel 1262 una certa Bella, forse figlia di Durante di Scolaro degli Abati, dalla quale ebbe Dante, il quale mai ricord\u00f2 il padre nella propria produzione poetica. Dopo che Bella mor\u00ec verso il 1270, Alighiero si rispos\u00f2 con Lapa di Chiarissimo Cialuffi, la quale mise al mondo due o tre bambini: Francesco, Tana (Gaetana) e forse anche un'altra figlia che, secondo Giovanni Boccaccio, sarebbe poi stata moglie di Leone Poggi e madre di Andrea, molto somigliante a Dante. Alighiero di Bellincione mor\u00ec prima del 1283, dopo aver condotto una vita dedicata al commercio (o all'usura, secondo quanto afferma Forese Donati nella celebre \"Tenzone\" che ebbe con Dante) ed aver assicurato alla famiglia una modesta vita economica. Cos\u00ec concludono Renato Piattoli e Simonetta Saffiotti Bernardi nella loro voce dell\"'Enciclopedia dantesca\":"}
{"id": "690662", "revid": "22475", "url": "https://it.wikipedia.org/wiki?curid=690662", "title": "Johann Friedrich Gmelin", "text": "Dopo la laurea in Biologia, specializzandosi in Botanica ed Entomologia tropicale nel 1768, ebbe l'incarico di professore di Scienze a Tubinga nel 1772 e nel 1775 ebbe la cattedra di Protozoologia e Botanica nell'universit\u00e0 di Gottinga.\nNel 1788 pubblic\u00f2 una nuova edizione del \"Systema naturae\" di Linneo, arricchendola di molte aggiunte e modifiche."}
{"id": "690665", "revid": "125403347", "url": "https://it.wikipedia.org/wiki?curid=690665", "title": "Jim Broadbent", "text": "Biografia.\n\u00c8 ricordato dal grande pubblico per aver interpretato la parte dell'esuberante impresario Harold Zidler nel film musical campione d'incassi \"Moulin Rouge!\". Ha partecipato alle riprese del quarto capitolo di Indiana Jones dal titolo \"Indiana Jones e il regno del teschio di cristallo\", dove interpreta l'amico del protagonista, recitando insieme a Harrison Ford, Shia LaBeouf e Cate Blanchett.\nNel 2009 \u00e8 stato scritturato per il ruolo di Horace Lumacorno in \"Harry Potter e il principe mezzosangue\", che gli \u00e8 stato riconfermato nel 2011 anche per la seconda parte dell'ultimo film della saga, \"Harry Potter e i Doni della Morte - Parte 2\". Nel 2012 \u00e8 stato scritturato, insieme a Hugh Grant, Halle Berry, Tom Hanks, Jim Sturgess, Susan Sarandon, Ben Whishaw e Hugo Weaving, nel kolossal dei fratelli Wachowski e di Tom Tykwer \"Cloud Atlas\". Nel 2013 partecipa al film \"Filth\".\nDoppiatori italiani.\nNelle versioni in italiano dei suoi lavori, Jim Broadbent \u00e8 stato doppiato da: \nDa doppiatore \u00e8 sostituito da:"}
{"id": "690667", "revid": "599013", "url": "https://it.wikipedia.org/wiki?curid=690667", "title": "Catilina Aubameyang", "text": "Biografia.\n\u00c8 figlio del commissario tecnico del Gabon ed ex calciatore Pierre Aubameyang e fratello maggiore di Willy e Pierre-Emerick, anch'essi calciatori.\nCarriera.\nClub.\nArriva in Italia nel 1998, acquistato dalla , che lo include nel proprio settore giovanile.\nNel 2000 passa al Milan, con cui gioca per due stagioni nella primavera e nella quale segna ben 65 gol. Nella stagione 2001/2002 debutta con i rossoneri in prima squadra in Milan-Bate Borisov 4-0 della Coppa UEFA 2002, mentre l'esordio in Serie A avviene in -Milan 4-2, ultima giornata del campionato 2002/2003. Nella stessa stagione ottiene la sua prima presenza in Champions League nell'ultima partita del Milan nella prima fase a gironi, una sconfitta in casa per 2-1 contro il Deportivo La Coru\u00f1a.\nNella stagione successiva \u00e8 acquistato dalla , con cui scende in campo in 11 occasioni nel campionato cadetto. Inizia poi la stagione 2004-2005 in C1 al con cui colleziona 4 presenze, ma nel mese di gennaio si trasferisce all', squadra di Serie C2 con cui mette a referto 12 presenze.\nNel 2005 lascia l'Italia: \u00e8 ceduto al Lugano, squadra svizzera in cui gioca 10 partite, prima di trasferirsi al Chiasso nel gennaio 2006, durante la sessione invernale del calciomercato. Nell'estate 2006 torna in patria, al 105 Libreville (che poi vincer\u00e0 il campionato nazionale) mentre nel gennaio 2007 torna in Europa, trasferendosi al Paris FC, nella terza serie transalpina.\nNell'estate del 2007 firma un contratto biennale con l'Ajaccio, squadra della seconda divisione nazionale francese.\nNell'estate 2010 passa al Gaz\u00e9lec Ajaccio, formazione corsa che disputa la quarta divisione francese.\nSvincolato dalla societ\u00e0 corsa, il 30 settembre 2011 torna nella massima divisione gabonese, al Football Club Sapins de Libreville di Libreville.\nNel dicembre 2013 firma per il Cairate Calcio, squadra che milita nel campionato di Promozione lombarda. Debutta il 15 dicembre nella vittoria esterna per 1-2 sul campo del Mozzate, subentrando al 15\u00ba minuto della ripresa.\nDopo un altro paio di parentesi in Promozione, dal settembre 2015 scende nel campionato di Seconda Categoria lombarda con i colori del Fagnano Olona.\nNella stagione 2015/2016 conquista con i colori del Fagnano Olona, la prima storica promozione in Prima Categoria della societ\u00e0 fagnanese, insieme al centrocampista a Ivan Raffaele Mastromarino, ex Sampdoria e Pro Patria.\nNella stagione 2018/2019 firma per il Mozzate Giovanile insieme a Diego Girola e Alessandro Marelli\nNazionale.\nDurante i trascorsi giovanili, Aubameyang viene convocato dalla Nazionale francese Under-19, con cui disputa alcuni incontri di qualificazione per il Campionato europeo di categoria nel 2002. Fa il suo esordio nella seconda partita di qualificazione, Albania-Francia 0-4.\nMancata la qualificazione con la nazionale transalpina, Aubemayang esce dal giro della Nazionale francese ed entra in quello della nazionale del Gabon."}
{"id": "690670", "revid": "123994781", "url": "https://it.wikipedia.org/wiki?curid=690670", "title": "Albero del Piccioni", "text": "L'Albero del Piccioni (o Albero del Piccione) \u00e8 un platano (\"Platanus orientalis L.\") che si trova a circa 3\u00a0km da Ascoli Piceno seguendo la Via Salaria in direzione Roma.\nFa parte dell'elenco degli alberi monumentali italiani redatto dal Corpo forestale dello Stato.\nStoria.\nMenzionato per la prima volta col nome \"Albero di Picci\u00f2\" nel 1718, nelle carte che descrivevano i lavori di selciatura della via Salaria viene individuato come \"l'albero del Signor Piccione Parisani\". In seguito il suo nome si ritrova in alcuni Depositari del 1731 e del 1749 sempre riguardanti i lavori di sistemazione della strada.\nLa famiglia Parisani ebbe due membri col nome o soprannome di Piccione.\nIl primo era Vespasiano, vivo nel XIV secolo, citato nei documenti col nome di Piccione che mor\u00ec nel 1561. L'altro si chiamava Raimondo, soprannominato Piccione, e mor\u00ec nel 1655.\nIl platano si eleva verso il cielo con imponenti dimensioni ed ha il tronco internamente cavo. La circonferenza del suo fusto \u00e8 di 8,7 m (Primato Regionale delle Marche), e alto 24 m, arricchito da un'importante chioma.\nGiovanni Piccioni.\nLe tradizioni popolari locali, invece, attribuiscono il nome \"Piccioni\" alle vicissitudini di un Giovanni Piccioni che, durante il periodo dell'Annessione al Regno d'Italia, nella seconda met\u00e0 dell'Ottocento, fu comandante degli Ausiliari pontifici riorganizzando, insieme ai figli ed altri uomini a lui fedeli, il fenomeno del Brigantaggio antiunitario. Secondo questa leggenda egli avrebbe utilizzato il tronco vuoto del grande albero come nascondiglio per tendere imboscate ai viandanti.\nIn realt\u00e0 il Giovanni Piccioni non fu un volgare ladro di strada (era stato priore a Rocca di Montecalvo sotto lo Stato Pontificio): a lui furono rivolte imputazioni per attentato alla sicurezza dello Stato per la rivolta antiunitaria che capeggiava.\nL'unico riferimento che storicamente si trova tra l'albero e il brigante Piccioni \u00e8 un combattimento del 1849 tra i fedeli del brigante e i soldati repubblicani del Capitano Colucci.\nI Piemontesi inviarono truppe comandate dal generale Ferdinando Augusto Pinelli per sconfiggere i Volontari Pontifici. Dopo un paio d'anni di scontri, l'Ufficiale ebbe la meglio sui briganti che, per la maggior parte, furono uccisi, mentre i superstiti finirono reclusi.\nGiovanni Piccioni si mosse a difensore del Papato fino al 1863, anno del suo arresto. Fu tradito dai suoi compagni e catturato presso la Stazione Ferroviaria di San Benedetto del Tronto mentre tentava di salire su un treno diretto a Roma.\nFu processato e condannato a vita ai lavori forzati, mor\u00ec nel carcere di Forte Malatesta di Ascoli Piceno.\nSecondo altre fonti il platano risalirebbe addirittura all'anno 1000: in un documento del marzo 1109, tal Ranieri del fu Ferrone vendeva alla sorella Benedetta delle terre \"super infra civitate asculana in locum qui dicitur ipsum platanum\", riferendosi proprio al terreno dei nobili Parisani."}
{"id": "690672", "revid": "1450446", "url": "https://it.wikipedia.org/wiki?curid=690672", "title": "Erik il Rosso", "text": "Nato nel distretto J\u00e6ren della contea di Rogaland, in Norvegia, era figlio di Thorvald Asvaldsson, per cui viene chiamato anche patronimicamente Erik Thorvaldsson. Il soprannome \"il Rosso\" si riferisce al colore rosso dei capelli.\nStoria.\nL'esilio.\nNato nel 940 circa in Norvegia, fu esiliato per aver commesso un omicidio aiutato dal padre Thorvald, e dovette fuggire in Islanda. Qui si stabil\u00ec sulla costa occidentale, ma dopo poco tempo, intorno al 982 fu esiliato per tre anni dall'isola per un ennesimo omicidio, stavolta in una rissa.\nLe esplorazioni.\nAssieme alla sua famiglia e ad alcuni coloni part\u00ec alla ricerca delle isole che i pescatori islandesi dicevano si trovassero a nord-ovest. Nel 985 approd\u00f2 sulla costa meridionale della Groenlandia.\nAllo scadere del bando di 3 anni, nel 988 torn\u00f2 in Islanda alla ricerca di altri coloni. Egli parl\u00f2 loro della nuova terra come una terra verde e rigogliosa, da cui il nome Groenlandia che significa \"Terra Verde\". Assieme a loro ripart\u00ec per la Groenlandia con 25 navi di cui solo 14 arrivarono a destinazione. I nuovi coloni si stabilirono nei fiordi sudoccidentali dell'isola (tra cui l'\u00d8sterbygd), mentre Erik si stabil\u00ec a Brattahlid (vicino a Julianehaad), nel fiordo che da lui prese il nome (l'Eriksfjord), dove divenne capo della comunit\u00e0. Il figlio Leif introdusse il Cristianesimo nell'isola intorno all'anno 1000 ma il padre rifiut\u00f2 di convertirsi. Mor\u00ec nel 1007.\nI discendenti di Erik.\nErik il Rosso e sua moglie \u00dej\u00f3\u00f0hildr (Thjodhildr) ebbero quattro figli: una femmina, Freyd\u00eds, e tre maschi, gli esploratori Leif Erikson, \u00deorvaldr Eir\u00edksson e Thorsteinn. Erik rimase seguace del paganesimo nordico, nonostante suo figlio Leif e la moglie di questi costruissero la prima chiesa cristiana nelle americhe presso la loro cascina. Sembra inoltre che Leif sia stato il primo ad introdurre il cristianesimo in Groenlandia.\nNonostante non fosse il primo vichingo ad avvistare il continente Nordamericano, Leif Erikson divenne il primo ad esplorare il Vinland (da \"win\" vino/vite, e \"land\" terra), la parte settentrionale dell'attuale Terranova. Leif invit\u00f2 suo padre a viaggiare con lui, ma secondo la leggenda Erik cadde da cavallo e prese questo avvenimento come un cattivo auspicio, lasciando che suo figlio continuasse il viaggio senza di lui. Erik mor\u00ec durante il primo inverno dopo la partenza del figlio. Leif non seppe nulla della morte del padre fino al suo rientro in Groenlandia.\nL'altro figlio di Erik, Thorvald, perse la vita in America settentrionale, mentre cercava di risalire il fiume San Lorenzo, scontrandosi con alcuni nativi.\nIl racconto della scoperta della Terranova, in passato ritenuto leggendario, \u00e8 stato confermato nel 1961 dalla scoperta di alcune tombe vichinghe dell'XI secolo a L'Anse aux Meadows."}
{"id": "690677", "revid": "14806", "url": "https://it.wikipedia.org/wiki?curid=690677", "title": "Lube Macerata", "text": ""}
{"id": "690680", "revid": "599013", "url": "https://it.wikipedia.org/wiki?curid=690680", "title": "Kwame Ayew", "text": "Biografia.\nKwame \u00e8 il fratello di Abedi Pel\u00e9 e zio di Abdul Rahim Ayew, Andr\u00e9 Ayew e Jordan Ayew, tutti calciatori professionisti.\nCarriera.\nHa militato in squadre portoghesi (Vit\u00f3ria Set\u00fabal, Uni\u00e3o Leiria, Boavista, Sporting Lisbona), francesi (Metz), italiane (Lecce), turche (Kocaelispor) e cinesi (Shenyang Ginde). Con il retrocesse dalla Serie A alla Serie C1.\nStatistiche.\nPresenze e reti nei club.\n\"Statistiche aggiornate al 5 maggio 2010.\""}
{"id": "690683", "revid": "767487", "url": "https://it.wikipedia.org/wiki?curid=690683", "title": "Freddie Webster", "text": "Biografia.\nWebster era un promettente trombettista dell'era bebop, che fu elogiato da Dizzy Gillespie e che Miles Davis cita come uno dei suoi compagni nella band di Billy Eckstine, la prima del Be-bop, e come un collega che avrebbe cercato di imitare durante i suoi primi anni a New York.\nWebster aveva un suo gruppo e fu attivo in Ohio prima di trasferirsi a New York, dove inizi\u00f2 a lavorare per Benny Carter, Cab Calloway, Earl Hines, Jimmie Lunceford, Billy Eckstine (la cui orchestra aveva come cantante, Sarah Vaughan), e incidendo due versioni del suo brano \"Reverse the Charges\". In poco tempo si fece valere come uno dei giovani leoni della tromba della scena bop.\nScomparve ad appena trent'anni, stroncato da un attacco di cuore durante un tour a Chicago, nella sua stanza all'Hotel Strode. Secondo Miles Davis, ed altri, la sua morte fu provocata da una dose avvelenata di eroina che Sonny Stitt avrebbe passato a Webster. Stitt, a sua volta, l'avrebbe avuta da qualcuno che voleva vendicarsi di lui, sempre per questioni di droga. Chi lo sent\u00ec dal vivo afferma che dalle poche incisioni che rimangono \u00e8 quasi impossibile farsi un'idea della bravura di questo sfortunato musicista."}
{"id": "690686", "revid": "115593420", "url": "https://it.wikipedia.org/wiki?curid=690686", "title": "Suzuki Samurai", "text": "Il Suzuki Samurai \u00e8 un fuoristrada compatto prodotto dalla Suzuki dal 1989 fino al 2003.\nSi tratta di un'evoluzione dei precedenti modelli Suzuki SJ410 e Suzuki SJ413.\nI primi modelli destinati al mercato europeo venivano assemblati in Spagna dalla Santana Motor su licenza della Suzuki, per poter ottenere lo status di \"prodotto comunitario\" ed evitare le restrizioni introdotte in Europa ai modelli automobilistici nipponici.\nTecnica.\nIl Samurai monta sospensioni anteriori e posteriori a ponte rigido e balestre. Il cambio \u00e8 a 5 marce con riduttore a 2 rapporti.\nSamurai Coily, si tratta di una versione prodotta in pochi esemplari dal 1997 al 1999 come prototipi del Suzuki Jimny dotati delle sospensioni a ponte rigido e molle elicoidali, all'esterno \u00e8 uguale alla versione prodotta fino al 2003, tranne per il frontale che presenta una linea pi\u00f9 morbida\nI motori, sui Santana, arrivavano direttamente dal Giappone, il resto della vettura veniva assemblata con parti europee.\nMotori.\nI primi \"Samurai\" erano commercializzati con motore da 970\u00a0cm\u00b3 o 1324\u00a0cm\u00b3 a benzina, (usciti fuori produzione agli inizi del 1993).\nIl motore da 1 litro fu disponibile solo nelle primissime versioni.\nIl motore di 1324 cm\u00b3 a carburatore, aveva 64 cv di potenza.\nVerso l'estate del 1992 a seguito un leggero restyling della vettura, i modelli seguenti montano un motore di 1298\u00a0cm\u00b3, a iniezione single point, con 69 cv di potenza massima.\nNel 1998 vi fu un altro restyling pi\u00f9 dettagliato, che vide l'introduzione anche delle versioni a gasolio, dapprima con un motore Peugeot XUD9 da 1905 cm\u00b3 e con 62 cv, poi con un Renault F8Q da 1870\u00a0cm\u00b3 e con 64 cv, il primo turbo e il secondo aspirato, entrambi ad iniezione indiretta.\nProduzione in altri Paesi.\nI \"Suzuki Samurai\" furono costruiti anche in Spagna dalla Santana Motor, con il nome Suzuki Santana.\nIl Suzuki Samurai \u00e8 prodotto ancora oggi in India, sotto mentite spoglie ed in versione passo lungo, dalla Maruti, con il nome di Maruti Gypsy.\nVersioni speciali.\nLa Suzuki Samurai \u00e8 stata impiegata in vari paesi nelle forze di polizia e dei vigili del fuoco."}
{"id": "690687", "revid": "473173", "url": "https://it.wikipedia.org/wiki?curid=690687", "title": "Soccorso Alpino", "text": ""}
{"id": "690688", "revid": "1649933", "url": "https://it.wikipedia.org/wiki?curid=690688", "title": "Puyanawa", "text": "I Puyanawa sono un gruppo etnico del Brasile che ha una popolazione stimata in 540 individui (2010).\nLingua.\nLa lingua Puyanawa appartiene alla famiglia linguistica pano. Nel 2009 erano rimasto solo in tre a parlare questa lingua che ha cominciato ad estinguersi nei primi decenni del XX secolo, quando molti Puyanawa furono deportati o ridotti in schiavit\u00f9 dal colonnello M\u00e2ncio Agostinho Rodrigues Lima che li utilizz\u00f2 come estrattori di caucci\u00f9.\nInsediamenti.\nVivono nello stato brasiliano di Acre. Nel XX secolo abitavano le sorgenti degli affluenti del fiume Moa inferiore ma dopo le deportazioni del colonnello Lima si sono spostati nei villaggi di Bar\u00e3o do Rio Branco e Ipiranga, all'interno del comune di M\u00e2ncio Lima, nell'Acre.\nStoria.\nDagli ultimi decenni del XIX secolo fino a quasi la met\u00e0 del XX secolo, gli indios dei fiumi Juru\u00e1, Purus e Moa hanno sofferto deportazioni, usurpazioni delle terre e sfruttamento come forza lavoro ad opera dei portoghesi. In particolare i Puyanawa sono stati utilizzati come estrattori di caucci\u00f9, come lavoratori nei campi di mais, manioca, riso, canna da zucchero e fagioli e come trasportatori di farina e zucchero soprattutto per conto del colonnello M\u00e2ncio Lima, proprietario di una delle piantagioni principali. Questo periodo \u00e8 molto vivo nei ricordi dei vecchi Puyanawa che raccontano di aver vissuto in questi anni come veri e propri schiavi. Le sofferenze terminarono solo con la morte del colonnello nel 1950. L'omologazione del territorio indigeno Puyanawa \u00e8 avvenuta poi solo nel 2001."}
{"id": "690689", "revid": "253269", "url": "https://it.wikipedia.org/wiki?curid=690689", "title": "Chris Cooper", "text": "Biografia.\nIl fisico possente, gli occhi di ghiaccio e il volto truce gli hanno permesso di interpretare spesso in maniera convincente la parte del \"cattivo\". Ha vinto l'Oscar al miglior attore non protagonista nel 2003 per l'interpretazione ne \"Il ladro di orchidee\" (2002). \u00c8 celebre anche per l'interpretazione del colonnello Frank Fitts in \"American Beauty\" (1999) al fianco di Kevin Spacey.\nHa inoltre recitato in famosi film come \"Il patriota\" al fianco di Mel Gibson, \"The Bourne Identity\" con Matt Damon e \"Syriana\" con George Clooney. Nel 2010 prende parte al film di Ben Affleck \"The Town\", dove interpreta la parte del padre carcerato del protagonista. Nel 2014 interpreta Norman Osborn in \"The Amazing Spider-Man 2 - Il potere di Electro\".\nVita privata.\n\u00c8 sposato dal 1983 con l'attrice Marianne Leone dalla quale ha avuto un figlio, Jesse, morto nel 2005 a 17 anni\nDoppiatori italiani.\nNelle versioni in italiano dei suoi film, Chris Cooper \u00e8 stato doppiato da: \nDa doppiatore \u00e8 sostituito da:"}
{"id": "690691", "revid": "486946", "url": "https://it.wikipedia.org/wiki?curid=690691", "title": "Poyan\u00e1wa", "text": ""}
{"id": "690692", "revid": "990473", "url": "https://it.wikipedia.org/wiki?curid=690692", "title": "Suzuki LJ80", "text": "Il Suzuki LJ80, chiamato anche SJ20, \u00e8 un piccolo fuoristrada prodotto dalla Suzuki dal 1977 al 1981.\nContesto.\n\u00c8 un modello abbastanza raro, con un motore 4 cilindri SOHC 4 tempi di 797 cm\u00b3, 42 CV di potenza e 61 Nm di coppia.\n\u00c8 possibile trovarlo in varie tipologie di carrozzerie: berlina, col tetto in lamiera, pick-up (chiamato \"LJ81\"), con il soft-top e le porte in lamiera oppure sempre soft top con le porte in tela."}
{"id": "690693", "revid": "486946", "url": "https://it.wikipedia.org/wiki?curid=690693", "title": "Poian\u00e1ua", "text": ""}
{"id": "690699", "revid": "46291", "url": "https://it.wikipedia.org/wiki?curid=690699", "title": "Cyperaceae", "text": "Le Ciperacee (Cyperaceae) sono una famiglia di piante Monocotiledoni appartenente all'ordine Cyperales (Poales secondo la classificazione APG).\nGeneralit\u00e0.\nLe Ciperacee sono piante acquatiche o adattate a vivere su substrati umidi, perci\u00f2 si rinvengono facilmente negli stagni e nei terreni acquitrinosi. Sono spesso piante infestanti dei tappeti erbosi abbondantemente irrigati e si possono distinguere facilmente per il colore pi\u00f9 chiaro, il portamento pi\u00f9 compatto e le foglie coriacee.\nLa specie pi\u00f9 conosciuta \u00e8 il papiro (\"Cyperus papyrus\"). Il genere \"Carex\" \u00e8 particolarmente ricco di specie, molto simili tra loro, comunemente chiamate \"carici\", piuttosto comuni negli stagni e nelle zone paludose.\nDescrizione.\nLe ciperacee sono piante graminoidi erbacee annuali o perenni, con portamento cespitoso e fusti spesso a sezione triangolare. Le foglie sono alterne, lineari o lineari lanceolate, inserite sul fusto per mezzo di una guaina avvolgente. La lamina \u00e8 in genere coriacea.\nI fiori sono unisessuali o ermafroditi, in genere riuniti in spighe. Il perigonio \u00e8 assente e sostituito da brattee erbacee, dette glume. Apparentemente simili a quelli delle Graminacee, in realt\u00e0 i fiori delle Ciperacee sono unisessuali oppure sembrano derivati dalla fusione di un fiore femminile con pi\u00f9 fiori maschili. Il numero di stami varia da 1 a 6, l'ovario \u00e8 uniloculare e monovulare, sormontato da uno stilo che si divide in 2-3 stimmi.\nIl frutto \u00e8 un achenio indeiscente di consistenza coriacea.\nFormula fiorale: *,-0-6-,1-3(-6),\u2462, achenio\nSistematica.\nLa famiglia comprende circa 104 generi e circa 4500 specie, ed \u00e8 suddivisa in 3 sottofamiglie:\nGeneri.\nLa famiglia comprende i seguenti generi"}
{"id": "690702", "revid": "1718925", "url": "https://it.wikipedia.org/wiki?curid=690702", "title": "Dori", "text": "I Dori () furono una stirpe dell'antica Grecia, di origine indoeuropea, mitologicamente discendenti di Doro. Costituivano una delle etnie greche antiche insieme ad Achei, Ioni ed Eoli ed erano suddivisi in tre trib\u00f9: i Panfili, i Dimani e gli Illei.\nDagli altri Elleni si distinguevano per il loro dialetto e per le loro caratteristiche sociali e storiche.\nOrigini.\nContesto storico.\nA seguito delle scorrerie di varie popolazioni nel bacino orientale del Mediterraneo, tra cui i popoli del Mare, che causarono la fine di Micene e di altre importanti entit\u00e0 statali quali l'Impero Ittita, per tre secoli, a partire dal 1100 a.C. circa, la Grecia attravers\u00f2 un periodo di assestamento, chiamato dagli storici Medioevo ellenico, caratterizzato da una commistione dei tratti peculiari sopravvissuti della precedente civilt\u00e0 micenea e da alcune innovazioni, quali: l'introduzione dell'uso del ferro, dell'incinerazione dei morti, la produzione della ceramica detta \"Handmade burnished ware\" e della ceramica protogeometrica e geometrica e la costruzione dei primi templi.\nIpotesi.\nSecondo alcuni studiosi i Dori non sarebbero di stirpe ellenica, ma essi fecero del loro dio eponimo Doro un figlio (il quarto) di Elleno, il capostipite degli Elleni.\nIl nome dei Dori deriva infatti da quello di Doro, il loro leggendario capostipite. Il nome di Doro, a sua volta, \u00e8 probabilmente ricollegabile al termine \"doron\", \"dono\". Dal nome di questa trib\u00f9 sono derivati i nomi propri di uso moderno Doriano e Doris.\nLa storiografia moderna ha formulato due possibili spiegazioni circa l'origine dei Dori. Secondo la teoria anti-migrazionista i Dori sarebbero stati presenti in Grecia gi\u00e0 in epoca micenea, occupando una posizione politica di subalternit\u00e0, e avrebbero successivamente preso il sopravvento grazie alla crisi interna che coinvolse il mondo miceneo.\nSecondo un'altra teoria i Dori, forse genti della cultura dei campi di urne del medio Danubio o una popolazione mista greco-illirica, penetrarono in Grecia da nord e contribuirono alla distruzione della civilt\u00e0 micenea espandendosi poi principalmente nel Peloponneso e a Creta. Le genti doriche rappresenterebbero pertanto l'ultima ondata delle trib\u00f9 che da nord e da est invasero la penisola e le isole greche. Nella tradizione antica questa migrazione \u00e8 rappresentata dalla leggenda del ritorno degli Eraclidi.\nA partire da Martin Bernal si tende a riconoscere in questa ipotesi una connotazione ideologica. Fu infatti formulata nel XIX secolo, quando era in corso l'espulsione della civilt\u00e0 greca dal contesto levantino, mediterraneo e aperto alle culture anatoliche, medio-orientali, fenicio-semite ed egizie (il cui debito era invece riconosciuto dai greci stessi e dagli studiosi precedenti, dai romani al '700, secondo il principio \"ex oriente lux\") per renderla non solo tipicamente ed esclusivamente europea, ma connessa \"razzialmente\" con le civilt\u00e0 nord-europee ed \"ariane\". Proprio per questo Bernal la defin\u00ec \"modello ariano\" e la tacci\u00f2 non solo di astoricit\u00e0, ma anche, consciamente e inconsciamente, di derivazione da teorie pseudoscentifiche di carattere razzista fortemente in voga tra il XIX e il XX secolo nel mondo accademico (non solo tedesco, anche se qui ebbe origine). Bernal propose, con qualche perplessit\u00e0 da parte del mondo accademico (pi\u00f9 propenso ad accettare la \"\" della sua tesi) un recupero ragionato del modello antico, una rivisitazione dei miti delle origini greche (pieni per altro di riferimenti a fondatori venuti dalla Fenicia o dall'Egitto) in cui il dato mitologico venisse confrontato con altri (storici, archeologici, linguistici) senza pi\u00f9 preconcetti arianocentrici.&lt;br&gt; \nIn questo caso i greci ritenevano che i Dori (ma non i loro sovrani, imparentati con i Micenei e con dinastie straniere) fossero originari del nord, ma non della \"mitteleuropa\" (come non a caso piaceva pensare agli accademici filoelleni tedeschi di inizio '900), bens\u00ec, pi\u00f9 banalmente, del nord-ovest della Grecia. In particolare di una regione nota come Doride (tra l'Etolia e la Locride) e in cui in epoca classica esistevano piccole citt\u00e0 doriche (come Erineo, Bois, Citinio, Akyptias, tutte attorno al Pindo), oppure (come Erodoto e Tucidide) in varie localit\u00e0 tra la Doride e la vicina Tessaglia, o anche nella vicina zona del monte Eta (anch'essa ai margini occidentali della Tessaglia, ed indicata come sede pi\u00f9 probabile dell'origine dei Dori tra la fine dell'et\u00e0 classica e Pausania) o da l\u00ec fino a lambire le Termopili e il monte Olimpo (per altro localit\u00e0 legate dal mito ad Ercole).&lt;br&gt; \nComunque in un'area non eccessivamente ampia posta a nord del golfo di Corinto e nord-ovest di Delfi e della Beozia, mentre immediatamente a sud-ovest della Tessaglia e a sud della Dolopia (che per altri autori classici era comunque patria antica, se non ancestrale dei Dori), di Dodona, dell'Epiro e della Grecia nord-occidentale. Apollonio estende questa regione unendo alla Doride arcaica tutta la riva settentrionale del golfo di Corinto, in modo che la Doride pre-invasione dorica del Peloponneso sarebbe stata molto pi\u00f9 ampia, e sarebbe poi stata in buona parte riempita da altre popolazioni greche (del resto anche Erodoto parla di varie espansioni etoliche in questa zona in epoca arcaica). Per altro questa localizzazione ben si presta alle interpretazioni linguistiche che vedono il Dorico strettamente connesso con i dialetti greci nord-occidentali, con l'epirota e non troppo lontano dalla lingua semigreca macedone: ovvero, tutti gruppi che vivevano attorno alla casa ancestrale dei Dori, \"veri\" greci, e quindi mediterranei, tra tutti gli altri greci.\nRipartizione post migratoria dei Dori.\nAnche se la maggior parte degli invasori Dori si \u00e8 installata nel Peloponneso, essi hanno colonizzato anche le terre vicine. In Asia minore si trovano sei grandi citt\u00e0 doriche designate come Esapoli dorica: Camiro, Lindo, Ialiso, Coo, Cnido e Alicarnasso. Queste citt\u00e0 diventeranno pi\u00f9 tardi rivali delle citt\u00e0 ioniche dell'Asia minore, e andranno a costituire la cosiddetta Doride d'Asia.\nAlcune citt\u00e0 doriche, Corinto e Megara in particolare, presero parte al grande movimento colonizzatore che a partire dall'VIII secolo a.C. si svilupp\u00f2 in tutto il bacino del Mediterraneo. Colonie doriche furono fondate anche a Cipro, a Creta (in cui, anzi, sono segnalati anche da Omero, indice di una possibile attestazione in epoca molto antica), in Africa settentrionale ed in Italia (Magna Grecia e Sicilia). Fra queste ultime va segnalata Siracusa, fondata da Corinto, che a sua volta poi fond\u00f2 Ancona (il cui epiteto \u00e8 appunto \"la citt\u00e0 dorica\") e Adria (anche se come citt\u00e0 mista greco/etrusca) in Italia, Issa (Lissa) in Dalmazia e Lissos (Alessio) in Albania."}
{"id": "690704", "revid": "124832652", "url": "https://it.wikipedia.org/wiki?curid=690704", "title": "Alcesti (mitologia)", "text": "Alcesti () \u00e8 un personaggio della mitologia greca, figlia di Pelia, il re di Iolco, e di Anassibia.\nMitologia.\nSuo padre Pelia la promise in sposa a chi sarebbe riuscito a mettere al giogo due bestie feroci.\nIl re di Fere, Admeto, grazie all'aiuto di Apollo riusc\u00ec nell'impresa ed ottenne Alcesti in sposa. \nIl giovane, infatti, ricevette dal dio del sole un carro tirato da un leone e da un cinghiale.\nApollo, una volta compiuta l'impresa, chiese ad Admeto di sacrificarsi per ricambiare l'aiuto ricevuto;\ncos\u00ec Admeto chiese ai suoi genitori di sacrificarsi per lui, ma loro rifiutarono. Allora, Alcesti decide di sacrificarsi al posto del suo sposo.\nAncora in lutto Admeto ospita Eracle a casa sua e gli racconta la sua storia. Eracle, commosso sia dalla storia, sia dall'ospitalit\u00e0 che gli ha offerto Admeto, decide di scendere negli Inferi e riportare Alcesti sulla terra.\nLa concezione platonica.\nNel \"Simposio\" di Platone, Alcesti assurge a emblema dell'amore disinteressato, dell'Eros pi\u00f9 autentico, per cui solo chi ama \u00e8 disposto a morire per la persona cui ha consacrato il proprio cuore. In questo senso, Alcesti \u00e8 l'opposto di Orfeo, che, invece di sacrificare la propria vita ricongiungendosi cos\u00ec a Euridice, chiede gli venga restituita.\nAlcesti, al contrario del cantore tracio, supera nell'amore gli stessi genitori di Admeto, e il \u00abgesto da lei compiuto parve cos\u00ec bello non solo agli uomini, ma anche agli d\u00e8i, al punto che questi, pur avendo concesso solamente a pochissimi uomini fra i molti che compirono molte buone azioni il dono di lasciar tornare l'anima dall'Ade, tuttavia lasciarono tornare la sua anima, meravigliati dalla sua azione\u00bb."}
{"id": "690707", "revid": "287204", "url": "https://it.wikipedia.org/wiki?curid=690707", "title": "Migueleno", "text": " \nI Migueleno (o anche Miqueleno, Purubora, Kuyubi) sono un gruppo etnico, ormai prossimo all'estinzione, del Brasile che ha una popolazione stimata in circa 14 individui. Parlano la lingua Purubora (codice ISO 639: PUR) e sono principalmente di fede animista.\nVivono nello stato brasiliano di Rond\u00f4nia, nei pressi del Rio S\u00e3o Miguel, affluente del fiume Guapor\u00e9, nel territorio delle municipalit\u00e0 di Guajar\u00e1-Mirim, S\u00e3o Francisco, Costa Marques, Por\u00e3o Velho, Seringueiras. Denominazioni alternative: Puruba, Aur\u00e3, Pumbora, Purobor\u00e1, Burubora, Kuyubi, Cujubi, Migueleno, Miguelenho."}
{"id": "690708", "revid": "897219", "url": "https://it.wikipedia.org/wiki?curid=690708", "title": "Claudio Pelosi", "text": "Carriera.\nGiocatore.\nDa giovane gioca con , Lucchese e Derthona. Nel 1992-93 gioca con il in Serie C1, al fianco di Loriano Cipriani e Orazio Russo.\nRimasto svincolato a causa della radiazione della squadra rossazzurra, passa prima all'Empoli, poi nel 1995-96 \u00e8 al Frosinone, con cui partecipa ai play-off per la promozione dalla Serie C2.\nGira ancora varie squadre (, , ), nel 2001-2002 gioca 23 partite (con 7 reti) nel , in Serie D e lascia l'Italia.\nGioca con l'Adelaide City, squadra della A-League australiana.\nRientrato in Italia, passa da Rovigo e Lavagnese e nel 2005-2006 torna nella squadra della sua citt\u00e0, il Cant\u00f9, in Eccellenza, dopo aver portato la squadra del Cant\u00f9 Calcio in Serie D, si ritira, e viene premiato per la sua notevole carriera calcistica.\nAllenatore.\n\u00c8 stato allenatore in seconda della prima squadra del Cant\u00f9 e responsabile tecnico del settore giovanile. \u00c8 stato vice allenatore della Rappresentativa B al XXX Torneo Nazionale Giovanile Serie D.\n\u00c8 stato ingaggiato come allenatore della squadra Berretti del Renate Calcio per la stagione 2012-2013."}
{"id": "690710", "revid": "767487", "url": "https://it.wikipedia.org/wiki?curid=690710", "title": "World Trade Center (film)", "text": "World Trade Center \u00e8 un film del 2006 diretto da Oliver Stone e interpretato tra gli altri da Nicolas Cage e Michael Pe\u00f1a.\n\u00c8 il secondo progetto cinematografico dedicato agli attentati dell'11 settembre 2001, preceduto da \"United 93\".\nLa critica e il pubblico statunitense hanno accolto in modo generalmente positivo la pellicola, seppur con alcune critiche.\nLa data di distribuzione cinematografica statunitense (11 settembre 2006) \u00e8 simbolica, infatti nel medesimo giorno \u00e8 occorso il quinto anniversario della tragedia. In Italia, invece, si \u00e8 dovuto aspettare il 13 ottobre.\nTrama.\n11 settembre 2001. Come ogni mattino, John McLoughlin, sergente del Dipartimento di Polizia Portuale della citt\u00e0 di New York, lascia la propria casa per andare al lavoro.\nNella stazione di polizia incontra i suoi amici e colleghi: Will Jimeno, Dominick Pezzulo, Antonio Rodrigues, Christopher Amoroso e molti altri. Il sergente sta assegnando i soliti compiti agli agenti, quando all'improvviso il volo American Airlines 11 si schianta contro la Torre Nord del World Trade Center. McLoughlin, dopo aver appreso dalla TV le prime notizie dello schianto, assegna agli agenti il compito di assistere alle evacuazioni nel World Trade Center. Mentre si dirigono alle Torri Gemelle, gli agenti apprendono la notizia che il Volo United Airlines 175 si \u00e8 appena schiantato contro la Torre Sud.\nGiunti sul luogo del disastro, il sergente e pochi uomini (tra i quali vi sono Will Jimeno, Dominick Pezzulo, Antonio Rodrigues e Christopher Amoroso) assistono impotenti alla caduta delle persone dalle torri e decidono di entrare nella Torre Sud colpita dall'altro aereo, per prestare soccorso ai civili ancora imprigionati. Il gruppo di soccorritori entra nella Torre. Amoroso informa i compagni dell'attacco al Pentagono, ma questi ultimi non accettano la verit\u00e0 delle notizie. Pochi minuti dopo, l'edificio comincia a tremare: in breve tempo la torre collassa, seppellendo il manipolo di soccorritori.\nNella penombra delle macerie, solo tre poliziotti si sono salvati: il sergente McLoughlin, Jimeno e Pezzulo. Quest'ultimo riesce a liberarsi, e cerca di portare aiuto a Jimeno, intrappolato sotto un pesante pezzo di acciaio. Proprio in quel momento, la terra trema per la seconda volta: sta crollando la Torre Nord. I tre vengono investiti da una nuova scarica di macerie. Un enorme frammento di cemento colpisce Pezzulo, schiacciandogli il petto a terra: dopo aver estratto la propria pistola dalla fondina, con le ultime forze spara un colpo in aria con l'obiettivo di segnalare la loro posizione agli eventuali soccorritori, morendo subito dopo.\nMentre i soccorsi tardano ad arrivare, McLoughlin e Jimeno stanno lentamente morendo: Jimeno cerca poi di tenere sveglio McLoughlin e i due, assetati, feriti, schiacciati da pesanti blocchi di ferro e cemento, sanno che non possono vivere ancora a lungo. Quando ormai sembra che nulla si possa pi\u00f9 fare, un sergente del corpo dei Marines, Dave Karnes, aiutato dal sergente Jason Thomas, riescono a rintracciare i due agenti. Dopo averli segnalati ai paramedici, cominciano le operazioni di recupero. I soccorritori, con l'aiuto del paramedico Chuck Sereika, riescono a trarre in salvo Jimeno e, ore pi\u00f9 tardi, anche McLoughlin, vivo per miracolo e acclamato da una folla posta a Ground Zero. Entrambi gli uomini vengono poi raggiunti in ospedale dalle loro famiglie.\nProduzione.\nInizialmente, le ambientazioni interne alle Twin Towers dovevano essere filmate a New York; tempo dopo, tuttavia, si \u00e8 deciso di allestire i set a Playa Vista (California) per non ferire la sensibilit\u00e0 dei cittadini.\nAccoglienza.\nProdotto con una spesa di 65.000.000 $, il film ha totalizzato globalmente 162.000.000 $, di cui 70.278.893 in Canada e Stati Uniti.\nIn Italia ha ottenuto invece un incasso di 5.501.725 \u20ac.\nInesattezze.\nI commentatori hanno fatto notare un certo numero di inesattezze nel film, in particolare nei tentativi di salvataggio:\nControversie.\nJeannette Pezzulo, vedova di Dominick Pezzulo (che mor\u00ec l'11 settembre ed \u00e8 interpretato nel film da Jay Hernandez), ha espresso la propria rabbia ed amarezza nei confronti di \"World Trade Center\", biasimando il fatto che Jimeno e McLoughlin abbiano partecipato alla sua produzione. Ha detto: \"Il fatto \u00e8: quest'uomo \u00e8 morto per voi. Come potete fare ci\u00f2 alla sua famiglia?\".\nJamie Amoroso, il cui marito ha perso la vita durante le operazioni di salvataggio, ha espresso anch'ella rabbia, affermando che \"non c'era bisogno di un film\" per farle capire che suo marito \"\u00e8 stato un eroe\". Il detective di Baltimora Ken Nacke (il cui fratello Louis \u00e8 morto sul volo United Airlines 93) ha rifiutato di assistere alla visione del film, criticando fortemente i produttori che non hanno coinvolto le famiglie delle vittime, aggiungendo infine: \"Ho incontrato una coppia che, avendo perso alcuni familiari [nella tragedia], ha contattato i produttori, ma non era stato loro permesso di essere coinvolti [nella produzione], e penso che sarebbe irrispettoso nei loro confronti se io andassi a vederlo [il film]\".\nGli agenti della polizia portuale interpretati da Cage e Pe\u00f1a, McLoughlin e Jimeno, e le rispettive mogli, interpretate da Bello e Gyllenhaal, sono stati coinvolti nella produzione e continuano ad appoggiare il film. Donna McLoughlin ha affermato: \"Lo abbiamo fatto perch\u00e9 sentivamo la necessit\u00e0 che il film fosse girato accuratamente. Volevamo fare la cosa giusta, e penso che anche i produttori lo volessero\".\nCi sono state questioni iniziali sulla possibilit\u00e0 che il film volesse esaminare le teorie della cospirazione sull'11 settembre, poich\u00e9 il regista Oliver Stone era famoso per aver fatto qualcosa di simile in alcuni suoi film (in particolare \"JFK - Un caso ancora aperto\") e alcuni siti web promuovevano l'idea che il lungometraggio contenesse accenni sul complotto. Stone e i produttori hanno invece assicurato che il lungometraggio \u00e8 un semplice omaggio all'eroismo e alla tragicit\u00e0 di quel fatidico giorno, senza alcuno sfondo politico-ideologico. A difesa del regista si \u00e8 schierato anche il \"Los Angeles Times\", riportando che i teoreti della cospirazione stanno boicottando \"World Trade Center\" perch\u00e9 Stone non lo avrebbe girato sul modello di JFK (non incentrandolo quindi sull'ipotesi di complotto)."}
{"id": "690711", "revid": "73537", "url": "https://it.wikipedia.org/wiki?curid=690711", "title": "Boka Kotorska", "text": ""}
{"id": "690714", "revid": "1745361", "url": "https://it.wikipedia.org/wiki?curid=690714", "title": "Deucalione (figlio di Prometeo)", "text": "Deucalione () \u00e8 un personaggio della mitologia greca ed \u00e8 legato al mito di Deucalione e Pirra.\nGenealogia.\nFiglio di Prometeo e di Pronoe (a volte citata come Esione Pronoea), spos\u00f2 la cugina Pirra che lo rese padre di Protogenia, Elleno, Anfizione, Pandora e Tia.\nMitologia.\nNel racconto di Apollodoro, Zeus aveva deciso di distruggere la razza umana con un grande diluvio perch\u00e9 la vedeva ormai corrotta e abbrutita. Deucalione lo seppe dal padre Prometeo, che gli consigli\u00f2 di costruire un'arca sulla quale porre in salvo se stesso e sua moglie. Deucalione fabbric\u00f2 l'arca sulla quale salirono e Zeus sommerse l'Ellade con il diluvio per eliminare la \"stirpe di bronzo\". Dopo nove giorni e nove notti di tempesta, Deucalione e Pirra sbarcarono sul monte Parnaso. Allora Zeus mand\u00f2 loro Ermes perch\u00e9 esaudisse un loro desiderio. Deucalione chiese di far nascere sulla Terra una nuova generazione. Zeus ordin\u00f2 agli sposi di camminare raccogliendo le pietre che avrebbero trovato sul loro cammino e di gettarsele alle spalle;da quelle pietre si liberarono, mano a mano, uomini e donne nuovi. \nFigli di Deucalione e Pirra furono Protogenia la \"prima generata\", Elleno (per alcuni figlio di Zeus), Anfizione che fu re dell'Attica. \nElleno, poi, con la ninfa Orseide concep\u00ec Doro, Xuto ed Eolo. Dato il proprio nome agli Elleni, egli divise il paese fra i suoi figli: il Peloponneso a Xuto, la terra antistante il Peloponneso a Doro e la Tessaglia a Eolo.\nAltre versioni.\nPer Pindaro dopo il diluvio Deucalione e Pirra si insediarono ad Opunte in Sicilia. Qui diedero vita alla stirpe dei Lai gettandosi pietre alle spalle.\nSecondo Igino invece, Deucalione e Pirra si salvarono perch\u00e9 si erano rifugiati sull'Etna, \u00abChe in Sicilia dicono altissimo\u00bb\nPausania poi riferisce che ad Atene Deucalione avrebbe fatto costruire il tempio di Zeus Olimpio, e che accanto a questo si trovava la sua tomba.\nSecondo il \"Marmor Parium\" il diluvio avvenne nel 1539 a.C.\n\"Ovidio, nelle Metamorfosi\", riprende il mito e ne fa un racconto poetico in cui scandisce le et\u00e0 dell'uomo ed il suo stato, la collera degli dei e la rinascita dell'umanit\u00e0.\n\"Giove scagli\u00f2 innumerevoli folgori ma infine, temendo che il fuoco potesse arrivare alla reggia celeste, volle mandare il diluvio. \nRinchiuse il vento Aquilone che allontana le nubi e scaten\u00f2 Noto, che le porta. Iride raccolse le acque alimentando le nuvole e Nettuno, fratello di Giove, ordin\u00f2 ai fiumi di straripare e scosse la terra con il suo tridente. \nIl mondo fu inondato, le campagne, le case, le citt\u00e0 sommerse. Chi non anneg\u00f2 salvandosi sulle imbarcazioni pi\u00f9 tardi mor\u00ec di fame. \nSulla vetta del Parnaso, che ancora emergeva, ripararono Deucalione e Pirra, gli unici sopravvissuti, giusti e religiosi. \nAllora Giove liber\u00f2 Aquilone perch\u00e9 allontanasse le nuvole e Nettuno mand\u00f2 Tritone a richiamare le acque. \nSalvi ma disperati, Deucalione e Pirra si rivolsero alla dea Temi che aveva un oracolo sul monte. Fu loro ordinato di gettare sassi dietro le spalle e, miracolosamente, i sassi gettati da Deucalione divennero uomini, donne quelli scagliati da Pirra. \nA poco a poco la terra rigener\u00f2 la vegetazione e la fauna.\""}
{"id": "690716", "revid": "767487", "url": "https://it.wikipedia.org/wiki?curid=690716", "title": "Kees Vlak", "text": "Per composizioni in diversi stili usa gli pseudonimi di \"Robert Allmend\", \"Llano\", \"Luigi di Ghisallo\", \"Alfred B\u00f6sendorfer\" e \"Dick Ravenal\".\nFin da bambino suon\u00f2 la tromba con il padre clarinettista nella banda fanfara del suo paese. Continu\u00f2 quindi gli studi nel Conservatorio della sua citt\u00e0 e si diplom\u00f2 in pianoforte (1959), tromba ed esecuzione orchestrale (1961). Studi\u00f2 quindi direzione di banda al \"Muziek Lyzeum\" di Amsterdam con Kors Monster e teoria musicale alla Berkley Hihschool di San Francisco.\nDurante i suoi studi suon\u00f2 con diversi gruppi ed orchestre (soprattutto rivista, musical, operetta ed orchestre sinfoniche). Una malattia cronica gli impose di smettere per\u00f2 a 25 anni. Cos\u00ec ebbe pi\u00f9 tempo da dedicare alla composizione ed in particolare alla composizione per fiati, con buon successo a livello nazionale ed internazionale.\nNel suo corpus spiccano le oltre 500 composizioni per orchestra giovanile e banda giovanile."}
{"id": "690717", "revid": "57342", "url": "https://it.wikipedia.org/wiki?curid=690717", "title": "Jean de Santeuil", "text": ""}
{"id": "690718", "revid": "30794", "url": "https://it.wikipedia.org/wiki?curid=690718", "title": "Princeps", "text": "Il termine latino princeps (\"principe\") pu\u00f2 riferirsi a:"}
{"id": "690722", "revid": "729019", "url": "https://it.wikipedia.org/wiki?curid=690722", "title": "Porta Romana (Ascoli Piceno)", "text": "Porta Romana, detta anche porta Gemina e porta Binata, \u00e8 una fra le pi\u00f9 vetuste ed importanti porte della citt\u00e0 di Ascoli Piceno.\nStoria.\nFu costruita sulla preesistente porta Picena distrutta da Gneo Pompeo Strabone e ritrovata durante gli scavi condotti nel XX secolo.\nAttraverso di essa si immetteva la via Salaria in citt\u00e0, tra il declivio del colle dell'Annunziata, cui sono addossati i resti del teatro romano, ed il fiume Tronto.\nL'armata imperiale di Federico II port\u00f2 distruzione nella citt\u00e0 e i danni che subirono molte opere architettoniche furono ingenti. Tra i restauri necessari ci fu anche questo di porta Gemina cui viene aggiunta una seconda serie di archi medioevali davanti a quelli romani.\nNel periodo medioevale la porta fu inglobata nel sistema fortificato della citt\u00e0 e per il passaggio di ingresso e di uscita si utilizzava un solo arco, l'altro era inutilizzato per la presenza di una piccola chiesa che occupava lo spazio tra le mura romane e quelle medioevali. \nNel 1800 venne di nuovo riaperta integralmente.\nAl fianco della porta si eleva un torrione merlato a base circolare del XIII secolo.\nStruttura.\nArchitettonicamente \u00e8 una tipica costruzione romana del I secolo a.C., con la sua monumentalit\u00e0, ricorda costruzioni dello stesso periodo storico, realizzata con grossi massi di pietra, squadrati e non cementati tra loro.\nCostituita da due fornici impostati su tre massicci pilastri, in conci di travertino, a base quadrata con lato di metri 1,80 sviluppa un'altezza di 6,75 m ed una larghezza di 9,47 m. I due fornici sono alti 5,70 m e larghi 2,95 m.\nUna cornice raccorda gli archi e si prolunga anche sui pilastri laterali. \nAll'interno dei due archi sono ancora oggi visibili i solchi che alloggiavano le saracinesche."}
{"id": "690726", "revid": "587663", "url": "https://it.wikipedia.org/wiki?curid=690726", "title": "REI", "text": ""}
{"id": "690728", "revid": "18397", "url": "https://it.wikipedia.org/wiki?curid=690728", "title": "Progressive power metal", "text": ""}
{"id": "690731", "revid": "204012", "url": "https://it.wikipedia.org/wiki?curid=690731", "title": "Aedone", "text": ""}
{"id": "690733", "revid": "481666", "url": "https://it.wikipedia.org/wiki?curid=690733", "title": "Frank Lloyd", "text": "Biografia.\nFrank Lloyd fu il primo scozzese a vincere un Premio Oscar. Ottenne l'Oscar al miglior regista nel 1930 per \"Trafalgar\" e nel 1934 per \"Cavalcata\". Nel 1935 diresse \"Mutiny on the Bounty\", che nell'edizione italiana si intitola \"La tragedia del Bounty\" o \"Gli ammutinati del Bounty\"; questo film fu campione d'incassi, e nel 1936 vinse l'Oscar come miglior film.\nFrank Lloyd \u00e8 stato uno dei 36 membri fondatori dell'Academy of Motion Picture Arts and Sciences (AMPAS) che nasce nel 1927, un'organizzazione per il miglioramento e la promozione mondiale del cinema. L'accademia, nel 1929, cre\u00f2 il Premio Oscar."}
{"id": "690735", "revid": "474175", "url": "https://it.wikipedia.org/wiki?curid=690735", "title": "San Lorenzo (Argentina)", "text": "San Lorenzo \u00e8 una citt\u00e0 argentina della provincia di Santa Fe, capoluogo del dipartimento omonimo. Situata lungo le rive del fiume Paran\u00e1, \u00e8 compresa nella parte nord della conurbazione rosarina ed \u00e8 un importante centro industriale e portuale.\nGeografia.\nSan Lorenzo \u00e8 situata nella parte meridionale della provincia di Santa Fe, 23 km a nord di Rosario, sulla riva occidentale del fiume Paran\u00e1. \u00c8 compresa nel settore nord dell'area metropolitana della Grande Rosario. \nStoria.\nSan Lorenzo non ha una data di fondazione certa, ma il Consiglio Municipale decise, nel 1984, di stabilire il 6 maggio 1796, la data in cui giunsero i frati francescani ed iniziarono l'evangelizzazione della regione.\nIl 3 febbraio 1813 ebbe luogo la battaglia di San Lorenzo, nella quale le truppe realiste spagnole furono sconfitte dai rivoluzionari locali guidati dal generale Jos\u00e9 de San Mart\u00edn.\nEconomia.\n\u00c8 situata nella parte terminale del cosiddetto Corridoio Industriale del \"Litoral\" Argentino, ed \u00e8 sede di industrie alimentari (olio, farina) e di fabbriche di ceramica e stabilimenti petrolchimici. Il porto di San Lorenzo e quello della vicina Puerto General San Mart\u00edn sono fra i maggiori centri d'esportazione argentini di prodotti alimentari come soia, frumento e mais.\nInfrastrutture e trasporti.\nSan Lorenzo \u00e8 attraversata in senso nord-sud dalla strada nazionale 11, che qui s'interseca con la strada nazionale A012, ed \u00e8 inoltre servita da uno svincolo sull'autostrada Rosario-Santa Fe."}
{"id": "690737", "revid": "287204", "url": "https://it.wikipedia.org/wiki?curid=690737", "title": "Ramkokamekra", "text": ""}
{"id": "690738", "revid": "1093492", "url": "https://it.wikipedia.org/wiki?curid=690738", "title": "Johann Baptist Ritter von Spix", "text": "Biografia.\nFiglio di un chirurgo, si laure\u00f2 in Teologia all'Universit\u00e0 di Bamberga e in Biologia nel 1806 all'Universit\u00e0 di W\u00fcrzburg specializzandosi in Teriologia e Ornitologia. \nNel 1811 divenne primo Curatore di Zoologia alla Bayerische Akademie der Wissenschaften di Monaco.\nNel 1815 prese parte a una grande spedizione in Brasile con altri biologi (tra cui Carl Friedrich Philipp von Martius); questa spedizione fu una delle pi\u00f9 importanti del XIX secolo durante la quale furono scoperte e classificate numerose specie, tra cui l'anfibio Brachycephalus ephippium. Nel corso del loro viaggio, fra l'altro, Martius e Spix scoprirono inoltre i fossili della Formazione Santana.\nViene ricordato in anatomia e odontoiatria per aver scoperto la \"Lingula Mandibularis\" anche nota come \"Spina di Spix\".\nIl materiale raccolto da Spix nelle sue esplorazioni \u00e8 conservato nel Staatliches Museum f\u00fcr V\u00f6lkerkunde di Monaco.\nDal 1981 la Zoologischen Staatssammlung di Monaco consegna la \"Medaglia Ritter-von-Spix\" ai pi\u00f9 importanti sponsor del museo.\nOpere.\nOpere tratte dai suoi studi:"}
{"id": "690740", "revid": "486946", "url": "https://it.wikipedia.org/wiki?curid=690740", "title": "Ramcocamecra", "text": ""}
{"id": "690742", "revid": "115658033", "url": "https://it.wikipedia.org/wiki?curid=690742", "title": "Russula grisea", "text": "\"Russula grisea\" (Batsch) Fr., Epicrisis Systematis Mycologici (Upsaliae): 361 (1838).\nDescrizione della specie.\nCappello.\n5-12 cm di diametro, carnoso, da piano a depresso fino a diventare imbutiforme.\nLamelle.\nFitte, fragili, annesse al gambo, leggermente ventricose, spesso anastomosate, di colore bianco crema.\nGambo.\n4-9 x 1,2-3,2 cm, cilindrico, pieno, sodo, biancastro.\nCarne.\nBianca, brunastra sotto la cuticola.\nSpore.\n6,5-8(9) x 5,5-6,5 \u00b5m, ellissoidali, verrucose-spinose.\nHabitat.\nFruttifica sotto latifoglie, in montagna, con preferenza per faggio e le betulla, a gruppi di pochi esemplari, in estate e primo autunno.\nCommestibilit\u00e0.\nEccellente. Una delle migliori specie nel suo genere, pur se non molto conosciuta.\nSpecie simili.\nSi pu\u00f2 confondere con:\nEtimologia.\nDal latino \"grisea\" = grigia."}
