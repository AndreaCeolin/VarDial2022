{"id": "710842", "revid": "1318658", "url": "https://it.wikipedia.org/wiki?curid=710842", "title": "Mozambico", "text": "Il Mozambico, ufficialmente Repubblica del Mozambico (), \u00e8 uno Stato sovrano dell'Africa orientale. Ha una popolazione pari a 27.909.798 secondo il censimento del 2017 ed una superficie di . La capitale \u00e8 Maputo. Il Mozambico \u00e8 un'ex-colonia portoghese, indipendente dal 1975.\nConfina a nord con la Tanzania, il Malawi e lo Zambia, a est con il Canale del Mozambico (che lo divide dal Madagascar), a sud con il Sudafrica e a ovest con lo Zimbabwe e lo eSwatini. Il Mozambico \u00e8 un paese in via di sviluppo e circa la met\u00e0 della popolazione vive in povert\u00e0 estrema.\nStoria.\nI primi abitanti del Mozambico furono probabilmente i San (boscimani), soppiantati fra il I e il IV secolo da popolazioni bantu provenienti da nord. Gli Arabi fondarono sulle coste e sulle isole del Mozambico diversi sultanati, convertendo gran parte della popolazione locale all'Islam. I portoghesi giunsero sulle coste del Mozambico alla fine del XV secolo, e nel secolo successivo costruirono numerosi insediamenti come basi di scalo e rifornimento per le navi sulla rotta delle Indie orientali.\nIl Portogallo mantenne un controllo piuttosto blando sul territorio, la cui amministrazione fu in gran parte affidata a privati di diverse nazionalit\u00e0. Dopo la prima guerra mondiale, con la sconfitta degli Imperi Centrali, il Portogallo ottenne dall'Africa Orientale Tedesca il Triangolo di Kionga, che venne annesso alla colonia dell'Africa Orientale Portoghese, ossia il Mozambico. Dopo la seconda guerra mondiale, nel periodo della decolonizzazione, i gruppi indipendentisti del Mozambico si coalizzarono nel movimento armato FreLiMo (Fronte di Liberazione del Mozambico); dopo dieci anni di guerriglia con il potere coloniale, in seguito al cambiamento di regime avvenuto in Portogallo con la Rivoluzione dei garofani il paese ottenne l'indipendenza nel 1975.\nSotto la presidenza di Samora Machel, leader del FreLiMo, le piantagioni furono nazionalizzate e vennero costruite scuole e ospedali per i contadini. Convinto internazionalista, Machel sostenne le forze rivoluzionarie che operavano in Rhodesia (odierno Zimbabwe) e Sudafrica. I governi di questi paesi risposero sostenendo un movimento di ribelli mozambicani chiamato RENAMO, che caus\u00f2 gravi danni al paese distruggendo scuole, ospedali, linee ferroviarie e centrali idroelettriche. L'economia del Mozambico, messa a dura prova dai conflitti interni, divenne sempre pi\u00f9 dipendente dal sostegno dell'Unione Sovietica. Nonostante questa situazione di crisi, Machel non perse il favore della popolazione, anche a causa delle atrocit\u00e0 commesse sovente dai guerriglieri della RENAMO ai danni della popolazione civile.\nStoria recente.\nNel 1990 incominciano a Roma le trattative di pace con la mediazione della Comunit\u00e0 di Sant'Egidio e del governo italiano. Nel 1992 FreLiMo e ReNaMo firmarono gli accordi di pace di Roma, definendo congiuntamente una nuova costituzione di stampo multi-partitico. Nelle elezioni libere tenute negli anni successivi, il FreLiMo si conferm\u00f2 sempre il primo partito del Mozambico.\nPassata l'epoca della Guerra fredda, tuttavia, il FreLiMo ha ribaltato completamente la propria linea politica in senso decisamente liberale. In politica estera ha intessuto solide alleanze con Stati Uniti, Gran Bretagna e Portogallo. Nel 1995 il paese ha spontaneamente deciso di entrare nel Commonwealth. Il Mozambico \u00e8 il primo paese non facente parte dell'Impero Britannico che accede a questa organizzazione.\nNelle elezioni del 1994 Joaquim Chissano, al potere dal 1986, fu confermato presidente con il 53% dei voti. Per l'assemblea costituente il FreLiMo conquist\u00f2 129 deputati, la Renamo 112, e 9 rappresentanti di tre partiti minori riuniti nell'Unione Democratica. Dalla sua formazione, l'assemblea \u00e8 riuscita a guadagnare maggiore indipendenza dall'esecutivo, raggiungendo nel 1999 il 53% della produzione legislativa. Nel 1996 il Mozambico ha contribuito a fondare a Lisbona la Comunit\u00e0 dei Paesi di lingua portoghese: gli scambi economici e culturali hanno ricevuto un notevole impulso grazie a questa iniziativa.\nDopo il ritiro del presidente Chissano, avvenuto nel 2005, il nuovo presidente Armando Emilio Guebuza ha proseguito la politica del predecessore, opponendosi tra l'altro in modo netto alla politica razzistica del vicino Zimbabwe di Mugabe. I profughi bianchi fuggiti dallo Zimbabwe sono infatti stati per la maggior parte accolti in Mozambico. Guebuza ha concesso loro non solo la cittadinanza mozambicana, ma anche le tenute agricole da tempo abbandonate che sono situate nel sud del paese.\nGli agricoltori bianchi rhodesiani sono diventati cos\u00ec cittadini mozambicani, mettendo a disposizione della loro nuova patria la propria esperienza professionale in campo agricolo e creando buone prospettive per una ripresa dell'economia rurale, che tuttora risente degli effetti della guerra civile. Alla fine del 2009 il presidente Armando Emilio Guebuza \u00e8 stato rieletto con il 76,5% di consenso, superando due partiti di opposizione. A partire dal 2015, il presidente eletto \u00e8 Filipe Nyusi, membro della FreLiMo e originario della regione settentrionale di Cabo Delgado.\nGeografia.\nMorfologia.\nIl Paese \u00e8 diviso in due macro aree morfologicamente distinte: a Nord la regione degli altopiani, alti in media , tagliati longitudinalmente dalla Rift Valley dove si innalzano massicci isolati come il Monte Namuli ( s.l.m.). La parte centrale e meridionale del paese \u00e8 in maggioranza pianeggiante e solcata da numerosi fiumi, tra cui lo Zambesi. La costa, estesa per oltre \u00e8 in gran parte costituita da pianure alluvionali che in alcuni punti volgono a palude procedendo verso l'interno.\nIdrografia.\nNella parte settentrionale del paese, al confine con il Malawi, si trova il lago Niassa che confluisce nel fiume Shire, un affluente dello Zambesi. I fiumi del Mozambico hanno un andamento da occidente, dove si trovano gli altopiani, ad oriente, verso l'oceano Indiano ed il canale del Mozambico. Il pi\u00f9 lungo \u00e8 lo Zambesi che scorre al centro del paese, il Limpopo, non distante dal confine con il Sudafrica, il Rovuma che invece corre lungo il confine con la Tanzania e il Save.\nClima.\nData la scarsit\u00e0 di precipitazioni, le condizioni climatiche del territorio sono legate all'influenza di tre fattori: la calda corrente del Mozambico che attenua le escursioni della temperatura e i contrasti termici tra oceano e terre emerse; l'altimetria, che sui rilievi determina invece una certa continentalit\u00e0 del clima; infine l'azione decisiva degli Alisei di Sud-Est e del monsone estivo che con l'umidit\u00e0 che apportano sono la principale causa delle precipitazioni. Il clima del Mozambico pertanto \u00e8 di tipo tropicale. Le maggiori temperature si hanno in gennaio, quando la media registrata va dai 27\u00a0\u00b0C della costa ai 21\u00a0\u00b0C delle zone interne pi\u00f9 alte. La stagione che registra le minori precipitazioni va da aprile ad ottobre.\nPopolazione.\nDemografia.\nIl territorio del Mozambico fu occupato dall'uomo in epoche relativamente tarde sia a causa del clima insalubre che spinse le comunit\u00e0 umane sugli altopiani interni, sia per il disordine idrologico che nei tempi passati interess\u00f2 le basse pianure costiere.\nLa popolazione del Mozambico ha superato nel 2007 i 20 milioni di abitanti, attestandosi intorno ai 21 milioni, e nel 2012 \u00e8 arrivata a contare 25,2 milioni. Secondo l'ultimo censimento, realizzato nel 2017, il Mozambico conta 27.909.798 abitanti. Nel 2005 oltre il 60% di questi vivevano nelle zone rurali, mentre il restante 40% si era ormai urbanizzato. Il tasso di crescita della popolazione si attesta intorno all'1,8% annuo, mentre la speranza di vita media \u00e8 di 41 anni tra la popolazione maschile e di 40 anni tra quella femminile.\nNel 2007 il tasso di analfabetismo riguardava il 55,6% della popolazione.\nLa densit\u00e0 demografica si concentra a Maputo, Mantola e Beira.\nReligione.\nDati censimento 2007: \nLingue.\nIl portoghese \u00e8 la lingua ufficiale del Mozambico, secondo l'articolo 10 della Costituzione del 2004. Secondo il censimento del 1997 esso era la lingua materna di oltre il 6% della popolazione, percentuale che saliva al 25% a Maputo,\ne sempre nell'ambito di tale censo il 40% degli abitanti dichiarava di saper parlare il portoghese (a Maputo l'87%). Secondo il censimento del 2017 il portoghese rappresenta la lingua materna del 16,6% dei mozambicani (percentuale che sale al 38,3% nelle zone urbane) ed \u00e8 parlato complessivamente dal 47,3% della popolazione.\nL'articolo 9 della Costituzione afferma: \u00abLo Stato valorizza le lingue nazionali come patrimonio culturale ed educativo e promuove il loro sviluppo e utilizzo crescente come lingue veicolari della nostra identit\u00e0\u00bb.\nIn Mozambico sono state identificate diverse lingue nazionali, tutte della famiglia Bantu, tra le quali: Tsonga, Chope, BiTonga, XiSena, XiShona, Ndaho, ciNyungwe, eChuwabo, eMacua, eKoti, eLomwe, ciNyanja, ciYao, XiMaconde e kiMwani.\nNel Paese si trova anche una comunit\u00e0 asiatica che parla l'urdu e il gujarati.\nOrdinamento del Mozambico.\nIl Mozambico \u00e8 una democrazia pluripartitica dall'emanazione della nuova costituzione del 1990, che ha sostituito quella del 1975 che prevedeva l'esistenza di un unico partito, il FreLiMo. L'attuale Costituzione del Mozambico \u00e8 del 21 dicembre 2004. L'esecutivo consta di presidente, primo ministro e consiglio dei ministri. Dal 1994 esiste un'Assemblea Nazionale, composta di 250 deputati. Il suffragio \u00e8 universale dai 18 anni di et\u00e0. Il potere giudiziario \u00e8 articolato in una Corte Suprema e tribunali provinciali, distrettuali e municipali.\nLo Stato rimane comunque organizzato secondo un modello presidenziale - partitico ereditato dalla struttura dittatoriale sortita dalla guerra civile. Tuttavia grandi passi sono stati fatti per rimodernare decisamente la struttura politica del paese, non solo con l'introduzione della nuova costituzione, ma soprattutto con la modifica dei codici giuridici, che, cancellando il vecchio substrato marxista, introduce il principio inviolabile della propriet\u00e0 privata, anche circa le tenute agricole.\nSuddivisione amministrativa.\nIl Mozambico \u00e8 suddiviso amministrativamente in 10 province (provincias), cui si aggiunge la capitale Maputo, che gode dello status speciale di citt\u00e0-provincia. Le province sono a loro volta suddivise in 128 distretti.\nCitt\u00e0 principali.\nLa citt\u00e0 pi\u00f9 popolosa del paese \u00e8 la capitale Maputo, nell'estremo sud del Mozambico, nella quale vivono circa 1,4 milioni di abitanti.\nBeira, che si affaccia nel canale del Mozambico nell'Oceano Indiano, \u00e8 il capoluogo della provincia di Sofala e conta abitanti (nel 1997). La citt\u00e0 \u00e8 collegata mediante un oleodotto di oltre a Mutare (Zimbabwe) ed \u00e8 sede di industrie alimentari, tessili (cotone e iuta), del tabacco e del legno. Il suo porto serve anche come sbocco marittimo di gran parte del commercio estero di Zimbabwe e Malawi.\nNampula nella parte settentrionale del paese, capoluogo della provincia omonima conta circa abitanti (1999) ed \u00e8 un importante nodo ferroviario per l'interno del Paese. Quelimane capoluogo della Provincia della Zamb\u00e9zia, importante porto sull'estuario del fiume Bom Sinais \u00e8 servita anche da un aeroporto. Nel 1498 vi sbarc\u00f2 Vasco da Gama e nei secoli XVIII e XIX fu un notevole mercato degli schiavi. Chimoio capoluogo della Provincia di Manica, un tempo chiamata Vila Pery, \u00e8 un importante centro agricolo (cereali, tabacco e cotone) e dell'allevamento.\nTete \u00e8 il capoluogo della provincia omonima ed \u00e8 situata sulla riva destra del fiume Zambesi. Grosso centro minerario (carbone, uranio, amianto e oro), \u00e8 servita da un aeroporto. Xai Xai \u00e8 il capoluogo della Provincia di Gaza e si trova a circa 130\u00a0km dalla capitale Maputo presso la foce del fiume Limpopo. La citt\u00e0, un tempo chiamata Jo\u00e3o Belo, \u00e8 un importante mercato agricolo (zucchero e sisal) con sviluppate industrie di trasformazione e possiede un aeroporto nazionale.\nUniversit\u00e0.\nLa pi\u00f9 antica e grande universit\u00e0 del Mozambico \u00e8 l'Universit\u00e0 Eduardo Mondlane, fondata il 21 agosto 1962 e intitolata al padre del Mozambico indipendente Eduardo Mondlane.\nPolitica.\nAlla fine del 2009 il presidente Armando Guebuza \u00e8 stato rieletto con il 76,5% di consenso, superando i due partiti d'opposizione. Le elezioni sono state considerate valide da tutti gli organismi di controllo nazionali e internazionali. Armando Guebuza \u00e8 presidente dalla fine del 2004 che segue la presidenza di Joaquim Chissano, che appartiene sempre allo stesso partito al potere dall'indipendenza (FRELIMO, \"Frente de Liberta\u00e7\u00e3o de Mo\u00e7ambique\").\nLe buone performance economiche e la crescita del Paese hanno fatto s\u00ec che il Presidente confermasse la maggior parte dei ministri, dando continuit\u00e0 all'azione del suo governo. L'economia negli ultimi anni, trainata da investimenti stranieri e da una crescita dell'imprenditoria locale, ha segnato una media del 7,5%. Ottime le relazioni con i Paesi dell'area SADC (14 paesi con una popolazione di 250 milioni di abitanti).\nI problemi principali del Paese sono per la maggior parte quelli enunciati dalla Conferenza Internazionale sulla ricostruzione tenutasi a Roma nel 2001. Nella conferenza vennero messi come problemi prioritari quelli inerenti alla riabilitazione del settore rurale e ambientale. Altri problemi gravi tuttavia sono quelli relativi al sistema sanitario, alla diffusione dell'HIV (con un tasso di prevalenza tra gli adulti del 12,2%, secondo stime del 2003) e della malaria. La riabilitazione della parte del Paese colpita dall'alluvione del 2000 sta proseguendo con l'intervento di molti programmi d'aiuto stranieri.\nEconomia.\nIl Global Peace Index 2010 pone il Mozambico nella 47\u00aa posizione su 143 stati, nella 3\u00aa posizione rispetto al continente africano, a sole 6 posizioni dall'Italia. La stabilit\u00e0 politica, la bassissima criminalit\u00e0, e in primis, il sistema economico liberista e aperto al mercato hanno permesso un ambiente favorevole, soprattutto per gli investimenti stranieri.\nNegli ultimi anni importanti investimenti si sono concentrati sulle risorse minerarie (carbone e pietre preziose), su esplorazione di gas naturale e petrolio (recentemente annunciata dal ministro delle risorse minerarie la scoperta di un giacimento al nord del paese), sull'agricoltura (biomasse) e sui trasporti. Importante la presenza di imprese italiane nel settore delle costruzioni, nel settore agricolo (biomasse) e nei servizi.\nNella graduatoria dell'Indice di sviluppo umano per il 2011, il Mozambico occupa la 184\u00aa posizione su un totale di 187 paesi.\nNonostante l'alto tasso di povert\u00e0 e i numerosi problemi, il paese \u00e8 indicato da molti come un esempio di buona applicazione delle politiche di sviluppo e di collaborazione con gli istituti internazionali (Fondo Monetario Internazionale e Banca Mondiale). Il tasso di crescita dell'economia resta alto (intorno all'8%), almeno se rapportato con quello di altri paesi confinanti, e le prospettive di sviluppo meno fosche rispetto al resto dell'Africa subsahariana.\nL'economia del paese dal punto di vista occupazionale si basa essenzialmente sull'agricoltura, che occupa circa l'83% della forza lavoro del paese, anche se contribuisce per meno di un quarto al prodotto interno lordo (PIL) del Mozambico. Dal canto suo l'industria, che occupa solo l'8% della forza lavoro, produce circa il 30% del PIL del paese.\nAgricoltura e sicurezza alimentare.\nL'agricoltura \u00e8 la pi\u00f9 importante attivit\u00e0 economica e fornisce i mezzi di sussistenza alla maggioranza della popolazione. Nel 2009, il settore ha contribuito per il 20% al valore totale delle esportazioni. I principali prodotti esportati sono: pesce, gamberi, legname, copra, anacardio, agrumi, noci di cocco, t\u00e8, cotone e tabacco.\nLe colture alimentari interessano circa l'80% della superficie coltivata (2009). Mais e manioca sono i principali prodotti, seguiti da sorgo, miglio, riso, fagioli, arachidi e patate dolci. Le colture commerciali pi\u00f9 importanti sono tabacco, cotone, sesamo, canna da zucchero, t\u00e8, cocco e anacardio.\nIl potenziale agricolo \u00e8 alto, nonostante le frequenti siccit\u00e0 e inondazioni. Vi \u00e8 inoltre abbondanza di risorse marine, che non sono pienamente sfruttate. La variet\u00e0 dei suoli e le condizioni climatiche diverse, influenzate dalla latitudine, dalle variazioni di altitudine, dalla topografia e dalla vicinanza alla costa, offrono una vasta gamma di opportunit\u00e0 di produzione e le risorse idriche sono relativamente abbondanti. Tuttavia, il Paese \u00e8 altamente indebitato e si stima che il 64% della popolazione sia in condizioni di insicurezza alimentare.\nIl Mozambico \u00e8 importatore netto di prodotti alimentari: annualmente, si importano in media 0,89 milioni di tonnellate di cereali (0,14 di mais, 0,39 di riso e 0,36 di grano). Il Paese importa anche notevoli quantit\u00e0 di prodotti a base di carne.\nIndustria.\nL'industria \u00e8 poco sviluppata anche a causa della guerra civile. Si tratta per lo pi\u00f9 di industria di trasformazione dei prodotti alimentari, fonderie e acciaierie, raffinerie e industrie tessili.\nRisorse estrattive.\nIl paese presenta diverse fonti minerali, tra cui le miniere di carbone. Oltre il carbone le maggiori attivit\u00e0 estrattive sono quelle del sale, della bauxite e dei diamanti.\nTrasporti.\nIl Mozambico dispone di una rete stradale di ; di queste strade per\u00f2, solo sono asfaltate. Alle strade si aggiungono di linee ferroviarie; la particolarit\u00e0 di queste \u00e8 che si sviluppano attraverso 5 principali direttrici, dall'interno verso i porti sull'oceano, che non sono tra di loro comunicanti.\nTurismo.\nIl Mozambico non appartiene alle mete turistiche tradizionali africane in quanto pure avendo grosse potenzialit\u00e0 di sviluppo del settore le stesse sono ostacolate dalla carenza di adeguate infrastrutture. sta suscitando un interesse crescente soprattutto presso gli operatori legati all'ecoturismo, a causa della natura incontaminata di molte aree dell'entroterra e dei gruppi di isole nell'Oceano Indiano, come gli arcipelaghi di Bazaruto e di Quirimbas. Le strutture turistiche sono in generale piuttosto scarse e, nelle aree pi\u00f9 selvagge, piuttosto esclusive. Per chi \u00e8 appassionato il Mozambico \u00e8 un vero paradiso della pesca.\nAmbiente.\nFlora.\nLa regione litoranea \u00e8 in molte zone abbondantemente ricoperta di vegetazione dalle caratteristiche chiaramente tropicali, specie in corrispondenza degli sbocchi dei maggiori corsi d'acqua nell'Oceano Indiano. Non mancano per\u00f2, principalmente nella parte meridionale, lunghi tratti sabbiosi privi di vegetazione. Largamente diffusa sulla costa settentrionale la formazione a mangrovie. Nelle pianure dell'interno, le savane si alternano con zone a boscaglia pi\u00f9 o meno rigogliosa e fitta e con territori stepposi.\nQuesti ultimi si estendono specialmente nella zona meridionale. La foresta tropicale \u00e8 scarsamente rappresentata nel Mozambico settentrionale e non raggiunge mai sviluppi eccessivi. Si trova di frequente nelle regioni montuose, ma anche qui non assume grandi proporzioni. Foreste assai fitte si creano invece lungo i fiumi. La pianta erbacea caratteristica e largamente diffusa \u00e8 l'erba elefante (Pennisetum purpureum), una graminacea di grandi dimensioni, che cresce rigogliosa durante la stagione delle piogge \u00e8 usata come foraggio; quando si dissecca \u00e8 raccolta dagli indigeni che la usano soprattutto come combustibile.\nTra le piante arboree sono assai frequenti: il baobab, specialmente nelle steppe pi\u00f9 aride, il mogano, l'ebano, il bamb\u00f9, il tamarindo, varie e numerose specie di acacie. Nel suo complesso per\u00f2 la flora del Mozambico rientra, per le caratteristiche generali, nel gran quadro della flora che si estende su tutta la regione costiera dell'Africa orientale tropicale.\nFauna.\nLa fauna \u00e8 particolarmente ricca, tanto da attirare numerosi cacciatori. Esistono per\u00f2 grandi parchi nazionali, tra i quali primeggia quello di Gorongosa, che si estende nella parte centrale del Mozambico, ai piedi del monte omonimo. I primati sono rappresentati da vari cercopitecidi e alcuni galagoni, tra i quali notevole \u00e8 il \"Galago crassicaudatus\". Tra i carnivori sono presenti il leone, il leopardo, lo sciacallo, il licaone e il protele.\nAbbondanti sono gli ungulati: elefanti, rinoceronti, zebre, bufali, antilopi di varie specie, lo gnu striato (\"Connoch\u00e6tes gnu\"), la giraffa meridionale, che tocca in questa regione il suo limite meridionale di estensione, vari iraci, l'ippopotamo e il facocero. L'avifauna rientra in quella dell'Africa meridionale.\nCultura.\nMusica.\nLa musica del Mozambico \u00e8 una delle pi\u00f9 importanti manifestazioni della cultura di questo paese. La musica tradizionale ha caratteristiche bantu accanto a influenze arabe riscontrate principalmente nella zona nord e, in quanto tale, \u00e8 normalmente suonata come musica di accompagnamento delle cerimonie sociali, principalmente come una forma di danza.\nLa musica commerciale affonda le proprie radici nella musica tradizionale, ma si discosta da questa a causa dell'utilizzo di ritmi e tecnologie importate da culture differenti. Un tipo di musica commerciale molto conosciuto \u00e8 la marrabenta, originaria del sud del paese che non si limita a essere una musica ballabile ma, frequentemente, \u00e8 caratterizzata da testi con contenuto di grande attualit\u00e0 sociale. Il cantautore statunitense Bob Dylan ha dedicato un brano al Mozambico. Il brano, intitolato appunto \"Mozambique\", \u00e8 contenuto nell'album \"Desire\".\nDa ricordare inoltre il cantante Afric Simone, noto in particolare per la canzone Ramaya (1975).\nCinema.\nRiguardo all'aspetto cinematografico, tra i premiati possiamo ricordare il cortometraggio \"I Love You\" (2007) del regista mozambicano Rog\u00e9rio Manjate .\nLetteratura.\nLa letteratura mozambicana si fa da sempre portavoce di alcune tematiche importanti quali la rivendicazione culturale, il patriottismo e la protesta sociale. Letteratura e nazionalismo sono strettamente legati per dar voce a una nuova consapevolezza nazionale. Uno degli scrittori pi\u00f9 importanti del paese, conosciuto anche al di fuori dei confini nazionali, \u00e8 Mia Couto. Nato da una famiglia portoghese, grazie alla sua produzione letteraria ha saputo ben rappresentare il riscatto della sua terra permettendo ai lettori di conoscere numerosi aspetti del Mozambico.\nPaulina Chiziane \u00e8 la prima donna mozambicana ad aver pubblicato un libro come autrice (1990).\nPatrimoni dell'umanit\u00e0.\nNel contesto culturale, un sito del Mozambico \u00e8 iscritto nella Lista dei patrimoni dell'umanit\u00e0 dell' UNESCO. si tratta dell' Isola di Mozambico (1991)\nCucina.\nLa cucina mozambicana \u00e8 fortemente influenzata dalla cultura culinaria portoghese, ma anche dalla cucina indiana e da quella del resto dell'Africa. La carne e i frutti di mare sono alimenti molto consumati nel Paese e spesso vengono accompagnati da riso, patate fritte o verdure. Alcuni piatti tipici sono lo \"nshima\", il \"delele\" e il \"matapa\".\nSport.\nCalcio.\nLo sport pi\u00f9 seguito \u00e8 il calcio. La Nazionale di calcio del Mozambico \u00e8 riuscita a qualificarsi a varie fasi finali della Coppa d'Africa. Eus\u00e9bio, ricordato come uno dei migliori attaccanti della storia del calcio, nacque a Louren\u00e7o Marques da padre angolano e madre mozambicana. Tuttavia, dato che entrambi i paesi d'origine dei genitori erano allora colonie portoghesi, Eus\u00e9bio ha rappresentato a livello internazionale il Portogallo.\nCome Eus\u00e9bio, anche i due ex calciatori, ora allenatori, Paulo Fonseca e Abel Xavier sono nati in Mozambico per poi rappresentare il Portogallo a livello internazionale. Tra i calciatori mozambicani ricordiamo anche Tico-Tico, attuale capocannoniere della Nazionale mozambicana con 27 reti.\nNuoto.\nNel 2011 agli Giochi panafricani organizzati nella citt\u00e0 di Maputo, l'italo-mozambicana Miriam Corsini ha conquistato la prima medaglia in assoluto per il nuoto mozambicano, arrivando seconda nei 50 rana con il tempo di 33,74 s.\nAtletica leggera.\nUna disciplina sportiva dove il Mozambico ha ottenuto importanti risultati \u00e8 l'atletica leggera con la mezzofondista Maria Mutola, per ben 3 volte campionessa mondiale.\nIl primo oro olimpico per il Mozambico venne proprio dall'atletica leggera, 800 metri donne, con Maria Mutola, ai Giochi olimpici di Sydney 2000.\nTradizioni.\nLe tradizioni presentano una base tipicamente bantu, fusasi nel corso dei secoli con i costumi portoghesi."}
{"id": "710843", "revid": "5245", "url": "https://it.wikipedia.org/wiki?curid=710843", "title": "Aji-Suki-Taka-Hiko-Ne", "text": ""}
{"id": "710845", "revid": "339392", "url": "https://it.wikipedia.org/wiki?curid=710845", "title": "Film per televisione", "text": ""}
{"id": "710848", "revid": "85809", "url": "https://it.wikipedia.org/wiki?curid=710848", "title": "Coprofago", "text": ""}
{"id": "710850", "revid": "729019", "url": "https://it.wikipedia.org/wiki?curid=710850", "title": "Battaglia di San Fermo", "text": "La battaglia di San Fermo ebbe luogo il 27 maggio 1859, quando Garibaldi, al comando dei Cacciatori, sgomber\u00f2 le posizioni avanzate austriache poste a difesa di Como, si fortific\u00f2 e seppe respingere un contrattacco, inducendo il nemico a sgomberare la citt\u00e0.\nPremesse.\nIl 17 marzo 1859 Garibaldi assunse il comando dei Cacciatori. Si trattava di una brigata leggera, di circa 3\u00a0500 uomini, senza cannoni e senza cavalleria (ad esclusione degli esploratori), male armata ed equipaggiata, ma con l'uniforme dell'armata sarda, animata da forte spirito combattivo e guidata da ufficiali esperti, tutti reduci delle guerre del 1848-1849.\nAntefatti.\nProvenendo da Sesto Calende, Garibaldi aveva liberato Varese dopo aver affrontata e respinta, il 26 maggio 1859, la Brigata Rupprecht del tenente maresciallo Karl von Urban, uscita da Como ed ivi ritiratasi, con perdite, a seguito allo scontro ricordato come la battaglia di Varese.\nLa marcia verso Como.\nIl 27 maggio i volontari prendevano la via di Como, ai tempi, come ora la citt\u00e0 pi\u00f9 importante della Lombardia settentrionale e base degli austriaci. Due erano le strade a disposizione: quella meridionale, attraverso Malnate, Binago ed Olgiate entrava in Como da sud; quella settentrionale (ora chiamata \u201cgaribaldina\u201d) da Malnate deviava a nord per Uggiate e attraverso Cavallasca accedeva in Como dalle colline che chiudono la citt\u00e0 da ovest, per una stretta chiusa a nord dal confine svizzero (oggi noto agli appassionati del Giro di Lombardia come Passo di San Fermo).\nNell'incertezza, Urban aveva schierato le proprie forze fra San Fermo, a nord-ovest, e Civello, a sud-ovest, con avamposti sul fiume Lura, sei chilometri dalla parte di Varese e le riserve al centro dalle parti di Montano Lucino. Oltre alla Brigata Rupprecht, che aveva combattuto a Varese, Urban poteva schierare la Brigata Agustin, giunta, nel frattempo, di rinforzo.\nGaribaldi prese ad avanzare da Varese, attraverso Malnate e Binago sino ad Olgiate, raggiunta verso le 11:00. Di l\u00ec lasci\u00f2 sulla destra il 1\u00ba reggimento di Cosenz, dando ad intendere di voler passare a sud e devi\u00f2 gli altri due a nord verso San Fermo attraverso Par\u00e8 e Cavallasca, raggiunta verso le 15:00.\nL'agganciamento delle posizioni austriache.\nGiunto a Cavallasca, Garibaldi vi pose il proprio quartier generale ed incaric\u00f2 dell'attacco Medici, comandante del 2\u00ba reggimento col\u00e0 presente.\nDi fronte aveva un avamposto austriaco, ben fortificato nell'oratorio del villaggio di San Fermo.\nA Cavallasca il generale Medici decise di dare l'assalto su tre colonne: la prima colonna del capitano Cenni (una compagnia pi\u00f9 i carabinieri genovesi) avrebbe dovuto svolgere un attacco di diversione sulla sinistra, la seconda colonna del capitano Carlo De Cristoforis, con un'altra compagnia, avrebbe condotto un attacco frontale, la terza colonna del capitano Vacchieri sulla destra, avrebbe dovuto minacciare la ritirata avversaria.\nL'assalto.\nLa compagnia di De Cristoforis doveva partire al segnale della \"fucilata\" sparata dal gruppo Cenni, con un attacco di sorpresa, ma l'inizio prematuro del fuoco da parte di alcuni volontari (ovvero da alcuni austriaci, a seconda delle versioni) fece mancare l'effetto.\nDe Cristoforis, credendo che quei colpi di fucile fossero il segnale per partire all'attacco, alle 16:00 usc\u00ec allo scoperto sullo stradone e venne preso di mira dai nemici appostati sul campanile di San Fermo. Un forte fuoco di fucileria lo costrinse a ripararsi in una cascina, il casale Valdomo.\nAllora Medici comand\u00f2 alla sinistra di appoggiare l'attacco e comand\u00f2 un'ulteriore compagnia sulla destra. Con i difensori presi da tre lati, le due compagnie di De Cristoforis ripartirono in un assalto alla baionetta.\nLa motivazione dei volontari doveva essere davvero grande se, colpito da una fucilata mortale il comandante De Cristoforis, essi proseguirono la corsa guidati dal tenente Guerzoni e conquistarono la posizione.\nContrattacco e ripiegamento austriaco.\nIl ripiegamento austriaco venne inseguito, per un tratto, dalle truppe vittoriose. Allora Garibaldi ispezion\u00f2 le strade verso la citt\u00e0 (la Valfresca e Cardano) e venne a sapere da un contadino di Cavallasca, Agostino Marzorati, che tornava da Como, lo stanziamento delle truppe austriache in citt\u00e0. Erano circa duemila e, il contadino aggiunse, \"stavano cuocendo le vivande\".\nGaribaldi fece allora occupare le alture verso Como in vista della citt\u00e0: nel tardo pomeriggio gli austriaci, finalmente informati degli avvenimenti, presero a risalire per Cardano e la Valfresca. Si tratta di strade ripide e dominate da una serie di scoscese montagnole: i garibaldini ben appostati li bersagliarono per poi a poco a poco scendere baionetta alla mano e rimandare gli assalitori gi\u00f9 per le colline.\nEsito dello scontro.\nAlle 21:30 Garibaldi entrava in citt\u00e0 dall'allora Porta Sala, oggi Via Garibaldi, mentre gli austriaci uscivano da Porta Torre, e ripiegavano su Monza, lasciando bagagli, magazzini e prigionieri nelle mani dei Cacciatori. Urban, infatti, non poteva contare sulla fedelt\u00e0 della popolazione (che appena undici anni prima si era resa protagonista delle Cinque Giornate di Como) e, da buon soldato regolare, desiderava ottenere cospicui rinforzi prima di riprendere Como e la pi\u00f9 piccola Varese.\nOccupata Como, Garibaldi richiam\u00f2 le cinque compagnie da San Fermo e fece occupare Camerlata, al passo meridionale della citt\u00e0 verso Monza e Milano, per garantirsi da eventuali contrattacchi.\nGli austriaci registrarono 68 morti e 264 feriti. I Cacciatori 13 morti (di cui 3 ufficiali: De Cristoforis, Pedotti e Cartellieri) e 60 feriti. Nessun garibaldino rimase prigioniero.\nIl ricordo.\nNel 1911 il comune di Vergosa cambi\u00f2 nome in San Fermo della Battaglia ed oggi, nel suo territorio comunale, vi sorge un piccolo obelisco di granito rosso, realizzato su disegno di Eugenio Linati, inaugurato il 27 maggio 1873. \nNel punto in cui cadde il capitano De Cristoforis si trova, invece, un semplice cippo di marmo che riporta i nomi dei tredici Cacciatori caduti durante la battaglia."}
{"id": "710852", "revid": "31886", "url": "https://it.wikipedia.org/wiki?curid=710852", "title": "I Want It That Way", "text": "I Want It That Way \u00e8 un brano dei Backstreet Boys, estratto il 12 aprile 1999 come primo singolo dal loro terzo album in studio, \"Millennium\". Scritta da Max Martin e Andreas Carlsson e prodotta da Kristian Lundin, \"I Want It That Way\" \u00e8 considerata la canzone pi\u00f9 significativa e rappresentativa dell\u2019intera carriera dei Backstreet Boys; ha infatti raggiunto la posizione n\u00b01 nelle classifiche di 25 paesi tra cui Austria, Canada, Germania, Italia, Nuova Zelanda, Paesi Bassi, Regno Unito e Svizzera.\nNegli Stati Uniti raggiunse la posizione n\u00b01 nelle classifiche \"Adult Contemporary\" e \"Top 40 Mainstream\" di Billboard e la n\u00b06 nella classifica Billboard Hot 100, dove rimase per 8 settimane non consecutive. Fu nominata a 3 Grammy Award tra cui i Grammy per la canzone e registrazione dell'anno. \u00c8 ad oggi ritenuto il pi\u00f9 grande singolo di una boyband di tutti i tempi secondo il magazine \"Billboard\", e secondo i lettori di \"Rolling Stone\" \u00e8 il brano che rende i Backstreet Boys la pi\u00f9 iconica di tutte le boyband.\nDescrizione.\nSecondo quanto dichiarato, inizialmente il brano indicato come primo estratto dall'album avrebbe dovuto essere \"Larger Than Life\", seguendo la formula dei due precedenti album, ma dopo che fu ascoltato il finale di \"I Want It That Way\", il gruppo punt\u00f2 su quest'ultimo con l'intento di dare un'immagine pi\u00f9 matura rispetto a prima, per via del suo ritmo pi\u00f9 lento.\n\"I Want It That Way\" fu scritta da Max Martin e Andreas Carlsson e prodotta da Martin e Kristian Lundin. \u00c8 una ballad mid-tempo, con la quale i Backstreet Boys enfatizzano espressioni di passione romantica. L'arpeggio di chitarra che funge da introduzione e che si reitera per tutta la durata del brano, fu inserito per ultimo e ispirato a \"Nothing Else Matters\" dei Metallica.\nIl testo della canzone fu contestato da alcuni critici per via delle sue inesattezze linguistiche che non davano molto senso al brano, come ad esempio il non chiaro riferimento di \"That\". Nonostante ci\u00f2, i Backstreet Boys difesero il brano affermando che era adatto pur nella sua stranezza, innegabilmente orecchiabile e dunque difficile da dimenticare. Il componente Kevin Richardson, spieg\u00f2 in seguito che se pur il testo non avesse molto senso, ci\u00f2 era dovuto al fatto che ai tempi della composizione, Max Martin non possedeva un buon inglese, ma ci\u00f2 non fu un problema poich\u00e9 tutte le sue canzoni facevano sentire bene chi le cantava.\nAccoglienza e il successo del brano.\n\"I Want It That Way\" riscosse una buona accoglienza da parte della critica, definita da \"AllMusic\" come \"una canzone contagiosa che far\u00e0 tutti piangere sempre di pi\u00f9\". e considerata un bel brano che trascende la sua era. Diventata la canzone pi\u00f9 apprezzata e lodata del gruppo, \"I Want It That Way\" vinse il sondaggio dei lettori di \"Rolling Stone\" riguardo chi fosse \"La migliore boyband di tutti i tempi\", i quali precisarono che pur essendoci molte altre meritevoli hit dei Backstreet Boys, \"I Want It That Way\" \u00e8 un classico. Nella sua classifica delle maggiori boyband dal 1987 al 2012, \"Billboard\" colloc\u00f2 i Backstreet Boys alla posizione n\u00b02 per sei delle loro hit pi\u00f9 apprezzate tra cui \"I Want It That Way\" e \"Quit Playing Games (With My Heart)\". \"I Want It That Way\" raggiunse anche la posizione n\u00b02 nella classifica delle 30 migliori canzoni di boyband del magazine \"Complex\".\nA livello commerciale, il successo del singolo fu tale da spezzare il record per il maggior numero di volte di passaggio di un brano in una stazione radio nella prima settimana dall'uscita. Raggiunse la posizione n\u00b01 nella classifica statunitense \"Hot Adult Contemporary Tracks\", dove rimase per 10 settimane e il 24 aprile 1999, raggiunse la vetta della classifica \" Billboard Top 40 Mainstream\", stabilendo un record per molte settimane alla numero 1. Grande successo fu ottenuto anche nel Regno Unito, dove debutt\u00f2 alla n\u00b01 nella Classifica dei Singoli come unico singolo dei Backstreet Boys a raggiungere la vetta di tale classifica. \u00c8 anche la quindicesima hit di una boyband negli anni 90 per aver venduto 423.300 copie nel Regno Unito. \"I Want It That Way\" fece la storia nei Paesi Bassi come primo singolo a debuttare alla numero 1 nella Top 40 e conquist\u00f2 la posizione n\u00b01 anche nelle classifiche di Austria, Canada, Germania, Italia, Nuova Zelanda e Svizzera. Il brano guadagn\u00f2 tre nomination ai Grammy Awards 1999: il Grammy per la \"Canzone dell'anno\", per la \"Registrazione dell'anno\" e per la \"migliore Interpretazione vocale di un gruppo\".\nVideo musicale.\nDiretto da Wayne Isham, il video mostra i Backstreet Boys all'Aeroporto Internazionale di Los Angeles, pronti a partire per il loro prossimo tour. Durante il video, i ragazzi sono vestiti di nero nelle strofe e di bianco durante il ritornello dove eseguono delle coreografie. Il video termina con i ragazzi che prima di decollare su un aereo che reca l\u2019insegna del nome del gruppo, salutano un gruppo di fan urlanti e in lacrime con in mano cartelli e fiori.\nIl video conquist\u00f2 la posizione n\u00b035 nella classifica dei 100 migliori video di MuchMusic. Ottenne 4 nomination ai MTV Video Music Awards 1999, vincendo la categoria \"Viewer's Choice\". Il 13 novembre 2021 ha raggiunto 1 miliardo di visualizzazioni su YouTube.\nI Want It That Way \"Reimaged\" (2019).\nPer festeggiare i vent'anni dal rilascio di \"Millennium\", i Backstreet Boys hanno inciso una rivisitazione inedita di \"I Want It That Way\". Il 17 maggio 2019, giorno antecedente al ventesimo anniversario dell'album , il gruppo ha pubblicato infatti una versione acustica con chitarra che mette in maggiore risalto le voci. Con questo re-make, i cinque cantanti hanno voluto ringraziare sentitamente tutti i fan per il sostegno e il supporto dato loro:\nParodie.\nPer via del suo notevole successo, \"I Want It That Way\" fu oggetto di numerose cover e parodie. "}
{"id": "710854", "revid": "838137", "url": "https://it.wikipedia.org/wiki?curid=710854", "title": "Ludovico Madruzzo", "text": "Biografia.\nFiglio del barone Nicol\u00f2 Madruzzo e di Elena di Lanberg; il padre era signore del castello di Nanno, barone dei Quattro Vicariati nella Val Lagarina, generale degli eserciti imperiali, nonch\u00e9 fratello maggiore del cardinale Cristoforo Madruzzo. Il giovane Ludovico studi\u00f2 presso le universit\u00e0 di Lovanio, nelle Fiandre, e di Parigi.\nNel 1550 ottenne dallo zio, impegnato in attivit\u00e0 politiche e nominato pochi anni dopo governatore del Ducato di Milano, l'amministrazione del Principato Vescovile di Trento. Dopo importanti esperienze come diplomatico, in particolare come legato pontificio alla dieta d'Augusta, dove pronunci\u00f2 l'orazione funebre per l'imperatore Carlo V, venne creato cardinale a ventinove anni da Pio IV (1561), che lo nomin\u00f2 sei anni dopo titolare effettivo della Diocesi di Trento.\nCome vescovo di Trento, Ludovico Madruzzo si trov\u00f2 a scontrarsi pesantemente con il conte del Tirolo e arciduca d'Austria Ferdinando II. Grazie all'operato di Bernardo Clesio e Cristoforo Madruzzo, il Principato di Trento aveva conquistato nella prima met\u00e0 del Cinquecento un livello d'indipendenza che poteva minacciare gli interessi della Casa d'Austria. L'obiettivo di Ferdinando era quello di limitare fortemente il potere della famiglia Madruzzo nonch\u00e9 quello della figura del principe vescovo, restaurando un rapporto di subordinazione del Principato verso la contea del Tirolo.\nFerdinando invase Trento nel 1567, cercando d'imporre con la forza accordi sfavorevoli all'autonomia del Trentino e all'autorit\u00e0 del vescovo.\nLudovico cerc\u00f2 allora una soluzione diplomatica al contrasto con l'arciduca. Decise di trasferirsi a Roma, dove venne nominato dal papa \"Protector Germaniae\", una carica che gli permise il controllo delle nomine episcopali e cardinalizie dell'Impero tedesco.\nLa sovranit\u00e0 di Ludovico venne completamente ripristinata con la convocazione della dieta di Spira nel 1587.\nNel governo della diocesi, Ludovico si impegn\u00f2 nell'applicazione delle norme teologiche e pratiche del Concilio di Trento, compiendo numerose visite pastorali e istituendo un nuovo Seminario diocesano.\nFu legato da profonda amicizia a Carlo Borromeo e a San Filippo Neri.\nNel 1596 papa Clemente VIII nel tentativo di porre fine alla diatriba insorta sul molinismo, istitu\u00ec una commissione chiamata congregazione \"De Auxiliis\" la cui presidenza affid\u00f2 al cardinale Ludovico Mandruzzo, ed assistita dai cardinali Bellarmino e Bernerio; i lavori della congregazione si protrarranno fino al pontificato di papa Paolo V.\nMor\u00ec a Roma il 20 aprile 1600. Gli succedette come principe vescovo di Trento il nipote Carlo Gaudenzio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "710858", "revid": "9416", "url": "https://it.wikipedia.org/wiki?curid=710858", "title": "Baricco", "text": ""}
{"id": "710861", "revid": "767487", "url": "https://it.wikipedia.org/wiki?curid=710861", "title": "Capo Three Points", "text": "Capo Three Points (Three Points Cape), in Ghana, \u00e8 l'estremo del promontorio che costituisce il limite occidentale del Golfo del Benin e dunque anche del Golfo di Guinea (il primo si trova all'interno del secondo). Si trova in una zona di pianura con coste sabbiose.\nIl promontorio costituisce i confini occidentali costieri del Golfo del Benin e quelli della regione storica della Costa d'Oro.\nNei pressi del capo sorgono i centri abitati di Nsama, Tuesi, Princes Town (dove si trovava un tempo la fortezza di \"Fort Gro\u00df Friedrichsburg\") e Kwamfukrom. La pi\u00f9 vicina citt\u00e0, Sekondi-Takoradi, si trova a 50 km di distanza."}
{"id": "710864", "revid": "2134764", "url": "https://it.wikipedia.org/wiki?curid=710864", "title": "Davide Lamma", "text": "Giocatore.\nClub.\nProdotto del vivaio della Fortitudo Bologna, con essa esordisce in serie A il 23 gennaio 1994. Nel 1995 viene ceduto in prestito alla Casetti Imola dove disputa il campionato di serie A2. Ritornato alla Fortitudo non riesce comunque a trovare spazio in squadra cos\u00ec decide di tornare a giocare nella serie cadetta per il Banco di Sardegna Sassari.\nNel 2002 firma un biennale che lo lega alla Viola Reggio Calabria dove riesce finalmente ad avere un discreto minutaggio anche nella serie maggiore. I buoni risultati ottenuti in questi due anni a Reggio Calabria convincono, nel 2004, i campioni d'Italia del Montepaschi Siena a puntare su di lui. Con la societ\u00e0 senese vince subito la Supercoppa italiana (senza per\u00f2 scendere in campo) e fa il suo esordio in Eurolega.\nIn campionato invece, dopo aver chiuso la regular season al terzo posto, il Montepaschi viene subito sconfitto nei quarti dalla Lottomatica Roma. L'anno seguente inizia ancora la stagione con Siena ma il suo impiego cala sensibilmente e decide quindi di trasferirsi a Cant\u00f9. A fine stagione rimane senza squadra e a novembre viene prima ingaggiato per un brevissimo periodo e con un contratto a gettone dall'Armani Jeans Milano e poi con un contratto fino a fine stagione dalla Bipop Carire Reggio Emilia.\nNell'estate 2007 viene ingaggiato dalla Fortitudo, squadra bolognese con cui aveva esordito in serie A. Al termine della stagione riesce a raggiungere l'ottavo posto utile per disputare i play-off (sconfitti dalla Siena). Nel luglio 2008 rinnova per un altro anno con la Fortitudo, dove rester\u00e0 anche l'anno successivo in A Dilettanti, ottenendo a fine stagione una promozione in LegaDue. L'anno seguente firma in B Dilettanti per la SG Fortitudo Pallacanestro Budrio. Nel febbraio 2012 viene tesserato dalla Pallacanestro Firenze e contribuisce a salvare i toscani dalla retrocessione in DNB. Il 27 marzo 2013 firma con la Tezenis Verona, per poi passare alla Pallacanestro Mantovana in DNA Silver con la quale otterr\u00e0 un'altra promozione.\nNella stagione 2014-15 firma nuovamente per la Fortitudo Bologna. Dopo aver conquistato la promozione in A2, si ritira dalla pallacanestro giocata rimanendo comunque in societ\u00e0 nelle vesti di direttore sportivo. A distanza di un anno, visti gli infortuni occorsi ad alcuni giocatori in rosa, nel maggio 2016 \u00e8 tornato in campo in occasione dei play-off 2015-16.\nNazionale.\nCon la nazionale ha vinto la medaglia di bronzo all'Eurobasket 2003 e la medaglia d'oro ai Giochi del Mediterraneo nel 2005 in Spagna. Vanta 37 presenze e 112 punti\nDirigente.\nTerminata la stagione 2014-15 in Fortitudo con la promozione in A2, si ritira dalla pallacanestro giocata rimanendo fino al 2017 in societ\u00e0 nelle vesti di direttore sportivo. Dal luglio 2018 \u00e8 il direttore sportivo della Pallacanestro Trapani.\nAllenatore.\nNella stagione 2017-18 ha allenato la Pallacanestro Mantovana in Serie A2."}
{"id": "710865", "revid": "21880", "url": "https://it.wikipedia.org/wiki?curid=710865", "title": "Russula curtipes", "text": "\"Russula curtipes\" F.H. M\u00f8ller &amp; Jul. Sch\u00e4ff., \"Bulletin de la Soci\u00e9t\u00e9 Mycologique de France\" 51: 108 (1935).\nDescrizione della specie.\nCappello.\n5-10 cm di diametro, prima convesso, poi piano con lieve depressione centrale.\nLamelle.\nFitte, adnate, color crema, brunastre al tatto.\nGambo.\nTozzo, molto corto rispetto al diametro del cappello, bianco, a maturit\u00e0 brunastro alla base.\nCarne.\nBianca.\nSpore.\nVerrucose, reticolate, bianche in massa.\nHabitat.\nCresce sotto latifoglie in estate-autunno, prediligendo il faggio.\nCommestibilit\u00e0.\nCommestibile\nEtimologia.\nDal latino \"curtus\" = corto e \"pes\" = piede, dal gambo corto."}
{"id": "710868", "revid": "399", "url": "https://it.wikipedia.org/wiki?curid=710868", "title": "Capo Verde", "text": "Capo Verde, ufficialmente Repubblica di Capo Verde (in portoghese \"Rep\u00fablica de Cabo Verde\"), \u00e8 uno stato insulare dell'Africa occidentale; abitato da circa persone, ha come capitale Praia.\n\u00c8 costituito da un arcipelago di dieci isole vulcaniche (di cui solo una disabitata) situate nell'oceano Atlantico a circa 500\u00a0km al largo delle coste del Senegal e prende il nome dalla penisola di Capo Verde, il punto pi\u00f9 occidentale dell'Africa continentale.\nStoria.\nNel 1456 Alvise Cadamosto, navigatore veneziano, scopr\u00ec alcune delle isole di Capo Verde. Nello stesso anno, Antonio Bartolomeo da Noli, Vicente Dias e Diogo Gomes, navigatori nolesi e portoghesi al servizio del Portogallo, sbarcarono nelle isole, descrivendole ufficialmente come terre disabitate. Nel corso del suo terzo viaggio transoceanico del 1498, Cristoforo Colombo sbarc\u00f2 nelle isole, pi\u00f9 precisamente a Boa Vista, scrivendo nel suo giornale: \"\"Hanno un nome ingannatore perch\u00e9 sono alquanto aride e io non vidi in esse alcunch\u00e9 di verde\".\" Vi trov\u00f2 soltanto capre selvatiche, grandi testuggini e lebbrosi.\nValutando i venti dominanti e le correnti oceaniche nella regione, si pu\u00f2 supporre che le isole possano anche essere state visitate da pescatori wolof, s\u00e9r\u00e8r o anche lebu, trib\u00f9 stanziali della costa della Guinea. La tradizione suggerisce inoltre la visita degli arabi o dei fenici secoli prima dell'arrivo degli europei. L'esploratore portoghese Jaime Cortes\u00e3o narr\u00f2 la storia della visita degli arabi ad un'isola chiamata \"Aulil\" o \"Ulil\" (forse Sal), dove veniva estratto il sale da saline naturali.\nNel 1462 sull'isola di S\u00e3o Tiago fu fondata Ribeira Grande, ora Cidade Velha. Capo Verde era anche una base perfetta per lo scalo delle navi in viaggio tra l'Europa e l'America e divent\u00f2 perci\u00f2 un centro molto importante per il commercio degli schiavi africani.\nNel 1747 l'arcipelago venne colpito dal primo periodo storicamente registrato di crisi per la siccit\u00e0 e la fame, al quale il governo portoghese rimase impassibile, non inviando alcun aiuto. Il declino della tratta degli schiavi segn\u00f2 inoltre un'altra battuta d'arresto per l'economia, portando nel XIX secolo ad una massiccia emigrazione degli abitanti di Capo Verde verso il New England degli Stati Uniti. I primi capoverdiani arrivati negli Stati Uniti erano uomini reclutati dalle baleniere sull'isola di Brava.\nNegli anni '30, '40 e '50 si form\u00f2 il primo movimento nazionalistico, che us\u00f2 come mezzo politico un quotidiano, il Claridade. Il 5 luglio 1975 Capo Verde ottenne l'indipendenza dal Portogallo, con presidente Aristides Maria Pereira, primo ministro Pedro Pires e presidente dell'assemblea nazionale popolare Ab\u00edlio Duarte. Il 16 settembre 1975 venne ammesso tra i membri delle Nazioni Unite. Il Partito Africano per l'Indipendenza della Guinea e di Capo Verde (PAIGC) prese il potere sia nella Guinea-Bissau sia a Capo Verde. In entrambi i paesi si discusse sull'opportunit\u00e0 di un'unificazione sino al 1980, quando nella Guinea-Bissau vi fu un colpo di stato.\nI capoverdiani abbandonarono il PAIGC che, all'inizio del novembre 1980, cambi\u00f2 nome in \"Partido Africano para a Indipend\u00eancia de Cabo Verde\" (PAICV). In quegli anni fu avviata una forte collaborazione con la Cina, l'URSS, Cuba e altri paesi del blocco sovietico, senza per\u00f2 rompere i legami con gli Stati Uniti e la Francia. A causa del monopartitismo iniziarono delle proteste popolari e nel 1990 l'Assembleia Nacional Popular diede inizio alla revisione della costituzione. Il 28 settembre 1990 venne revocato l'articolo 4 della costituzione nazionale che sanciva il monopartitismo: \"Il PAICV \u00e8 il partito politico e forza dominante della Repubblica di Capo Verde\".\nLe prime elezioni e gli anni 2000.\nLe prime elezioni si tennero il 13 gennaio 1991; ad esse concorsero sia il PAICV che il nuovo partito MpD. Vinse l'MpD, partito che rester\u00e0 al potere fino al 2001. In questi dieci anni si privatizzarono numerose imprese nazionali, come l'Enacol e la Electra. Dal 1995 al 1997 esplose un'epidemia di colera con 13.000 casi e 240 morti (soprattutto nella capitale Praia); nel 1997 un periodo di siccit\u00e0 distrusse pi\u00f9 dell'80% dei raccolti, oltre ad esservi un'invasione di locuste. In questi anni la musica capoverdiana acquist\u00f2 una certa influenza sulla scena internazionale, grazie alla diffusione dei ritmi popolari come Zouk e Kizomba.\nNel giugno del 2002 il governo fu costretto a chiedere aiuto al World Food Programme delle Nazioni Unite a causa della drammatica scarsit\u00e0 dei raccolti. Nel giugno del 2007 il paese usc\u00ec dalla lista dei Paesi meno sviluppati stilata dall'ONU; fu il secondo paese dei 50 elencati a riuscire ad uscire da questa lista, dopo il Botswana nel 1994. Il partito vincitore delle elezioni del 20 marzo 2016 risult\u00f2 l'MpD, che si aggiudic\u00f2 sia la presidenza che il ruolo di primo ministro, oltre a 14 delle 16 contee del paese.\nGeografia.\nMorfologia.\nLo stato delle Capo Verde adotta una sorta di divisione amministrativa riferentesi ai venti alisei che giungono dal continente africano, suddividendo l'arcipelago in due raggruppamenti principali: le Ilhas do Barlavento a nord e le Ilhas do Sotavento a sud.\nIl gruppo di \"Barlavento\", o Sopravento, \u00e8 costituito dalle isole di:\nIl gruppo di \"Sotavento\", o Sottovento, pi\u00f9 a sud, include le isole di:\nCon una superficie totale di 4.033\u00a0km\u00b2, Capo Verde \u00e8 uno dei cinque arcipelaghi atlantici della cosiddetta Macaronesia, arcipelago che comprende anche le Azzorre, Madera, le Canarie e le Selvagge.\nIdrografia.\nI corsi d'acqua si formano solamente durante la stagione delle piogge, le cosiddette \"ribeiras\".\nClima.\nIl clima nelle isole Capo Verde \u00e8 di tipo tropicale secco, con una temperatura media che oscilla tutto l'anno intorno ai 26\u00a0\u00b0C. L'escursione termica, tra massime e minime, non supera mai i 10\u00a0\u00b0C, mentre in mare la temperatura dell'acqua oscilla fra i 22\u00b0 e i 29\u00a0\u00b0C a seconda delle stagioni.\nNelle isole montuose come Santiago, Santo Ant\u00e3o, S\u00e3o Nicolau e Fogo il sole domina quasi tutto l'anno, mentre il breve periodo delle piogge va da settembre ad ottobre. Boa Vista, Sal e Maio offrono invece un clima nettamente pi\u00f9 secco, dovuto ai venti caldi provenienti dal Sahara.\nL'approvvigionamento idrico dell'arcipelago \u00e8 stato sempre problematico a causa dell'esposizione ciclica ad anni di siccit\u00e0 per effetto dei venti sahariani. Il periodo delle piogge \u00e8 breve, ma \u00e8 pi\u00f9 che sufficiente a sostenere un clima semiarido. Purtroppo, una coincidenza di fattori avversi \u00e8 in grado di causare periodicamente una drammatica riduzione delle precipitazioni, o in alcuni anni la loro totale scomparsa. L'adozione sia di tecniche moderne di irrigazione ad elevata efficienza che il recupero idrico (condensazione, dissalazione, riciclo) hanno permesso di ottenere un netto miglioramento della situazione. La necessit\u00e0, d'altro lato, di sostenere una popolazione numerosa rende non facile il mantenimento di un approvvigionamento idrico accettabile nei periodi, sia pur rari, di crisi. La situazione non \u00e8 equivalente per tutte le isole, essendo maggiormente soggette a periodi di siccit\u00e0 le isole che si affacciano sul deserto del Sahara.\nDi seguito sono riportate le condizioni meteo medie.\nPopolazione.\nDemografia.\nNel 2000, secondo il CIA Factbook, la nazione aveva una natalit\u00e0 del 23,5 \u2030, con una mortalit\u00e0 del 6,2 \u2030. L'incremento annuo della popolazione, a causa di una forte emigrazione, si attesta solo al 0,5-0,6 %. Una buona aspettativa di vita, 68 anni per gli uomini e 75 per le donne, accompagna per\u00f2 un tasso di mortalit\u00e0 infantile piuttosto elevato, attorno al 41,4 \u2030. Al 2010 la popolazione residente nelle isole era di 510.000 abitanti; a questi si devono aggiungere i circa 700.000 abitanti emigrati all'estero.\nEtnie.\nLa popolazione attuale di Capo Verde \u00e8 costituita da diverse etnie, sia africane, come i Fula, i Balanta, i Mandingo, ecc... sia europee, come Italiani, Portoghesi, Spagnoli, Inglesi, che si sono nei secoli completamente mescolate, creando una popolazione denominata la creola di Capo Verde.\nReligioni.\nCirca il 90% della popolazione si professa cristiana cattolica. In molte aree il cristianesimo ha inglobato elementi della religione animista africana. Sono presenti anche comunit\u00e0 cristiane protestanti, come anche buddiste e musulmane.\nLingue.\nLa lingua ufficiale dello Stato \u00e8 il portoghese, ma molto diffuso \u00e8 il creolo capoverdiano, una lingua creola derivata dal portoghese.\nIn ognuna delle dieci isole si parla un Creolo differente, ma negli ultimi anni si sta cercando di attuare un processo di standardizzazione.\nIl francese \u00e8 insegnato nelle scuole come lingua straniera, in quanto Capo Verde \u00e8 stato membro dell'Organizzazione Internazionale della Francofonia. L'inglese viene insegnato nelle scuole superiori.\nOltre al portoghese, francese e/o inglese \u00e8 stato proposto di insegnare anche il creolo capoverdiano, ma tale proposta si \u00e8 scontrata con il fatto che non si saprebbe quale creolo insegnare, in quanto da isola a isola vi \u00e8 differenza nel parlare, in particolare tra isole di Barlavento e quelle di Sotavento.\nOrdinamento dello Stato.\nSuddivisione amministrativa.\nLo stato-arcipelago di Capo Verde \u00e8 amministrativamente suddiviso in 22 contee o comuni; in alcuni casi, tali suddivisioni prendono il nome da uno dei centri abitati ricompresi nel rispettivo ambito territoriale, mentre in altri casi assumono una denominazione diversa. Le contee sono a loro volta suddivise in frazioni (\"freguesias\"). Le contee sono classificate in due distretti, corrispondenti ai sotto-arcipelaghi di Barlavento e Sotavento; questa suddivisione non ha per\u00f2 un significato amministrativo specifico.\nCitt\u00e0.\nSecondo il censimento del 2005, solo tre citt\u00e0 di Capo Verde contano pi\u00f9 di 10\u00a0000 abitanti: la capitale Praia, che conta 113\u00a0364 abitanti, Mindelo, con 70\u00a0611, e Santa Maria che ne conta 17\u00a0231. Mindelo \u00e8 la capitale culturale dell'arcipelago.\nIstituzioni.\nDiverse sono le istituzioni statali :\nSalute\nInfantili\nAmministrazione\nSicurezza\nStatistiche\nLavoro\nLuce e acqua\nIstruzione.\nLa scuola primaria a Capo Verde \u00e8 obbligatoria tra i 6 ed i 16 anni, ed \u00e8 gratuita dai 6 ai 12 anni. Nel 2008 il rapporto di iscrizione netto per la scuola primaria era dell'84%. Circa l'85% della popolazione di et\u00e0 superiore a 15 anni \u00e8 alfabetizzata.\nI libri di testo sono stati resi disponibili al 90% dei bambini in et\u00e0 scolare, mentre l'83% degli insegnanti ha frequentato istituti per la formazione degli insegnanti. Anche se la maggior parte dei bambini ha accesso all'istruzione, rimangono alcuni problemi: ad esempio, molti studenti e anche alcuni insegnanti parlano il creolo capoverdiano come lingua madre ed hanno una scarsa padronanza del portoghese (che \u00e8 la lingua d'insegnamento); c'\u00e8 poi una spesa insufficiente per materiale didattico e libri; infine si rileva un alto tasso di ripetizione. Tra il 2011 e il 2016 si \u00e8 avviato un processo di rinnovo dei libri scolastici dal primo fino al dodicesimo anno, sostituendo cos\u00ec i libri di testo degli anni '90.\nPolitica.\nL'arcipelago \u00e8 indipendente dal 1975 e il governo del paese si basa sui principi democratici di una repubblica parlamentare. Dal 1975 al 1991 fu un paese comunista/socialista. Nonostante la grande povert\u00e0 e una forte disoccupazione, le isole di Capo Verde non hanno mai conosciuto tensioni sociali o politiche. Le elezioni politiche si sono sempre svolte con regolarit\u00e0, democraticamente, e senza problemi. Il 20 marzo 2016 viene annunciata la vittoria del MpD, partito che stimola l'investimento di capitali stranieri. Ne \u00e8 un esempio il complesso Thomas Cook Hotels a Sal e l'Hilton a Praia.\nAdesione all'Unione europea.\nEsiste un movimento d'opinione, diffuso principalmente in Portogallo, che propone l'ingresso dello stato africano nell'Unione europea. Capo Verde viene infatti vista, da un punto di vista etnico e culturale, come un \"ponte\" tra l'Africa, l'Europa e l'America latina. Capo Verde ha adottato un cambio fisso con l'euro ed ha rifiutato l'ingresso nell'Eco e nell'Afro, due proposte monete comuni africane.\nEconomia.\nCirca il 40% della popolazione del paese vive con meno di 2 dollari statunitensi al giorno. Dal 1975 l'economia della nazione \u00e8 in crescita, crescita che consente al paese di entrare a far parte delle nazioni a reddito medio. La pesca \u00e8 una delle risorse principali e presenta grandi riserve di tonni, aragoste e marlin blu. Nel corso degli anni, e grazie al turismo, le isole hanno realizzato un forte aumento del PIL. L'agricoltura non \u00e8 molto avanzata e si coltiva principalmente mais, fagioli, caff\u00e8, canna da zucchero e arachidi. Attraverso tecnologie innovative, quali l'irrigazione a goccia, il riciclo e la condensazione dell'acqua, le isole tentano di risparmiare la poca acqua della quale possono usufruire.\nTurismo.\nLa posizione strategica delle isole come crocevia marittimo e aereo al centro dell'Atlantico ha visto accrescere la sua importanza con i notevoli potenziamenti apportati al Porto Grande, nella citt\u00e0 di Mindelo sull'isola di \"S\u00e3o Vicente\", e agli aeroporti \"Am\u00edlcar Cabral\" sull'isola di Sal e Francisco Mendes sull'isola di Santiago. Nel dicembre del 2007 sull'isola di Boa Vista \u00e8 stato aperto un nuovo aeroporto internazionale, l'Aristides Pereira, mentre nel 2009 \u00e8 stato aperto quello di \"S\u00e3o Vicente\", l'aeroporto \"Ces\u00e1ria \u00c9vora\".\nNel 1983 a Mindelo sono stati aperti centri di assistenza e riparazioni navali. I porti maggiori sono quelli di Mindelo (Porto Grande) e di Praia, ma tutte le altre isole minori hanno installazioni portuali. Tutti gli aeroporti di Capo Verde, con la sola eccezione di quelli di Brava e \"Santo Ant\u00e3o\", offrono regolari servizi di linea. L'arcipelago ha \u00a0km di strade, dei quali 1 010 sono pavimentati, prevalentemente in ciottolato.\nLe prospettive economiche future del Paese dipendono pesantemente del flusso degli aiuti, dal sostegno al turismo, dalle rimesse degli emigrati, dal lavoro per conto degli stati africani confinanti e dai programmi di sviluppo governativi.\nIl turismo negli ultimi anni \u00e8 cresciuto notevolmente; proprio per incrementarlo sono stati costruiti grandi alberghi. In particolare, sulle isole di Boa Vista e di Sal sono stati erette strutture alberghiere per un totale rispettivamente di e posti letto.\nCapo Verde \u00e8 servito da 4 aeroporti internazionali e 3 domestici. Le isole che hanno un aeroporto internazionale sono S\u00e3o Vicente, Sal, Boa Vista e Santiago. Le isole con aeroporti domestici sono S\u00e3o Nicolau, Maio e Fogo. Gli aeroporti di Santo Ant\u00e3o e Brava sono disattivati al momento.\nNel 2012 hanno visitato l'arcipelago circa turisti, sorpassando per la prima volta il numero di abitanti.\nAmbiente.\nL'isolamento di questo arcipelago, situato a circa 500 chilometri dalle coste africane, ha consentito lo sviluppo di diverse specie endemiche, molte delle quali soffrono ora l'incremento della popolazione. \nCharles Darwin ha descritto la geologia, il clima, la fauna e la flora delle isole nel primo capitolo del suo libro, Viaggio di un naturalista intorno al mondo.\nTra gli uccelli endemici dell'arcipelago si citano il rondone di Capo Verde (\"Apus alexandri\"), l'airone di Capo Verde (\"Ardea purpurea bournei\"), l'allodola di Capo Verde (\"Alauda razae\"), la cannaiola di Capo Verde (\"Acrocephalus brevipennis\") e il passero di Capo Verde (\"Passer iagoensis\"). Tra i rettili si trova il mite geco gigante di Capo Verde (\"Tarentola gigas\"). \nNella flora endemica si citano \"Dracaena draco\", conosciuta come \"dragoeiro\", \"Echium stenosiphon\", conosciuta come l\u00edngua de vaca, \"Cocculus pendulus\", \"Tamarix senegalensis\", \"Conyza varia\" , \"Phoenix atlantica\", \"Nauplius smithii\" ed \"Euphorbia tuckeyana\".\nArte.\nMusica.\nLa musica di Capo Verde incorpora influenze africane, portoghesi, caraibiche e brasiliane. Il genere musicale capoverdiano per eccellenza \u00e8 la morna, una forma di canzone malinconica e lirica in genere cantata in creolo capoverdiano. Altri generi musicali molto popolari nel paese sono la coladeira, la Kizomba, la funan\u00e1 e il batuque.\nTra gli artisti pi\u00f9 conosciuti all'estero figurano Ces\u00e1ria \u00c9vora, interprete tradizionale di morna e Ildo Lobo. Ci sono anche diversi artisti nati all'estero, ma di origine capoverdiana, molto noti nella scena internazionale; tra questi Lura, che interpreta sonorit\u00e0 tipiche dell'arcipelago contaminate con il jazz e la musica brasiliana, il pianista jazz Horace Silver, i musicisti Paul Gonsalves e Paul Pena nonch\u00e9 i fratelli Tavares, gruppo musicale r&amp;b-soul.\nLetteratura.\nLa lingua capoverdiana (nelle due varianti) ha una propria letteratura relativamente sviluppata.\nFra i pi\u00f9 noti scrittori e poeti capoverdiani si possono citare Ant\u00f3nio Aur\u00e9lio Gon\u00e7alves (S\u00e3o Nicolau), Eug\u00e9nio Tavares (isola Brava), Elsie Clews Parsons (Fogo), Carlos Barbosa, Tom\u00e9 Varela da Silva e Daniel Sp\u00ednola (Santiago), S\u00e9rgio Frusoni e Ovidio Martins (S\u00e3o Vicente) e Lu\u00eds Romano Madeira de Melo (Santo Ant\u00e3o). Oppure come il poeta capoverdiano Corsino Fortes.\nTradizioni.\nSono numerose le tradizioni capoverdiane. Elenco di alcune:\nCarnevale.\nFesteggiato in tutte le isole, prevalentemente a S\u00e3o Vicente e S\u00e3o Nicolau, in stile Luso-brasiliano, dove tutti partecipano. Generalmente la festa inizia tra Gennaio-Febbraio o Febbraio-Marzo; prima tutte le Domeniche con i Mandinga, persone vestite e dipinte di nero che gridano per strada \"oli mendinga teb panh\u00f3b\", e con varie sfilate di scuole, insegnanti e bambini, e l'evento pi\u00f9 importante con i quattro gruppi ufficiali: \"Vindos de Oriente, Monte Soss\u00eago,\" abbreviato in Monts\u00fb, \"Flores do Mindelo\" e \"Cruzeiros do Norte\", inoltre un gruppo notturno come la \"Samba Tropical\". Infine il giorno delle Ceneri vengono consegnati diversi premi come miglior carro, regina del Carnevale, miglior musica, miglior gruppo.\nFesta de S\u00e3o Filipe.\nFesteggiata a Fogo, \u00e8 la festa che commemora il ritrovamento della bandiera di San Filippo, festeggiata normalmente tra il 25 aprile e 1 maggio, nei giorni di festa si tengono corse di cavalli,si pestano le pannocchie per ottenere i semi di mais per fare il x\u00e9rem e la cachupa, e si tengono anche processioni e messe nella Chiesa di S\u00e3o Filipe.\nBatuque.\nMusica caratterizzata da un singolo ritmo. Si suona battendo le mani con dei cuscinetti ripieni di sabbia. \u00c8 accompagnata da un ballo dove specialmente si muove l'anca.\nCapodanno.\n\"Fim de ano\" in portoghese o \"Fimd\u00f3n\" in creolo, viene festeggiato soprattutto a S\u00e3o Vicente con fuochi d'artificio e diverse feste. I bambini escono nelle strade per cantare San Silvestro e augurare buon anno alle persone.\nFesta de S\u00e3o Jo\u00e3o.\nFesta del 24 giugno, festa santa dove si onora San Giovanni Battista. Il giorno prima si organizzano grandi fuochi per saltarci sopra. Si festeggia con bevande come il Grog, e danze come la Col\u00e1 San Jon. \u00c8 festeggiata a S\u00e3o Vicente, S\u00e3o Nicolau e Santo Ant\u00e3o."}
{"id": "710870", "revid": "6923", "url": "https://it.wikipedia.org/wiki?curid=710870", "title": "Carlo De Cristoforis", "text": "Esordi.\nNacque a Milano nel 1824 figlio di Giovanni Battista, illustre professore di lettere che aveva avuto tra i suoi allievi al liceo Carlo Cattaneo e Cesare Cant\u00f9 e che era stato collaboratore del \"Conciliatore\".\nStudente all'Universit\u00e0 di Pavia, fu ammesso nel 1842 nel Collegio Ghislieri, e proprio nel Collegio grazie ad amicizie e letture \"clandestine\" svilupp\u00f2 le sue idee politiche e patriottiche.\nLa prima guerra di indipendenza.\nCombattente alle cinque giornate del 1848 con il Manara.\nCompagno di Manara anche fra le montagne del Trentino nel 1848.\nIl ritorno degli austriaci.\nDopo il 1848, nei difficili anni seguiti al rientro degli austriaci a Milano, si rifugi\u00f2 negli studi di economia e sociologia. Economista, allievo esterno della Scuola Imperiale d'Applicazione di Stato Maggiore di Parigi, era ritenuto una delle pi\u00f9 feconde menti lombarde del tempo. Fautore della teoria del \"credito gratuito\" di Pierre-Joseph Proudhon, pubblic\u00f2, in vita, \"Il credito bancario e i contadini (1851)\".\nNon tralasci\u00f2 nemmeno l'azione politica, legandosi al cosiddetto \u201cComitato dell'Olona\", guidato da G. B. Carta (quello che aveva stampato il manifesto per cui venne fucilato Amatore Sciesa). Nel 1853, compromessosi nella fallita insurrezione tentata il 6 febbraio 1853 a Milano, part\u00ec esule in Francia, Piemonte e Inghilterra.\nL'esilio.\nI fatti contribuirono ad allontanarlo definitivamente da Mazzini: nel 1856 si arruol\u00f2 con il grado di Sottotenente nella Legione Italiana organizzata dall'Inghilterra in Piemonte ed a Malta per la guerra di Crimea. Nel 1857 si parl\u00f2 di lui come un possibile partecipante ad una spedizione nel Regno di Napoli cui parteciperebbero ex-mazziniani, quali Giuseppe Sirtori. Quindi pass\u00f2 a Londra nel 1858 quale professore supplente di fortificazioni e topografia nel Collegio Militare di Sumbury e poi professore titolare della stessa disciplina in un altro collegio militare dello Stato Maggiore.\nFra il 1849 e l'agosto 1857 stendeva il libro \u201cChe cosa sia la guerra\u201d (pubblicato solo nel 1860), per preparare i giovani c\u00f2lti all'alto compito d'inquadrare negli eserciti regolari italiani le nuove forze. Egli si mostrava pi\u00f9 che mai scettico circa ogni utilizzazione delle forze popolari che non fosse attraverso l'esercito regolare, anzi l'esercito di qualit\u00e0, sul modello francese, ossia un esercito con soldati a lunga ferma e divenuti alla fine simili a soldati di mestiere e privo di volontari.\nLa seconda guerra di indipendenza.\nNel 1859 si rec\u00f2 in Italia per combattere, ma il generale piemontese La Marmora lo credeva (come tutti gli ex-insorti lombardi) un sovversivo e non lo ammise nell'esercito regolare. Non riusc\u00ec pertanto ad ottenere un posto nello stato maggiore di Garibaldi n\u00e9 in quello dei Cacciatori degli Appennini di cui curava l'organizzazione il generale Ulloa.\nSi arruol\u00f2 allora come semplice capitano comandante di compagnia nei Cacciatori delle Alpi. Cadde eroicamente nella battaglia di San Fermo il 27 maggio 1859, a soli trentaquattro anni, mentre alla testa dei suoi uomini guidava un assalto alla baionetta verso una ben difesa postazione austriaca. Mor\u00ec tra le braccia del fratello Malachia, che non vedeva dal 1853, quando a seguito dei moti di Milano del 1853, fu costretto a fuggire all'estero."}
{"id": "710874", "revid": "287204", "url": "https://it.wikipedia.org/wiki?curid=710874", "title": "Ammonio quaternario", "text": "L'ammonio quaternario \u00e8 un catione organico di formula generale , nel quale un atomo di azoto carico positivamente \u00e8 direttamente legato a quattro gruppi sostituenti organici R, alchilici o arilici. A differenza degli altri ioni ammonio, il catione quaternario \"in s\u00e9\" non ha apprezzabile acidit\u00e0. L'eventuale reazione acido-base dipende esclusivamente dall'anione associato nei suoi sali (vide infra), oppure dalla eventuale, particolare struttura dei gruppi sostituenti.\nGli ioni ammonio con i quattro gruppi differenti sono chirali ed esistono in due forme otticamente attive separabili.\nA causa della carica netta positiva, si trovano in natura sotto forma di sali () pi\u00f9 o meno solubili in acqua a seconda della natura dei gruppi sostituenti. Gli ioni ammonio quaternari con sostituenti a catena lunga hanno carattere anfifilico e si comportano da tensioattivi, fattore che conferisce a tali composti propriet\u00e0 detergenti e battericide.\nSintesi.\nI sali di ammonio quaternario si possono ottenere per alchilazione di un'ammina terziaria ed un alogenuro alchilico, spesso nota nella letteratura antica come reazione di Men\u0161utkin anche se attualmente vi si fa riferimento come reazione di quaternarizzazione. La reazione pu\u00f2 essere usata per produrre un composto con lunghezze di catena alchilica diverse; per esempio nel caso dei tensioattivi cationici uno dei gruppi alchilici sull'ammina \u00e8 tipicamente pi\u00f9 lungo degli altri. Una sintesi tipica \u00e8 il cloruro di benzalconio ottenuto da una alchildimetilammina e benzil cloruro:\nReazioni.\nI cationi di ammonio quaternario non sono reattivi verso elettrofili anche forti, gli ossidanti e gli acidi. Essi sono pure stabili verso la maggior parte dei nucleofili. Quest'ultimo \u00e8 indicato dalla stabilit\u00e0 dei sali idrossidi come l'idrossido di tetrametilammonio e l'idrossido di tetrabutilammonio. A causa della loro resilienza, molti anioni insoliti sono stati isolati come controioni in sali di ammonio quaternari. Gli esempi includono tetrametilammonio pentafluoroxenato, contenente lo ione pentafluoroxenato altamente reattivo (). Il permanganato pu\u00f2 essere solubilizzato in solventi organici, se utilizzato come sale d'ammonio .\nSubiscono degradazione con basi eccezionalmente forti. Subiscono il riarrangiamento di Sommelet-Hauser e quello di Stevens, nonch\u00e9 dealchilazione in condizioni difficili. Cationi di ammonio quaternario contenenti unit\u00e0 N-C-C-H possono anche subire l'eliminazione di Hofmann, formando alcheni ed ammine, e la degradazione di Emde.\nApplicazioni.\nI sali di ammonio quaternario sono usati come disinfettanti, tensioattivi, ammorbidenti, colliri e agenti antistatici (ad esempio, negli shampoo). In ammorbidenti liquidi, sono spesso utilizzati i sali clorurati.\nCome antimicrobici.\nI composti di ammonio quaternario hanno dimostrato di avere attivit\u00e0 antimicrobica. Alcuni composti di ammonio quaternario, in particolare quelli contenenti catene alchiliche lunghe, vengono usati come antimicrobici e disinfettanti. Alcuni esempi sono il benzalconio cloruro, il benzetonio cloruro, il cetrimonio, la cetrimide e il bromuro di tetraetilammonio. Sono efficienti anche contro i funghi, le amebe e i virus con involucro. I composti di ammonio quaternario sono infatti letali per una vasta gamma di organismi, tranne le endospore, il \"Mycobacterium tuberculosis\" e virus senza involucro.\nI composti di ammonio quaternario sono detergenti cationici, nonch\u00e9 disinfettanti, e come tali possono essere utilizzati per rimuovere materiale organico. Essi sono molto efficaci in combinazione con fenoli, tuttavia i composti di ammonio quaternario sono disattivati da detergenti anionici (compresi i saponi comuni).\nCome CTF.\nIn chimica organica, i sali di ammonio quaternario sono impiegati come catalizzatori di trasferimento di fase (CTF). Tali catalizzatori accelerano reazioni tra reagenti disciolti in solventi immiscibili tra di loro. Ad esempio il diclorocarbene altamente reattivo viene generato tramite PTC per reazione tra cloroformio e idrossido di sodio acquoso.\nAmmorbidenti.\nNel 1950, il distearildimetilammonio cloruro (DHTDMAC) \u00e8 stato introdotto come ammorbidente. Tuttavia il suo uso \u00e8 cessato perch\u00e9 il catione biodegrada troppo lentamente. Gli ammorbidenti contemporanei sono a base di sali di cationi di ammonio quaternario in cui l'acido grasso \u00e8 collegato al centro quaternario mediante legami esterei; questi sono comunemente indicati come esteri della betaina e sono suscettibili di degradazione, ad esempio, per idrolisi. Tipicamente, i cationi contengono uno o due lunghe catene alchiliche derivate da acidi grassi legati ad un sale di ammonio etossilato. Altri composti cationici possono essere derivati da sali di ammonio dell'imidazolo o della guanidina.\nOsmoliti.\nAlcuni composti di ammonio quaternario sono presenti come osmoliti, specificamente nella glicina betaina, che stabilizzano la pressione osmotica nelle cellule.\nRitardanti della crescita delle piante.\nIl Cycocel (clormequat cloruro) riduce l'altezza della pianta inibendo la produzione di gibberelline, che costituiscono gli ormoni primari responsabili per l'allungamento delle cellule. Pertanto, i loro effetti sono principalmente sugli stami, il picciolo e il peduncolo. Sono stati visti effetti minori quali riduzioni di espansione della foglia, con conseguenti foglie spesse con colore verde pi\u00f9 scuro.\nEffetti sulla salute.\nI composti di ammonio quaternario in grado di comportare una serie di effetti sulla salute, tra i quali vi sono l'irritazione delle vie respiratorie e della pelle fino a gravi ustioni caustiche sulla pelle e nel tratto gastrointestinale (a seconda della concentrazione),altri sintomi gastrointestinali (ad esempio, nausea e vomito), coma, convulsioni, ipotensione e la morte.\nSi pensa sia la sostanza responsabile delle reazioni anafilattiche che si verificano con l'uso di miorilassanti durante l'anestesia generale in chirurgia. Il Quaternium-15 \u00e8 la sostanza singola pi\u00f9 spesso trovata come causa di dermatite allergica da contatto delle mani (16,5% nel 959 casi).\nPossibili effetti sulla riproduzione negli animali da laboratorio.\nDisinfettanti a base di sali quaternari di ammonio (come Virex e Quatricide) sono stati provvisoriamente identificati come la causa pi\u00f9 probabile di difetti di nascita e problemi di fertilit\u00e0 nei topi di laboratorio in gabbia.\nQuantificazione analitica.\nLa quantificazione di composti di ammonio quaternario in campioni ambientali e biologici \u00e8 problematica mediante tecniche cromatografiche convenzionali, perch\u00e9 i composti sono altamente solubili in acqua. Invece, analizzandoli mediante cromatografia liquida tandem spettrometria di massa (HPLC-MS), \u00e8 stato trovato che seguono una regola particolare. Utilizzando una ionizzazione elettrospray (ESI), si \u00e8 scoperto che i composti di ammonio quaternario formano ioni molecolari talvolta con rapporto massa su carica (m/z) maggiore rispetto allo ione molecolare di partenza, portando quindi a degli errori nella lettura dello spettro."}
{"id": "710875", "revid": "104519", "url": "https://it.wikipedia.org/wiki?curid=710875", "title": "Nicola Arduino", "text": ""}
{"id": "710876", "revid": "14691", "url": "https://it.wikipedia.org/wiki?curid=710876", "title": "Golfo di Benin", "text": ""}
{"id": "710878", "revid": "105826", "url": "https://it.wikipedia.org/wiki?curid=710878", "title": "Benedetto IX", "text": ""}
{"id": "710879", "revid": "1610933", "url": "https://it.wikipedia.org/wiki?curid=710879", "title": "Martora domestica", "text": ""}
{"id": "710881", "revid": "287204", "url": "https://it.wikipedia.org/wiki?curid=710881", "title": "Giovent\u00f9 operaia cristiana", "text": "La Giovent\u00f9 operaia cristiana (comunemente abbreviata in GiOC), \u00e8 un'associazione di giovani lavoratori e delle realt\u00e0 popolari che svolge un'attivit\u00e0 formativa, educativa e di evangelizzazione con e per i giovani stessi.\nCome organizzazione ecclesiale risponde ad un compito di evangelizzazione per i giovani lavoratori e popolari e come organizzazione del mondo del lavoro si pone come esperienza che educa all'impegno nella societ\u00e0 e nel lavoro.\nIntuizioni.\nLa Jeunesse ouvri\u00e8re chr\u00e9tienne (JOC) fu fondata in Belgio nel 1925 da Joseph-L\u00e9on Cardijn ed \u00e8 attiva oggi in molti paesi del mondo; la JOC fonda la sua missione su una triplice intuizione:\nStoria della GiOC in Italia.\nIn Italia i primi gruppi GiOC nascono clandestinamente a Torino tra il 1943 e il 1945, per opera di don Esterino Bosco (uno dei tre cappellani del lavoro voluti dall'arcivescovo Maurilio Fossati) e di un gruppo di giovani dell'Azione Cattolica guidati da Domenico Sereno Regis. Il nome del movimento, che era inizialmente \"Giovent\u00f9 Operaia\", venne cambiato nell'attuale \"Giovent\u00f9 Operaia Cristiana\" verso la fine del 1945.\nIn breve il movimento si diffuse presso alcuni giovani operai di fabbriche del torinese, ed alla fine del 1945 Sereno Regis viene chiamato a Roma da Luigi Gedda per occuparsi di far diffondere la Gioc nel resto d'Italia: per questo scopo Sereno Regis lavorer\u00e0 a tempo pieno per tre anni, sempre in contatto con don Esterino Bosco e Joseph-L\u00e9on Cardijn. Gruppi GiOC nasceranno in tutta Italia, e particolarmente consistenti saranno quelli di Rimini, di Roma, della Sardegna e della Puglia.\nViene anche pubblicata una rivista, \"Giovent\u00f9 Operaia\", che interrompe le pubblicazioni alla fine degli anni '40 (per riprenderle poi nei '70).\nDopo le elezioni del 1948, per\u00f2, Gedda preferisce che vi sia un solo movimento di riferimento per i giovani cattolici, l'Azione Cattolica, delegando l'impegno nel mondo del lavoro operaio alle Acli; Sereno Regis deve, cos\u00ec, ritornare a Torino. Continuano alcune esperienze locali, come a Rimini o nello stesso capoluogo piemontese, senza per\u00f2 un coordinamento nazionale, e la realt\u00e0 rischia quindi di scomparire.\nUna prima rinascit\u00e0 si avr\u00e0 verso la fine degli anni '50 sempre a Torino, per opera di don Carlo Carlevaris, il quale qualche anno dopo diventer\u00e0 uno dei primi preti operai italiani.\nLa vera ripresa a livello nazionale del movimento si avr\u00e0 soltanto a partire dal 1969, l'anno dell'Autunno caldo, sempre partendo da Torino per opera di alcuni sacerdoti come don Mario Operti e di preti operai come don Gianni Fornero, e don Giacomo Garbero, appoggiati dal cardinale Michele Pellegrino.\nIn contemporanea a ci\u00f2, una parte del gruppo dirigente del Movimento Lavoratori di Azione Cattolica decise di uscire dall'Azione Cattolica per rilanciare la Gioc in Italia. A Monteporzio (Roma) dall'1 al 3 maggio 1970 ci fu un incontro nazionale con presenti rappresentanti del Veneto (Vittorio Veneto, Padova), Friuli (Pordenone), Emilia-Romagna (Rimini), Puglia (Altamura), Toscana (Colle Val d'Elsa), che pu\u00f2 essere considerato il primo congresso nazionale della GiOC. Sempre in quel periodo inizi\u00f2 un collegamento a livello nazionale e il movimento si diffuse in numerose citt\u00e0 italiane, ma per le modalit\u00e0 con cui era sorto (scissione dal Movimento lavoratori di azione cattolica) e per la radicalit\u00e0 delle posizioni affermate, trov\u00f2 opposizione a livello ecclesiale: la crisi non tard\u00f2 a venire e gi\u00e0 nel 1972-1973 molte realt\u00e0 stavano scomparendo. Sopravvissero per\u00f2 alcuni nuclei (Altamura, Vicenza, Rimini) e l'esperienza torinese sostenuta dal cardinale Pellegrino e poco per volta si \u00e8 definito con sempre pi\u00f9 chiarezza l'identit\u00e0 di movimento educativo e di evangelizzazione, percorrendo un itinerario costante di crescita e radicamento.\nNel IV congresso nazionale del 1973 a Montebelluna (TV) si discutono e si approvano le direttive di fondo che orienteranno lo sviluppo degli anni successivi: si afferma che la GiOC vuole essere un movimento che si rivolge ai giovani del mondo operaio con finalit\u00e0 formative e di evangelizzazione.\nIn quegli anni riprende le pubblicazioni \"Giovent\u00f9 Operaia\", il mensile ufficiale della GiOC, che da questo momento continua ad uscire fino ai giorni nostri.\nA partire dal 1976 emerge la volont\u00e0 di ricostituire un movimento nazionale e si inizia cos\u00ec a sperimentare il collegamento tra le realt\u00e0 allora esistenti (Altamura, Rimini, Vicenza, Torino). Nel 1978 si avvia l'esperienza della Campagna d'azione, che segner\u00e0 positivamente la storia della GiOC degli anni a venire, permettendole di incontrare migliaia di giovani del mondo operaio e popolare. Nel 1979 si riflette sulla condizione giovanile e sull'aggregazione e si inizia a lavorare all'elaborazione del metodo educativo della GiOC. Nel dicembre 1980 riprende l'esperienza dei congressi, di fatto interrotta, e a Valdieri (CN) si celebra il V Congresso Nazionale dove si approva lo statuto della GiOC e si conclude la campagna su tempo libero e consumi in cui si erano intervistati 4400 giovani (la ricerca fu pubblicata da Il Mulino nel libro \"La generazione della vita quotidiana\").\nNel VI Congresso del 1983, a Saint Jacques in Valle d'Aosta, si riscrive un nuovo documento base della GiOC Italiana anche a partire dalle riflessioni e dalle azioni (tra cui due libri bianchi, uno a livello piemontese e uno a livello nazionale) maturate con la campagna sull'apprendistato del 1982-83, che era stata cos\u00ec decisiva da far riconoscere la GiOC come \"movimento degli apprendisti\". In quel congresso venne eletto presidente Bruno Longo, poi prematuramente scomparso nell'estate dell'anno successivo in un incidente stradale; a lui verr\u00e0 dedicato a Torino il Centro Studi Bruno Longo. Negli ultimi anni la storia della GiOC \u00e8 proseguita con alterne vicende, mantenendo intatta per\u00f2 la sua peculiarit\u00e0 di metodo e di azione. La GiOC Italiana, insieme ad altri movimenti nazionali, fa parte dal 1986 del Coordinamento Internazionale della GiOC (CIGiOC), che ha contribuito a fondare e di cui il primo presidente \u00e8 stato un italiano ex presidente della GiOC, il torinese Tommaso Panero. Il coordinamento riuniva nel 2005 61 movimenti nazionali diffusi in Europa, Asia, Africa e America Latina e pubblica tre periodici in lingua francese destinati a diverse fasce di lettori: \"Nouvelles\" (semestrale), \"Jeunesse sans Fronti\u00e8res\" (quadrimestrale) e \"Aum\u00f4niers\" (un altro semestrale dedicato agli assistenti religiosi dei movimenti membri oltre che alla formazione degli attivisti laici)\nNel corso degli anni la GiOC ha avuto una diffusione anche in altre localit\u00e0 oltre a quelle in cui era presente tradizionalmente: tra queste nuove presenze ricordiamo Senigallia, Benevento e Gallipoli.\nLa GiOC aderisce inoltre al progetto Policoro, una iniziativa della CEI rivolta ai giovani disoccupati e sottoccupati dell'Italia meridionale."}
{"id": "710882", "revid": "1442080", "url": "https://it.wikipedia.org/wiki?curid=710882", "title": "Eira barbara", "text": "Il tayra (Eira barbara), noto anche come tolomuco o perico ligero in America Centrale, \u00e8 un animale onnivoro della famiglia dei Mustelidi. \u00c8 l'unica specie del genere Eira.\nDescrizione.\nI tayra hanno un aspetto simile alle donnole e alle martore, raggiungendo una lunghezza di circa 60 cm, senza includere una coda di 45 cm. La maggior parte dei tayra hanno una pelliccia bruno scura o nera, con una macchia pi\u00f9 chiara sul petto. Sulla testa la pelliccia varia da bruna a grigia a seconda dell'et\u00e0. I tayra crescono fino a 5 chilogrammi. Diversamente dagli altri Mustelidae, non ha la diapausa embrionale, altrimenti nota come impianto ritardato (in altri mustelidi questa strategia riproduttiva permette di ritardare lo sviluppo embrionale, e quindi il parto, fino a quando i fattori ambientali non sono favorevoli). La femmina d\u00e0 alla luce da 2 a 4 piccoli inetti ricoperti di manto nero.\nDistribuzione e habitat.\nI tayra vivono nelle foreste tropicali dell'America Centrale, del Sudamerica e dell'isola di Trinidad. \nBiologia.\nSi nutrono soprattutto di frutti, ma anche di carogne, di piccoli mammiferi e di uccelli. Vivono nei tronchi cavi, in tane nel terreno o in nidi di erba alta. Sia di giorno che di notte si spostano sia da soli che in gruppo. I tayra sono esperti arrampicatori e possono saltare da una cima all'altra se inseguiti. Possono anche correre velocemente e nuotare molto bene. I tayra possono nutrirsi della maggior parte dei cibi disponibili, cacciando roditori e invertebrati e arrampicandosi sugli alberi per rubare uova e miele. Sono attratti dalla frutta e possono perfino saccheggiare i frutteti.\nRapporti con l'uomo.\nI tayra sono giocherelloni e facilmente addomesticabili. I popoli indigeni, che spesso si riferiscono al tayra come al \u00abcabeza del viejo\u00bb, o testa del vecchio, a causa della sua pelle facciale raggrinzita, li allevano come animali domestici per tenere sotto controllo gli animali nocivi. \nConservazione.\nLe popolazioni di tayra selvatici stanno leggermente diminuendo, soprattutto in Messico, a causa della distruzione dell'habitat a scopi agricoli. Nonostante la specie nella sua integrit\u00e0 venga considerata come una specie a rischio minimo, la sottospecie pi\u00f9 settentrionale, \"Eira barbara senex\", viene classificata come vulnerabile dalla IUCN."}
{"id": "710885", "revid": "287204", "url": "https://it.wikipedia.org/wiki?curid=710885", "title": "Christian Friedrich Sch\u00f6nbein", "text": "Noto per il perfezionamento (molti pensano per l'invenzione) della nitrocellulosa.\nBiografia.\nIntrodusse per la prima volta (nel 1836) il termine \"passivazione\" per indicare tale particolare processo di inibizione alla corrosione dei materiali metallici.\nNel 1838 scopr\u00ec il principio di funzionamento della pila a combustibile. Fu anche lo scopritore dell'ozono, forma allotropa dell'ossigeno, grazie ad esperimenti riguardanti l'ossidazione lenta del fosforo bianco e l'elettrolisi dell'acqua (1839). Durante questi esperimenti, condotti presso l'Universit\u00e0 di Basilea, dove insegn\u00f2 sin dal 1828, egli not\u00f2 per primo il caratteristico odore dell'ozono che associ\u00f2 all'odore che \u00e8 possibile percepire durante le scariche atmosferiche di fulmini in corso di temporale. Coni\u00f2 il termine \"ozono\" dal greco \"ozein\", odorare.\nDurante un esperimento condotto nella cucina della propria casa, distill\u00f2 una miscela di acido solforico ed acido nitrico. Ponendo ad asciugare su un forno il grembiule di cotone della moglie, grembiule che Sch\u00f6nbein us\u00f2 per asciugare gli schizzi di liquido, questo si incendi\u00f2 spontaneamente in modo molto rapido. In pratica sintetizz\u00f2 la nitrocellulosa a partire dalla cellulosa di cui \u00e8 formato il cotone. Egli intu\u00ec le possibili applicazioni di questo composto in ambito militare, in sostituzione della vecchia polvere nera che presentava il notevole svantaggio di produrre fumo fuligginoso che anneriva le armi e offuscava il campo di battaglia.\nI primi tentativi di produrre nitrocellulosa a livello industriale inizialmente fallirono a causa dell'elevata tendenza ad esplodere da parte del composto. Furono James Dewar e Frederick Augustus Abel a rendere pi\u00f9 stabile la sostanza producendo nel 1891 una miscela nota come \"cordite\", nome dovuto alla caratteristica lavorabilit\u00e0 tramite esercizio di pressione a cui pu\u00f2 essere sottoposta questa forma stabile di nitrocellulosa."}
{"id": "710889", "revid": "1005847", "url": "https://it.wikipedia.org/wiki?curid=710889", "title": "Illogicit\u00e0 della motivazione", "text": ""}
{"id": "710895", "revid": "767487", "url": "https://it.wikipedia.org/wiki?curid=710895", "title": "A proposito di uomini", "text": "A proposito di uomini (\"Men\") \u00e8 un film del 1997, diretto da Zoe Clarke-Williams.\nTrama.\nStella \u00e8 una chef che vive con Teo, ricco ed alcolizzato, ma la loro relazione \u00e8 ormai agli sgoccioli. Ha incontri occasionali con altri uomini, per cercare di capire di pi\u00f9 sul loro mondo e per trovare il vero grande amore. Decide quindi di partire per Los Angeles, dove trova lavoro nel ristorante di George, con il quale ha una relazione. Ma quando conosce Frank, un fotografo, se ne innamora e pensa finalmente di aver trovato ci\u00f2 che cercava."}
{"id": "710897", "revid": "1005847", "url": "https://it.wikipedia.org/wiki?curid=710897", "title": "Contraddittoriet\u00e0 della motivazione", "text": ""}
{"id": "710900", "revid": "2196086", "url": "https://it.wikipedia.org/wiki?curid=710900", "title": "BBC World News", "text": "BBC World News \u00e8 il canale televisivo all-news della BBC, le cui trasmissioni sono iniziate l'11 Marzo del 1991, ed \u00e8 il pi\u00f9 seguito tra i canali dell'ente pubblico britannico. La programmazione include notiziari della BBC, documentari, programmi di lifestyle e interviste. Il principale concorrente globale \u00e8 CNN International, sebbene debba competere anche con altre grandi emittenti all news, come Fox News ed Euronews.\nIl canale \u00e8 trasmesso dalla Red Bee Media dal centro televisivo di White City, ad ovest di Londra. La produzione dei notiziari avviene dal vicino centro televisivo BBC, dove BBC World News ha la newsroom e lo studio separati dal resto di BBC News. Questa newsroom produce programmi dalle 5 alle 00:30 (ora di Londra) nei giorni feriali e dalle 6 alle 00:30 nel weekend. Il resto dei programmi proviene dallo studio di BBC News.\n\u00c8 l'unico canale BBC ad essere finanziato totalmente dalla pubblicit\u00e0 (gli altri canali sono finanziati esclusivamente dal canone televisivo britannico).\nDal 19 gennaio 2009 il canale trasmette in formato .\nStoria dell'emittente.\nBBC World News nasce come operazione commerciale sotto il nome di BBC World Service Television, iniziando le proprie trasmissioni l'11 marzo 1991, dopo due settimane di trasmissioni di prova, con un notiziario di mezz'ora alle 19:00.\nLa stazione fu stabilita nel 1995 quando il BBC World Service Television fu diviso in due canali: BBC Entertainment - un canale d'intrattenimento (codificato; in Italia disponibile su Sky con i sottotitoli) e BBC World News (in chiaro; in Italia \u00e8 disponibile solo via satellite, era disponibile sul digitale terrestre sulle frequenze Mediaset fino al 25 novembre 2010).\nPer tutti gli ultimi 11 anni, il servizio \u00e8 passato attraverso diversi cambi di marchio. Dal 1995 al 1997, il canale us\u00f2 poca grafica per visualizzare il nome del canale, con lo studio delle ultime notizie modellato su quello usato per BBC News nel Regno Unito.\nCome parte del maggior rilancio dell'immagine della BBC, che includeva un nuovo logo per la corporazione nel 1997, il canale ricevette il suo primo cambio marchio principale. Sono state usate diverse bandiere finte con alcune vere. I marchi furono creati al computer e forniti dall'agenzia di design Lambie-Nairn.\nIl rilancio pi\u00f9 vistoso per BBC News avvenne nel 1999 con tutti i prodotti, sia nel Regno Unito che per BBC World a livello globale, assumendo un \"look\" uniforme fatto di rosso e crema. La musica si basava su uno stile descritto come \"drums and beeps\", composto da David Lowe, un passo avanti dalle tradizionali versioni orchestrali usate da altri programmi d'informazione.\nL'8 dicembre 2003 fu attuato un secondo cambio di grafica, usando lo stesso stile musicale \"drums and beeps\", ma una nuova grafica ha preso posto, bench\u00e9 su scala minore di quello del 10 maggio 1999. La musica fu leggermente cambiata mentre il principale schema di colori divenne il rosso e il nero, con gli studi che usarono un vetro ghiacciato avente disegni bianchi e rossi. Pi\u00f9 tardi, nel 2004, lo slogan del canale divenne \"Putting News First\" (Mettiamo la notizia al primo posto), sostituendo \"Demand a Broader View\" (Aspettati una prospettiva pi\u00f9 ampia).\nDistribuzione.\nBBC World News \u00e8 comunemente distribuito come un canale a pagamento. Nella maggior parte del mondo, trasmette su quasi tutte le piattaforme satellitari e via cavo.\n\u00c8 globalmente disponibile anche online attraverso il sito di Dong-a Ilbo, un giornale sudcoreano e RealPlayer Plus. In Bahrain \u00e8 disponibile anche come un servizio di telefonia mobile ad abbonamento, oltre che come canale terrestre.\nIl canale era disponibile gratuitamente in Italia sul digitale terrestre nel mux Mediaset 2 fino al 26 novembre 2010, ed \u00e8 disponibile via satellite tramite Sky o Tiv\u00f9sat. Una versione giornaliera dei suoi notiziari \u00e8 ritrasmessa anche su diversi canali terrestri gratuiti, specialmente negli Stati Uniti, dove i notiziari sono trasmessi sugli affiliati PBS e BBC America, in Nuova Zelanda, dove \u00e8 trasmessa di notte su TV One, e in Trinidad e Tobago, dov'\u00e8 trasmesso di notte da TV6.\nIn Europa, le trasmissioni satellitari analogiche su Hot Bird 6 terminarono il 18 aprile 2006 a mezzogiorno, bench\u00e9 il suo segnale digitale gratuito \u00e8 replicato su Hot Bird 6, Hot Bird 7A, Thor 2 e Astra 1KR.\n\u00c8 disponibile 24 ore al giorno anche in Australia su Foxtel, Austar e Optus TV., cos\u00ec come sui 3 operatori di telefonia mobile. In Nuova Zelanda, \u00e8 distribuita anche via satellite su SKY Network Television e via cavo su TelstraClear.\nIn Asia, era originariamente trasmessa su Star TV, il satellite televisivo panasiatico con base a Hong Kong, che fu pi\u00f9 tardi acquistato da Rupert Murdoch, commutato poi in Panamsat nel 1996. \u00c8 disponibile anche su Astro in Malaysia. In India era gratuito fino al 15 giugno 2006; ora \u00e8 un canale a pagamento.\nBBC World News era disponibile in Africa su DStv fino al tardo 1995, e i suoi notiziari erano ritrasmessi sui canali terrestri SABC in Sudafrica. Nel 1996 il canale \u00e8 disponibile anche nell'America Latina e nei Caraibi.\nIn Canada, il canale \u00e8 disponibile attraverso le piattaforme Bell ExpressVu e StarChoice. La maggior parte degli Stati Uniti possono ricevere entrambi i segnali. Il segnale Bell ExpressVu pu\u00f2 essere ricevuto con ricevitori satellitari illegalmente modificati. Nimiq 1, uno dei satelliti Bell ExpressVu, \u00e8 situato a 91\u00b0 Ovest e pu\u00f2 essere ricevuto con una parabola di almeno 46\u00a0cm in buona parte degli Stati Uniti. Su Nimiq 1, BBC World News pu\u00f2 essere trovato sulla frequenza 12516\u00a0MHz, polarizzazione destorsa, SR 20000, FEC 5/6, PID video 6690, PID audio 6691. Anik F1R ospita BBC World News per StarChoice, ed \u00e8 situato a 107.3\u00b0 Ovest. La ricezione in tutte le aree non marginali pu\u00f2 essere ottenuta con un'antenna da 18 pollici con il decoder StarChoice Digicipher II. BBC World News pu\u00f2 essere trovato sulla frequenza 11898\u00a0MHz V, SR 19510, FEC 3/4.\nSin dal suo avvio nel 1995, la BBC ha cercato di coprire gli Stati Uniti sia via cavo che via satellite. A causa della percezione in America di mancanza d'interesse nelle notizie internazionali, l'emittente s'\u00e8 presa 11 anni prima di firmare un accordo per la distribuzione negli Stati Uniti, raggiunto con la Discovery Communications il 25 gennaio 2006. Cos\u00ec da settembre 2006, solo Cablevisi\u00f3n a New York pu\u00f2 ritrasmettere il canale sul suo servizio via cavo iO (trasmesso sul canale 104 per gli abbonati al servizio digitale). Ironicamente, Cablevision, comunque, non distribuisce BBC America, mentre Time Warner Cable, che serve le zone non coperte da Cablevision, trasmette BBC America, ma non BBC World News.\nNon \u00e8 ufficialmente disponibile nel Regno Unito, per il fatto che, a differenza dei canali BBC trasmessi sul suolo britannico, trasmette pubblicit\u00e0 (insieme ad altri canali del Gruppo trasmessi oltre la terra d'Albione), ma pu\u00f2 essere facilmente ricevuta; ci\u00f2 grazie alla trasmissione in chiaro sui satelliti europei. Comunque, tra l'una e le 5:00 (ora di Londra) ogni giorno, i notiziari di 25 minuti dall'inizio dell'ora in onda sul canale sono ritrasmessi su BBC News; essi sono semplicemente identificati come \"BBC News\", non riferendosi ad alcun canale (in questo lasso di tempo, i notiziari sono prodotti da BBC News, e presentati dal loro studio, con un logo statico BBC World News, che copre quello di BBC News). questa trasmissione contemporanea su BBC World News e BBC News continua con una trasmissione simultanea di un'ora marchiata \"The World Today from BBC News\", che ospita un notiziario di 25 minuti, seguito da un'edizione di World Business Report (che include un inserto d'economia britannica). Nei giorni feriali BBC World News produce anche un programma di analisi della notizia di 30 minuti chiamato \"The World\", che pu\u00f2 essere visto nel Regno Unito su BBC Four. Un'unica edizione speciale di BBC World News viene usata per essere mostrata 6 volte a settimana dalle 09:30 su BBC News nel Regno Unito con notizie prettamente pi\u00f9 internazionali, ma essa \u00e8 stata discontinua a causa dei continui cambi di palinsesto.\nNel mese di aprile 2016 viene siglato un accordo di distribuzione con Intelsat che ne garantisce la diffusione dei programmi di BBC World News in tutta la zona del Pacifico, Nord e Sud America.\nProgrammazione.\nBBC World News autoproduce la maggior parte della propria programmazione.\nProgrammi d'informazione in diretta.\nBBC News per maggior parte della giornata produce un programma di 26 minuti di notizie internazionali, che parte all'inizio di ogni ora. Il programma contiene due interruzioni, ospitanti pubblicit\u00e0 o notiziari a seconda di dove si sta guardando l'emittente. I programmi alle 23:00 e 24:00, ora di Londra, sono presentati da Washington e Londra e ritrasmessi attraverso le stazioni PBS Negli Stati Uniti; la prima edizione \u00e8 ritrasmessa anche su BBC America e CBC Newsworld in Canada. Nei giorni feriali i notiziari di BBC World News includono Martine Dennis, David Eades, Nisha Pillai, Nik Gowing, Mike Embley e Lyse Doucet.\nL'edizione di World Today trasmessa alle 5:00, ora di Londra, comprendente un'ora di cronaca, ecocomia e sport, \u00e8 ritrasmessa anche su BBC ONE. Il programma \u00e8 condotto da Lucy Hockings e Sally Bundock.\nWorld News Today \u00e8 trasmesso alle 12:00 e alle 21:00, ora di Londra. Lanciato nel luglio del 2006, ha coinciso con il lancio di BBC World News come canale indipendente negli Stati Uniti. L'edizione delle 12 \u00e8 stata lanciata per attrarre l'interesse dei telespettatori verso il pubblico mattutino ed \u00e8 stata presentata da George Alagiah. L'edizione delle 21 \u00e8 stata lanciata il 18 settembre 2006. Quell'edizione \u00e8 stata presentata da Nik Gowing ed \u00e8 stata animata dal pubblico europeo. Entrambi i programmi includono un'edizione di World Business Report.\nThe World viene trasmesso alle 20:00, ora di Londra; \u00e8 un programma di 27 minuti, dove sono profondamente analizzati i fatti del giorno. \u00c8 trasmesso anche sul canale digitale inglese BBC Four.\nProgrammi d'economia.\nWorld Business Report \u00e8 un programma di notizie economiche internazionali trasmesso in diretta tra le 05:30 e le 20:30, ora di Londra. L'ultima edizione \u00e8 presentata da Londra e New York; essa \u00e8 ripetuta diverse volte tra le 23:30 e le 05:00, ora di Londra.\nAsia Business Report trasmette in diretta da Singapore ed \u00e8 visibile solo nell'edizione asiatica di BBC World News.\nMiddle East Business Report \u00e8 preregistrata e trasmessa il fine settimana.\nAltri programmi in diretta.\nAsia Today - Telegiornale rivolto al continente asiatico. Trasmesso in diretta 3 volte al giorno. L'ultima edizione \u00e8 ripetuta diverse volte nella versione asiatica dell'emittente.\nSport Today\u00a0\u2013 Notizie sportive internazionali. Trasmesso cinque volte al giorno, con una replica.\nProgrammi preregistrati.\nIn India, sono trasmessi diversi programmi specifici per il pubblico indiano, tra cui Question Time India, un quiz prodotto dall'University Challenge India, India Business Report, IT India Tomorrow, Face to Face e Motor Show Wheels.\nCritiche.\nAndy Bichlbaum, un membro di \"The Yes Men\", appare su BBC World News per prendersi tutta la responsabilit\u00e0 per il disastro Bhopal.\nLa BBC ha una vasta reputazione per il suo modo indipendente e accurato di riportare le notizie. Comunque, essendo una delle novit\u00e0 dei media della BBC, BBC World News \u00e8 stata fondata da sponsor commerciali, che hanno sollevato questioni sulla capacit\u00e0 della BBC di riportare in maniera neutrale le notizie.\nSebbene generalmente considerata piuttosto accurata, BBC World News ha occasionalmente fatto degli errori, come nell'incidente dove nel ventesimo anniversario del disastro Bhopal, il 3 dicembre 2004, BBC World News \u00e8 stata imbrogliata nel trasmettere un'intervista con un hoaxer (pi\u00f9 tardi rivelatosi Andy Bichlbaum, un membro dei \"The Yes Men\") chiedendo d'essere un rappresentante dei \"Dow Chemical\" offrendo 12 milioni di dollari statunitensi ai 120000 superstiti del disastro Bhopal. Su scoperta degli hoax, l'Ufficio Stampa della BBC ha immediatamente pubblicato un'asserzione riguardante cosa fosse successo e la storia fu ignorata dal successivo BBC World News bulletins e dai notiziari di BBC News.\nNondimeno, BBC World News fornisce un'ulteriore e differente voce al mondo e un altro punto di vista in diversi mercati mediatici\nCensure.\nBBC News \u00e8 stato bandito in diversi Stati principalmente per i reportage imparziali sfavorevoli ai politici al potere. Gli esempi pi\u00f9 noti sono in Uzbekistan, Cina, Sri Lanka e Pakistan.\nVariazioni.\nDal 2003, Breakfillers ha incluso inserti video di trailer per programmi successivi.\n\"BBC World News\" \u00e8, per la maggior parte, lo stesso canale in tutto il mondo \u2014 tranne che per la pubblicit\u00e0. Comunque, ci sono alcune variazioni regionali di programma. Per esempio, alcuni programmi sono fatti solo ad uso regionale, come Indian feeds, e The Record Europe, visibile solo in Europa. In aggiunta, l'Asia Business Report da Singapore \u00e8 in onda solo in Asia, Australia, e in Medio Oriente. Il resto del mondo vede il World Business Report.\nSu molti feed di BBC World News, la pubblicit\u00e0 \u00e8 inserita dall'operatore via cavo/satellitare come negli altri canali. Quando un operatore cavo/satellitare non inserisce pubblicit\u00e0, il \"Breakfiller\" mostra pubblicit\u00e0 redazionale dei programmi subito dopo in onda sul canale. Durante BBC News, una news story che non \u00e8 stata pubblicizzata durante quelle che potrebbero essere le interruzioni pubblicitarie. Questo \u00e8 il caso della versione broadband di BBC World, e di quelle trasmesse negli Stati Uniti su PBS. Comunque, ci sono diverse sponsorizzazioni trasmesse in tutte le versioni di BBC World News.\nIl conto alla rovescia.\nIl conto alla rovescia \u00e8 una caratteristica attraente del canale. Con musica composta da David Lowe, esso \u00e8 cambiato diverse volte dalla nascita del canale. \u00c8 stato aggiornato nel 2005 per diventare una versione internazionale della versione di BBC News 24.\nUn conto alla rovescia 'nastro-intorno-al-mondo' \u00e8 stato usato dal febbraio 2004, quando un'operazione su vasta scala di cambio logo \u00e8 stata effettuata sia sull'allora BBC World che su BBC News 24. Comunque, il conto alla rovescia nel secondo ha messo in evidenza alcune visuali del mondo e del Regno Unito nello sfondo man mano che il conto alla rovescia procedeva, mentre il precedente ha usato soltanto la solita immagine 'il-mondo-che-gira'.\nDal 5 settembre 2005, anche il conto alla rovescia della BBC \u00e8 stato alterato, modellato su allora BBC News 24 (e usando diversi filmini che s'ispirano al conto alla rovescia di News 24). Il conto alla rovescia si avvale di molte immagini del sud-est asiatico, specialmente dell'India. Una settimana prima, il canale ha cambiato anche le sue musiche, senza cambiare grafica. Nel 22 gennaio 2007 c'\u00e8 stato un nuovo aggiornamento, con immagini pi\u00f9 \"globali\".\nBBC World News.\nLe impostazioni usate per le notizie su BBC World News sono basate su una grafica simile a quella di BBC News.\nI notiziari di mezz'ora BBC World News sono resi disponibili nelle stazioni PBS negli Stati Uniti attraverso WLIW a New York. Tra l'80 e il 90% degli statunitensi possono riceverli, tuttavia i tempi di trasmissione variano secondo la localit\u00e0, che li ritrasmettono in diverse stazioni PBS nei supermercati come a New York e Washington.\nNelle stazioni PBS, BBC World News non va in onda con la pubblicit\u00e0 (le interruzioni sono sostituite con altri notiziari) ma vengono omesse le previsioni meteo internazionali Met Office alla fine, rimpiazzate con annunci scritti. In alcune stazioni, i notiziari PBS sono differiti in alcune stazioni.\nI notiziari BBC World News bulletins sono disponibili anche su BBC America negli Stati Uniti. The network trasmette tre bollettini ogni mattina di giorno feriale (come parte del blocco di copertura della BBC World News), pi\u00f9 uno la sera. Un bollettino va in onda giornalmente nei giorni festivi (la mattina). Come con i bollettini PBS, le previsioni Met Office sono rimosse, ma viene lasciata la pubblicit\u00e0.\nIl bollettino compare anche su CBC Newsworld in Canada, e Access 31 a Perth, Australia. I viaggiatori possono guardare i notiziari su Channel 1 subito dopo il decollo sui voli British Airways provenienti dal Regno Unito.\nUn sommario di mezz'ora del BBC World News era disponibile su BBC News ogni giorno lavorativo e domenica mattina alle 09:30 GMT, ma come risultato dei cambiamenti nella programmazione del canale, esso discontinuo, con l'eccezione degli aggiornamenti domenicali. I telespettatori britannici possono ancora avere un assaggio della BBC World News, comunque, oltre che nelle trasmissioni satellitari su Hot Bird e Astra, grazie alla trasmissione simultanea dei canali nelle prime mezzore fra le ore 1 e le 5 GMT ogni giorno e un'ora intera fra le 5 e le 6 GMT, a marchio \"The World Today from BBC News\".\nI viaggiatori del servizio ferroviario Heathrow Express da Londra Paddington a Londra Aeroporto di Heathrow possono usufruire anche di un'edizione, appositamente creata del BBC World News bulletin - introdotta con la sigla \"Welcome to BBC World News onboard the Heathrow Express\" (\"Benvenuti al World News della BBC a bordo dell'Heathrow Express\") - durante i 15 minuti di viaggio. Questo breve notiziario \u00e8 aggiornato due volte al giorno, ed \u00e8 mostrato in entrambe le classi su schermi a cristalli liquidi.\nBBC World News sul digitale terrestre italiano.\nBBC World News ha trasmesso sul digitale terrestre in Italia fino al 25 novembre 2010, per poi essere sostituita da \"TG Mediaset\" con le repliche dei TG di Rete 4 e Italia 1."}
{"id": "710903", "revid": "767487", "url": "https://it.wikipedia.org/wiki?curid=710903", "title": "A Better Tomorrow III", "text": "A Better Tomorrow III \u00e8 un film del 1989 diretto da Tsui Hark.\nIl film, di genere melodrammatico, \u00e8 l'episodio conclusivo della saga prodotta dallo stesso Tsui e diretta da John Woo, iniziata con \"A Better Tomorrow\" (1986) e proseguita con \"A Better Tomorrow II\" (1987). La lavorazione del film \u00e8 stata segnata dall'allontanamento di Woo dal progetto; questi infatti si opponeva all'idea di mettere al centro del film una love story a tre, dato che fino a quel momento, era stata una saga all'insegna dell'amicizia virile. Woo ricicler\u00e0 le sue idee per il film per la sceneggiatura di \"Bullet in the Head\" (1990).\nIl film \u00e8 un \"prequel\" dei suoi predecessori, svolgendosi a Saigon nel 1974, all'epoca dell'imminente occupazione della citt\u00e0 da parte dei Vietcong. In una scena, il personaggio di Mark riceve in dono il lungo impermeabile che diverr\u00e0 un simbolo negli altri due film. Si pu\u00f2 notare una analogia con la scena de \"Il buono, il brutto, il cattivo\" in cui L'uomo senza nome trova il poncho."}
{"id": "710905", "revid": "519091", "url": "https://it.wikipedia.org/wiki?curid=710905", "title": "Miglior allenatore dell'anno IFFHS", "text": "Il Miglior allenatore dell'anno IFFHS (in inglese \"The IFFHS World's Best Club Coach\") \u00e8 un premio calcistico assegnato dall'IFFHS ogni anno solare al miglior allenatore di club grazie ai voti di esperti provenienti da diversi paesi.\nIl maggior vincitore del premio \u00e8 il portoghese Jos\u00e9 Mourinho, con quattro affermazioni, seguito da Marcello Lippi, Ottmar Hitzfeld, Carlos Bianchi, Alex Ferguson, Josep Guardiola, Carlo Ancelotti e Zin\u00e9dine Zidane, tutti con due vittorie ciascuno.\nNel 2020 \u00e8 stato introdotto anche il corrispettivo premio per il calcio femminile.\nCalcio maschile.\nStatistiche.\nVittorie per club.\nIn \"corsivo\" le edizioni condivise."}
{"id": "710906", "revid": "1610933", "url": "https://it.wikipedia.org/wiki?curid=710906", "title": "Zibellino", "text": ""}
{"id": "710910", "revid": "633110", "url": "https://it.wikipedia.org/wiki?curid=710910", "title": "Sloan (personaggio)", "text": ""}
{"id": "710913", "revid": "767487", "url": "https://it.wikipedia.org/wiki?curid=710913", "title": "A letto con l'amico", "text": "A letto con l'amico \u00e8 un film statunitense del 1994 diretto da Donald Petrie e interpretato da Harley Jane Kozak, Brad Pitt, Elizabeth McGovern e Bill Pullman.\nTrama.\nKathy \u00e8 sposata con Peter, ma si chiede spesso come sarebbe stata la sua vita se non avesse lasciato il suo fidanzato del liceo, Tom. Kathy non vuole mettere in pericolo il suo matrimonio e chiede alla sua migliore amica Emily di contattare il suo ex e, se riesce, di passare la notte con lui, per poi farsi raccontare tutto. Emily riesce nell'intento, ma quando torna da Kathy per fare il resoconto della serata, Kathy \u00e8 gelosa e la loro amicizia ne risente, cos\u00ec come il suo matrimonio. Le cose si complicano quando Emily scopre di essere incinta e non sa se il bambino \u00e8 di Tom o del suo fidanzato Elliot."}
{"id": "710916", "revid": "1610933", "url": "https://it.wikipedia.org/wiki?curid=710916", "title": "Zibellino canadese", "text": ""}
{"id": "710918", "revid": "1610933", "url": "https://it.wikipedia.org/wiki?curid=710918", "title": "Martora canadese", "text": ""}
{"id": "710922", "revid": "72396", "url": "https://it.wikipedia.org/wiki?curid=710922", "title": "Insufficienza della motivazione", "text": "L'Insufficienza della motivazione \u00e8 una delle figure sintomatiche dell'eccesso di potere che pu\u00f2 risultare da un atto amministrativo emanato dalla Pubblica amministrazione.\nDefinizione.\nL'insufficienza della motivazione, o perplessit\u00e0 della motivazione, si realizza quando le ragioni addotte dall'autorit\u00e0 che emana l'atto, rese note tramite la motivazione dell'atto, non sono convincenti o sufficienti per giustificare l'atto stesso.\nVoci correlate.\nAnnullabilit\u00e0"}
{"id": "710928", "revid": "174925", "url": "https://it.wikipedia.org/wiki?curid=710928", "title": "Diastereoisomero", "text": "In chimica sono diastereoisomeri due stereoisomeri che non sono l'uno l'immagine speculare dell'altro. Spesso e in modo equivalente si definiscono diastereoisomeri due stereoisomeri che non sono enantiomeri. I diastereoisomeri di una molecola possiedono quindi la stessa formula molecolare e connettivit\u00e0 fra gli atomi ma hanno un orientamento nello spazio diverso, pur non essendo immagini speculari.\nNell'esempio a lato esiste un rapporto di diastereoisomeria fra il D-Treosio e il D-Eritrosio: ogni stereoisomero possiede 2 centri stereogenici, aventi configurazioni assolute rispettivamente R,S e R,R. Si noti che ognuna delle due molecole possiede anche un enantiomero, rappresentato dalle configurazioni S,R e S,S rispettivamente, nella quale vengono modificati tutti i centri stereogenici. Considerando una molecola con \"n\" stereocentri, questa ammetter\u00e0 2(n) stereoisomeri.\nDue diastereoisomeri che differiscono per configurazione solamente in uno degli stereocentri che possiedono (come nell'esempio) sono anche chiamati epimeri.\nPropriet\u00e0 chimico-fisiche.\nAl contrario degli enantiomeri che hanno le stesse propriet\u00e0 chimico-fisiche tranne il potere ottico rotatorio e la reattivit\u00e0 in ambienti chirali, i diastereoisomeri hanno propriet\u00e0 che possono essere totalmente differenti. D'esempio sono la solubilit\u00e0, fattore sfruttabile per la separazione tramite cristallizzazione frazionata, la densit\u00e0, il punto di ebollizione. Anche la reattivit\u00e0 sar\u00e0 diversa, dato che molte reazioni chimiche possono avvenire solo secondo un certo orientamento delle molecole. Ad esempio, in una reazione di eliminazione due diastereoisomeri possono produrre alternativamente un doppio legame cis o trans, o in una reazione di sostituzione possono essere formati ancora due diastereoisomeri differenti."}
{"id": "710930", "revid": "81484", "url": "https://it.wikipedia.org/wiki?curid=710930", "title": "Generally", "text": ""}
{"id": "710932", "revid": "110157", "url": "https://it.wikipedia.org/wiki?curid=710932", "title": "Il Bellerofonte", "text": "Il Bellerofonte \u00e8 un'opera seria in lingua italiana del compositore ceco Josef Myslive\u010dek.\nSi basa sul mito greco di Bellerofonte. Il libretto fu scritto da Giuseppe Bonecchi e debutt\u00f2 al teatro San Carlo di Napoli il 20 gennaio 1767.\nL'opera fu commissionata per festeggiare il compleanno del Re di Spagna Carlo III e venne preceduta dalla rappresentazione di una cantata composta dal compositore stesso.\nTra i cantanti dell'epoca che coprirono parti di rilievo in questo lavoro si ricordano Anton Raaff e Caterina Gabrielli.\nIl successo ottenuto al San Carlo port\u00f2 a successive rappresentazioni, tra le quali sono note quella del 7 maggio 1767 a Siena e quella del 1768 a Praga, la quale glorific\u00f2 Myslive\u010dek a compositore di fama anche nella sua citt\u00e0 natale.\nIncisioni.\nLa prima e unica registrazione di quest'opera fu prodotta nel 1987 sotto Zolt\u00e1n Pesk\u00f3 con il Coro Filarmonico Ceco e dall'Orchestra da Camera di Praga."}
{"id": "710933", "revid": "716887", "url": "https://it.wikipedia.org/wiki?curid=710933", "title": "Miglior arbitro dell'anno IFFHS", "text": "Il Miglior arbitro dell'anno \u00e8 un premio calcistico assegnato dall'IFFHS ogni anno solare al miglior direttore di gara del mondo.\nFu assegnato per la prima volta nel 1987. L'attuale detentore di questo riconoscimento \u00e8 l'arbitro tedesco Felix Brych. \nAlbo d'oro.\nViene qui riportato l'elenco degli assegnatari del titolo di \"miglior arbitro dell'anno\" assegnato dall'IFFHS.\nEdizioni.\nOgni anno l'organismo \"International Federation of Football History &amp; Statistics\" sceglie i dieci migliori arbitri in campo internazionale e li elenca in una graduatoria.\nVengono qui riportate le classifiche annuali redatte dall'IFFHS.\nStatistiche.\nVengono di seguito riassunte le statistiche riguardanti i primi tre arbitri classificati nell'elenco dell'IFFHS dei migliori direttori di gara del mondo per ogni anno.\nNella colonna \"attuale\" viene riportato l'arbitro, la nazione e la confederazione classificatesi nelle prime tre posizioni dell'ultima edizione. &lt;br&gt;\nSolo venti arbitri sono stati premiati come migliori direttori di gara del mondo, provenienti da dieci stati e facenti parte di due confederazioni (UEFA e CONMEBOL). &lt;br&gt;\n\"Statistiche aggiornate al 5 dicembre 2021.\"\nCuriosit\u00e0.\nL'Italia \u00e8 pi\u00f9 titolata sia per numero di primi posti, di secondi posti, di terzi posti (a pari merito con la Germania) e quindi anche di podi.\nL'Italia \u00e8 l'unica ad aver avuto ogni anno almeno un rappresentante nei primi 10 posti. La Germania invece ha mancato le prime posizioni solo nell'edizione del 1990.\nL'Italia \u00e8 la nazione che ha avuto pi\u00f9 differenti rappresentanti al primo posto (4), al secondo posto (5), al terzo posto (4) e nei primi 10 posti (9).\nCollegamenti esterni.\n&lt;br&gt;\n&lt;br&gt;"}
{"id": "710934", "revid": "81484", "url": "https://it.wikipedia.org/wiki?curid=710934", "title": "Chi vuol essere milionario", "text": ""}
{"id": "710938", "revid": "438678", "url": "https://it.wikipedia.org/wiki?curid=710938", "title": "Il signore del male", "text": "Il signore del male (Prince of Darkness) \u00e8 un film horror statunitense del 1987, scritto e diretto da John Carpenter. Il cast vede partecipare al film diversi attori feticci di Carpenter come Donald Pleasence e Victor Wong. Il film \u00e8 il secondo capitolo della cosiddetta \"Trilogia dell'Apocalisse\" di Carpenter, che include \"La cosa\" e \"Il seme della follia\".\nIn Italia \u00e8 uscito al cinema (inizialmente vietato ai minori di 18 anni, e successivamente rivalutato V.M.14) venerd\u00ec 11 marzo 1988 distribuito dalla Columbia Tri-Star Films Italia.\nTrama.\nLos Angeles. Un prete invita il professor Howard Birack e i suoi studenti a investigare su un misterioso cilindro presente nel sotterraneo di una chiesa abbandonata. Il cilindro contiene un liquido verde costantemente in movimento, che \u00e8 l'essenza pura del male e che tramite delle apparecchiature installate dal team, dimostra di essere senziente e si esprime attraverso incomprensibili espressioni matematiche. Durante la notte, piccole gocce del liquido verde fuoriescono dal cilindro e occupano parte del soffitto. Una delle studentesse l\u00ec presenti viene schizzata dal liquido fuoriuscito e si risveglia poco dopo posseduta e in uno stato catatonico. Nel frattempo due uomini del team, che escono dalla chiesa, vengono barbaramente uccisi da alcuni mendicanti posseduti che circondano le vie di fuga intorno alla chiesa.\nIn un testo rinvenuto vicino al cilindro, viene spiegato che il liquido \u00e8 in realt\u00e0 l'Anticristo, figlio di un Anti-Dio di antimateria intrappolato in un'altra dimensione. Il liquido vorrebbe quindi riportare nella dimensione terrena suo padre, utilizzando i membri della squadra giunta sul posto. La studentessa posseduta infetta alcuni dei suoi colleghi mentre Kelly, che sbattendo contro un macchinario dei sotterranei si era procurata un livido a forma di croce, giace su di un letto e assorbe il restante liquido del cilindro che non ha pi\u00f9 il coperchio.\nLa situazione precipita e il gruppo di superstiti si rinchiude in una stanza. Essi scoprono di aver avuto un sogno ricorrente in cui una voce distorta dice che ci\u00f2 che si sta vedendo non \u00e8 un sogno, ma \u00e8 piuttosto una trasmissione dall'anno 1999 (gli eventi si svolgono alla fine degli anni ottanta) che non pu\u00f2 essere trasmessa ad una mente cosciente. Il sogno sembra essere un video granuloso della facciata della chiesa nella quale il film \u00e8 ambientato. La voce dice che qualcosa deve essere effettuata nel passato perch\u00e9 non si abbia un futuro come quello. Intanto il prete si rifugia in una stanza, adibita a locale caldaia, con un grande specchio mentre un altro studente si chiude in uno sgabuzzino adiacente alla stanza dove ci sono gli altri superstiti. Tuttavia non pu\u00f2 uscire poich\u00e9 due ragazze possedute sorvegliano la sua porta. I superstiti riescono a comunicare con lo studente e decidono di rompere il muro e creare un varco per salvarlo. Alla fine riescono nell'intento, ma nello stesso istante Kelly si risveglia in forma satanica e sfonda la porta. Le due possedute cercano di trascinare lo studente che per\u00f2 viene messo in salvo dai superstiti, i quali gettano dalla finestra le due ormai nemiche. Kelly intanto si dirige verso la stanza dove c'\u00e8 il prete, nascosto dietro ad una grande caldaia, e si avvicina allo specchio che improvvisamente si illumina e funge da portale dimensionale. Dopo aver inserito la sua mano al suo interno, afferra la mano del padre demoniaco e cerca di tirarlo fuori dalla dimensione oscura. Il prete tenta di fermare Kelly, ma non ci riesce e viene bloccato dalla caldaia mossa dal nemico attraverso telecinesi che lo schiaccia contro un muro senza per\u00f2 ucciderlo. L'unica in grado di fermare Kelly \u00e8 Catherine che, dopo un ultimo sguardo al suo amato Brian, braccato da un posseduto, si getta contro Kelly spingendola nel portale insieme a suo padre e, sfortunatamente, anche la stessa Catherine finisce all'interno dell'altra dimensione. Il prete si libera dal blocco e lancia un'ascia contro lo specchio, distruggendolo e chiudendo il portale.\nA questo punto i mendicanti posseduti si disperdono e gli studenti vengono tratti in salvo dalla polizia. Brian, dopo aver fissato lo specchio rotto, va via. Addormentatosi a casa sua, in mente gli torna il sogno che aveva condiviso con gli altri, che ora continua e mostra l'Anticristo con le sembianze di Catherine. Brian si sveglia improvvisamente e trova Catherine con sembianze sataniche accanto a s\u00e9. In realt\u00e0 \u00e8 ancora un sogno e, una volta svegliatosi completamente, si rende conto di essere solo. Sconvolto per l'incubo, si avvicina a uno specchio:nell'attimo in cui lo tocca con un dito il film si interrompe.\nDistribuzione.\nHome Video.\nLa Dall'Angelo Pictures ha distribuito il DVD in Italia nel 2011. Il Blu-ray \u00e8 arrivato solo nel 2017 grazie alla Eagle Pictures.\nAccoglienza.\nIncassi.\nLa pellicola ha esordito al secondo posto del botteghino nordamericano incassando circa 4.5 milioni di dollari nel primo weekend; in totale ha incassato nei soli Stati Uniti $ 14.182.492.\nCritica.\nPer Maurizio Porro del \"Corriere della Sera\": \"In una chiesa sconsacrata Carpenter ritrova la sua magica e claustrofobica tensione degli esordi, gioca con l'assurdo, e ci inchioda alla poltrona.\""}
{"id": "710941", "revid": "287204", "url": "https://it.wikipedia.org/wiki?curid=710941", "title": "Christian Friedrich Schonbein", "text": ""}
{"id": "710942", "revid": "1305772", "url": "https://it.wikipedia.org/wiki?curid=710942", "title": "Larger Than Life (Backstreet Boys)", "text": "Larger Than Life \u00e8 un brano musicale dei Backstreet Boys, pubblicato come secondo singolo dall'album \"Millennium\" il 3 settembre 1999.\nIl brano, scritto da Max Martin, Kristian Lundin e da Brian Littrell, \u00e8 un tributo-ringraziamento a tutti i fan della band. \"Larger Than Life\" raggiunse la Top 10 in pi\u00f9 di 14 paesi e il video musicale entr\u00f2 nei Guinness dei primati come il 14\u00b0 video pi\u00f9 costoso mai realizzato, con un costo di 2.100.000 dollari, aggiudicandosi anche il record del video il pi\u00f9 a lungo stabile alla numero 1 sulla classifica del programma di MTV, \"Total Request Live\".\nVideo.\nIl video, diretto da Joseph Kahn fu girato ad Orlando dal 12 al 14 agosto 1999 ed \u00e8 ambientato in una navicella del futuro (3000 d.C.). All'interno i Backstreet Boys con corazze da robot cantano separatamente. Nel ritornello finale, i BSB si radunano per ballare insieme a un corpo di ballo; il video si conclude con Kevin che si preoccupa di difendere la navicella da uno sciame di missili."}
{"id": "710945", "revid": "123895568", "url": "https://it.wikipedia.org/wiki?curid=710945", "title": "Stazione di Saronno Sud", "text": "La stazione di Saronno Sud \u00e8 una fermata delle linee ferroviarie Milano-Saronno e Saronno-Seregno. \u00c8 gestita da Ferrovienord, mentre il servizio viaggiatori \u00e8 effettuato da Trenord.\nLa stazione si trova a pochi minuti di cammino della frazione rurale di Saronno nota come Cascina Colombara e da una zona industriale. \u00c8 direttamente collegata alla strada provinciale 527 Bustese.\nStoria.\nLa stazione fu attivata il 15 aprile 1991, contemporaneamente al quadruplicamento della linea; venne costruita in una zona periferica come punto d'interscambio ferro-gomma, consentendo di ridurre l'intasamento intorno alla stazione di Saronno, posta nel centro della citt\u00e0.\nPrima dell'istituzione del servizio ferroviario suburbano di Milano, nel 2004, la stazione di Saronno Sud era servita solo da alcuni treni regionali, che vi fermavano solo negli orari di punta.\nNel 2005 il numero di viaggiatori transitati dalla stazione \u00e8 stato pari a .\nTra il 2010 e il 2012, furono realizzati i lavori di riqualificazione della ferrovia Saronno-Seregno che compresero anche l'impianto di Saronno Sud. Nella variante della linea ferroviaria, infatti, fu previsto lo spostamento del tracciato verso meridione, allontanandolo quindi dalle abitazioni, e la sua ricostruzione in trincea. Si decise di far sottopassare Saronno Sud, per cui fu costruito un nuovo piazzale sotterraneo, a due binari, in modo che la stessa potesse essere utilizzata per il servizio viaggiatori della linea ricostruita.\nTerminati i lavori, a partire dal 9 dicembre 2012 la fermata inizi\u00f2 ad essere servita anche dalla S9 utilizzando la nuova linea.\nStrutture e impianti.\nLa stazione si compone di due piazzali. Quello in superficie \u00e8 relativo alla ferrovia Milano-Saronno ed \u00e8 composto da quattro binari di cui i primi due sono utilizzati dai collegamenti suburbani S1 e S3, mentre i restanti sono impiegati dai treni che non effettuano servizio presso quest'impianto.\nIl secondo piazzale \u00e8 quello sotterraneo, a due binari, relativo alla nuova ferrovia Novara-Seregno e servito dalla linea S9; \u00e8 ubicato a nord rispetto a quello in superficie.\nMovimento.\nSaronno Sud \u00e8 servita dalle linee S1, S3 e S9 del servizio ferroviario suburbano di Milano.\nIn totale, presso questa infrastruttura si fermano oltre settanta coppie di treni sia in direzione di Milano sia di Saronno.\nServizi.\nLa stazione \u00e8 dotata di biglietterie self service e di un sottopassaggio che collega le banchine con il fabbricato viaggiatori e il parcheggio da un lato e la vicina zona industriale dall'altro.\nSu tutti i quattro binari di regolare servizio sono presenti pannelli digitali, che indicano, dieci minuti prima dell'arrivo di un treno sul proprio binario, la sua destinazione, orario di partenza, fermate intermedie ed eventuale ritardo. Teleindicatori sono presenti anche sui due binari di transito, e mostrano l'indicazione \"IN TRANSITO\" cinque minuti prima del passaggio del treno diretto."}
{"id": "710947", "revid": "33689", "url": "https://it.wikipedia.org/wiki?curid=710947", "title": "Citt\u00e0 di Trinidad e Tobago", "text": ""}
{"id": "710950", "revid": "1543377", "url": "https://it.wikipedia.org/wiki?curid=710950", "title": "Miglior portiere dell'anno IFFHS", "text": "Il Miglior portiere dell'anno IFFHS (in inglese \"IFFHS World's Best Goalkeeper\") \u00e8 un premio calcistico assegnato dall'IFFHS, dal 1987, ogni anno solare al miglior portiere del mondo, eletto con i voti di esperti provenienti da 81 paesi.\nGuidano la classifica con 5 vittorie a testa Gianluigi Buffon, Iker Casillas e Manuel Neuer, seguiti da Jos\u00e9 Luis Chilavert, Oliver Kahn e Walter Zenga con 3."}
{"id": "710951", "revid": "1343317", "url": "https://it.wikipedia.org/wiki?curid=710951", "title": "Pera Mantovana", "text": "Pera mantovana (IGP) \u00e8 un prodotto ortofrutticolo italiano a Indicazione geografica protetta. Il disciplinare di produzione prevede sei variet\u00e0 di pera: \"William\", \"Max Red Bartlett\", \"Conference\", \"Decana del Comizio\", \"Abate F\u00e9tel\" e \"Kaiser\".\nNota gi\u00e0 nel 1475, la pera mantovana \u00e8 coltivata nella parte meridionale della provincia di Mantova, in particolare nell'Oltrep\u00f2 mantovano, nel Viadanese e nei comuni rivieraschi a nord del Po. Su quasi mille ettari si producono ogni anno circa 300.000 quintali di pere."}
{"id": "710956", "revid": "124948900", "url": "https://it.wikipedia.org/wiki?curid=710956", "title": "Letteratura francese", "text": "La letteratura francese comprende l'insieme delle opere scritte da autori di nazionalit\u00e0 francese e/o di lingua francese.\nNella sua prima accezione, tale definizione tende a includere anche le opere letterarie scritte in lingue galloromanze diverse dal francese, quali l'anglo-normanno, il gallo o il piccardo, nell'ambito della produzione poetica e vernacolare del Medioevo. Nel caso della poesia trobadorica in provenzale, invece, gli studiosi sono propensi a sottolineare la sostanziale autonomia di questa tradizione culturale fiorita nelle regioni del Midi.\nLa seconda accezione comprende anche tutti quegli scrittori \"di\" lingua francese e \"in\" lingua francese, ma non \"francesi\", attivi in Europa dal Medioevo ai giorni nostri. Personalit\u00e0 illustri come Jean-Jacques Rousseau (ginevrino), Georges Simenon (belga) o Samuel Beckett (irlandese) sono tradizionalmente collocati nell'ambito della letteratura francese bench\u00e9 nessuno di loro sia francese. Le ragioni di tale inclusione si spiegano con la tendenza, tipica degli autori vissuti nei territori francofoni confinanti con la Francia, ad assorbire i modelli culturali e le forme letterarie sviluppatesi nell'Esagono. Per quanto riguarda la produzione letteraria dei continenti extra-europei, invece, si preferisce parlare di letteratura francofona per definire quel vasto panorama di scrittori, generalmente di nazionalit\u00e0 differenti, che utilizzano la lingua francese per descrivere realt\u00e0 sociali, politiche e culturali peculiari delle loro terre d'origine.\nLa tradizione letteraria francese \u00e8 una delle pi\u00f9 antiche e importanti del mondo occidentale. Si considera che essa abbia avuto origine con le prime testimonianze scritte della lingua, risalenti addirittura al IX secolo (Sequenza di Sant'Eulalia, 888), e che si sia in seguito sviluppata senza soluzione di continuit\u00e0 fino ai giorni nostri.\nLaboratorio di decisiva importanza per la nascita della lirica cortese nel Medioevo, luogo di codificazione delle regole del teatro classico durante il Seicento, strumento di propagazione delle idee illuministe durante il XVIII secolo, luogo d'origine del romanzo realista e della poesia simbolista nell'Ottocento, veicolo di nuove forme letterarie per lo sviluppo della prosa novecentesca, la letteratura francese \u00e8 talvolta accostata alla letteratura greca e alla letteratura latina in ragione della sua forte tradizione normativa, promossa soprattutto dall'Acad\u00e9mie fran\u00e7aise.\nI generi pi\u00f9 importanti in cui si articola la letteratura francese sono il teatro, la poesia, la prosa narrativa e l'autobiografia. Alcuni tra i suoi rappresentanti pi\u00f9 noti sono Jean Bodel, Chr\u00e9tien de Troyes, Fran\u00e7ois Villon, Fran\u00e7ois Rabelais, Pierre Corneille, Moli\u00e8re, Jean Racine, Voltaire, Honor\u00e9 de Balzac, Alexandre Dumas, Stendhal, Victor Hugo, Gustave Flaubert, Charles Baudelaire, \u00c9mile Zola, Marcel Proust, Guillaume Apollinaire, Louis-Ferdinand C\u00e9line, Jacques Pr\u00e9vert, Jean-Paul Sartre, Albert Camus, Marguerite Yourcenar, Jules Verne, Arthur Rimbaud, Michel Foucault, Paul Verlaine, Maurice Leblanc e Marchese De Sade.\nIl Medioevo.\nLa nascita della lingua francese (V - X secolo).\nLa famiglia delle lingue galloromanze si svilupp\u00f2 nel territorio dell'antica Gallia durante i primi secoli del Medioevo, in seguito a un lento processo di evoluzione del latino volgare parlato dalla maggioranza della popolazione. Il collasso dell'Impero romano e l'invasione di diverse ondate di popoli germanici contribuirono alla differenziazione di una serie di idiomi locali, che gli studiosi classificano come facenti parti di tre grandi famiglie linguistiche: la lingua d'o\u00efl, parlata a nord della Loira, la lingua d'oc diffusa nella regione del Midi e infine il francoprovenzale.\nLe lingue romanze sviluppatesi in Francia avevano ereditato la complessa struttura morfosintattica della lingua latina, pur semplificata in alcune delle sue caratteristiche peculiari (assenza dei casi, che tuttavia continuarono a esistere per un certo periodo di tempo nell'antico francese grazie alla presenza di una declinazione bicasuale attestata anche nella Chanson de Roland). L'influenza delle lingue germaniche parlate dagli invasori Franchi non manc\u00f2 tuttavia di farsi sentire con la precoce apparizione di alcune locuzioni sintattiche, quali l'uso del pronome impersonale \"on\" in sostituzione della terza persona singolare, comuni al francese e all'odierno tedesco. Per quanto concerne il lessico, la gran parte delle parole attualmente in uso deriva dal latino volgare, ma il francese ha ereditato dall'antico francone numerosi lemmi relativi alla semantica della guerra (\"guerre\", \"gagner\", \"blesser\", \"\u00e9p\u00e9e\", \"hache\"), dell'amministrazione territoriale (\"fief\", \"bailli\", \"taille\", \"griffier\") e della vita comune (\"blanc\", \"azur\", \"griffe\", \"jambe\"). Quanto alla lingua gallica, essa ha trasmesso pochissime parole al francese moderno (non pi\u00f9 di duecento lemmi, tra le quali \"chemise\", \"baiser\", \"tonneau\", \"gr\u00e8ve\", \"cervoise\"). Tra i principali fenomeni fonetici della lingua francese, baster\u00e0 ricordare la \"liaison\", l'uso delle lettere nasali e delle vocali turbate.\nGli studiosi considerano comunemente il testo del \"Giuramento di Strasburgo\" (\"Serments de Strasbourg\") (842) come la prima testimonianza scritta della lingua francese. Al di l\u00e0 dell'importante valore storico che questo documento riveste per la nascita della Francia in epoca medievale, il \"Giuramento\" permette di individuare con sicurezza la presenza di una divaricazione tra la \"rustica romana lingua\" parlata dalla maggior parte della popolazione (con la quale i soldati di Carlo il Calvo pronunciano la loro parte di giuramento) e la lingua latina, allora appannaggio di pochi chierici e sapienti. Il testo con cui tradizionalmente si ritiene abbia avuto origine la letteratura francese \u00e8 la \"Sequenza di Sant'Eulalia\" (\"S\u00e9quence de sainte Eulalie\") (888), una poesia di 29 endecasillabi in cui si rievoca il martirio della santa. Tra il IX e il X secolo, infatti, all'interno degli scriptoria dei monasteri, si assiste alla nascita di un'importante produzione poetica d'argomento religioso che non mancher\u00e0 di avere un ruolo determinante nello sviluppo delle \"Chansons de Geste\". Tra i testi letterari pi\u00f9 importanti di questo periodo si pu\u00f2 annoverare una \"Passion du Christ\", che risale alla fine del IX secolo.\nL'epica delle \"Chansons de Geste\" (1080-1170).\nLa poesia in lingua francese conobbe una prima fioritura tra l'inizio dell'XI e il XII secolo. In questo periodo, il genere letterario del poema epico si impose come il pi\u00f9 adatto per la celebrazione di un sistema di valori al tempo stesso religioso e militare, cristiano e cavalleresco. \nNel 987, infatti, Ugo Capeto, conte di Parigi, divenne re di Francia dopo un periodo di forte appannamento del potere centrale, aggravatosi durante gli ultimi decenni del dominio carolingio. Sotto la nuova dinastia dei capetingi, la monarchia francese cominci\u00f2 dunque a intraprendere un processo di rafforzamento del proprio controllo sul territorio, cosa che favor\u00ec l'esaltazione della figura del sovrano come padre del popolo, buon amministratore della giustizia, difensore della fede e garante dell'ordine. Il ritratto di Carlo Magno che viene tratteggiato all'interno della \"Chanson de Roland\" non potrebbe a questo proposito essere pi\u00f9 eloquente.\nLa \"Chanson de Roland\".\nL'origine della \"Chanson de Geste\", poema epico d'argomento militare ma con una forte valenza religiosa, \u00e8 ancora oggi oggetto di un vivo dibattito. La Chanson de Roland, cos\u00ec misurata nell'uso disinvolto della lassa assonanzata di endecasillabi, perfettamente calibrata nella gestione della materia narrata come nella descrizione di luoghi e personaggi, pu\u00f2 essere senza dubbio considerata il capolavoro del genere. Il manoscritto che tramanda la versione pi\u00f9 verosimilmente attendibile di questo classico \u00e8 oggi conservato nella biblioteca di Oxford, e risale al primo quarto del XIII secolo. Redatto in lingua anglonormanna, probabilmente nel sud dell'Inghilterra in seguito alla conquista francese dell'isola, il documento oxfordense sembrerebbe confermare la tesi di chi ritiene opportuno collocare la stesura di una prima versione dell'opera intorno al 1080. Mancando testimonianze di testi risalenti a un periodo ancora anteriore, la \"Chanson de Roland\" andrebbe a rivestire in questo modo un ruolo di prototipo nell'ambito della tradizione epica medievale. Ma la perfezione stilistica e narrativa che la distinguono dalle altre \"chansons\", la sottigliezza delle citazioni allegoriche in essa contenute, la pacata distanza dagli ambienti plumbei e violenti descritti nell'ambito delle grandi saghe germaniche del V-VI secolo sembrano sconfessare la tesi di una genuina elaborazione della \"Chanson de Roland\" nell'ambito della tradizione orale e giullaresca, presso la quale la presenza del \"r\u00e9cit\" epico rimane comunque storicamente attestata.\nIn ragione di tutte queste obiezioni, \u00e8 stato proposto negli ultimi decenni un ribaltamento di prospettiva nello studio della \"Chanson de Geste\", fino a quel momento ritenuta il frutto di una elaborazione orale di stampo popolare codificata in forma scritta solo in un secondo momento. Secondo il filologo Cesare Segre, infatti, l'epica romanza avrebbe avuto origine in forma scritta, all'interno di un ambiente colto come quello degli \"scriptoria\" medievali, per poi raggiungere solo in seguito una certa popolarit\u00e0 presso il pubblico eterogeneo dei giullari itineranti. Le considerazioni a sostegno di questa tesi sono molte: in primo luogo, la presenza di una conoscenza approfondita dei testi biblici e di alcuni episodi famosi della letteratura classica, noti esclusivamente agli uomini di Chiesa che avevano avuto la possibilit\u00e0 di studiare e di consultare una biblioteca; in secondo luogo, una perfezione formale e di un uso disinvolto della lassa destinata a perdersi nelle opere successive e, infine, la presenza di una sovrapposizione pressoch\u00e9 totale tra il tema della guerra santa e quello della patria.\nNella \"Chanson de Roland\", Carlo Magno \u00e8 rispettato e riverito da tutti non solo in quanto re di Francia, ma anche e soprattutto perch\u00e9 riveste il ruolo dell'imperatore cristiano e del difensore della fede. Lo stesso Orlando, che riunisce i tratti peculiari del nobile cavaliere fedele al suo signore, coraggioso e ardito, \u00e8 al tempo stesso guerriero e santo. Egli muore combattendo contro gli infedeli, tenta di difendere fino all'ultimo la sua spada impreziosita da sacre reliquie, per poi essere accolto in Paradiso come un martire. Altrettanto ben delineata \u00e8 la figura di Gano di Maganza, il traditore dell'esercito cristiano, che guida le truppe del re Marsilio nel passo di Roncisvalle per tendere un'imboscata all'odiato figliastro. Diversamente da quanto accade nei poemi nordici, ove entrambe le parti che si combattono sono espressione della cieca violenza che alberga nel cuore dell'uomo e dunque sono chiamate a perire rovinosamente, nella \"Chanson de Roland\" lo scontro tra le forze francesi, guidate da Orlando, dal fido Oliviero e dal vescovo-cavaliere Turpino, e quelle dell'emiro di Babilonia, \u00e8 destinato a concludersi con la sconfitta delle forze del male e il trionfo della fede, in grado di riportare l'ordine in un mondo ormai pacificato.\nBench\u00e9 l'autore dell'opera, il cui nome ci \u00e8 stato tramandato nell'ultimo verso della versione oxfordiense, si sia ispirato a fatti realmente accaduti per l'elaborazione della trama, \u00e8 possibile notare numerose incongruenze storiche volte a amplificarne i caratteri eroici. Baster\u00e0 citarne solo alcune: la sconfitta di Orlando e della retroguardia franca a Roncisvalle avvenne per mano dei Baschi e non dei Saraceni; Carlo Magno non era ancora imperatore all'epoca della spedizione in Spagna; tale campagna non si concluse con la totale conquista della penisola iberica, ma con un semplice aggiustamento dei confini. La falsificazione storica appare dunque in questo caso finalizzata a plasmare l'argomento di partenza per renderlo degno di un racconto dall'ampio respiro epico.\nI cicli dell'epica romanza.\nIl successo di pubblico ottenuto dalle prime \"chansons de geste\" determin\u00f2 la nascita di nuovi filoni narrativi incentrati sul racconto di episodi collaterali delle avventure di Rolando e degli altri paladini. Spesso venivano rappresentate l'infanzia e le avventure giovanili di tali guerrieri, le cui imprese continuavano a mostrare pi\u00f9 di un'analogia con gli eventi miracolosi riguardanti la vita dei santi. Il genere epico, prima confinato entro le mura dei monasteri, cominci\u00f2 a diffondersi in forma orale presso il popolo minuto, rielaborato in centinaia di varianti grazie all'opera di cantastorie, giullari e saltimbanchi che si esibivano sui sagrati delle grandi cattedrali, in particolar modo durante le feste del carnevale.\nIn questo modo, le caratteristiche fondamentali della \"chanson de geste\" cominciarono a mutare. Il legame ideologico con la difesa della fede cattolica venne sostituito dal gusto genuino per l'avventura e per il combattimento. L'eroe \u00e8 ancora un cavaliere coraggioso e intrepido, ma non disdegna di giocare d'astuzia per vincere i suoi avversari. La lotta contro gli infedeli \u00e8 ormai ridotta a un semplice pretesto narrativo, mentre che vengono introdotti nuovi antagonisti nelle figure di vassalli traditori e cavalieri felloni. La componente amorosa, assente nella \"Chanson de Roland\" e negli altri testi originali, comincia a imporsi con l'apparizione delle prime figure femminili della letteratura profana. Si tratta nella maggioranza dei casi di principesse infelici, rapite dai pirati o promesse in sposa a perfidi cavalieri, ma non mancano i casi in cui fanno la loro comparsa alcune donne guerriere. Questa evoluzione tematica, che tende a seguire i gusti del nuovo pubblico, \u00e8 tuttavia accompagnata da un lento abbassamento della qualit\u00e0 formale e da una monotonia degli schemi narrativi, necessario scotto da pagare per rendere comprensibile l'opera a un pubblico eterogeneo e popolare.\nTra i cicli dell'epica romanza che riscossero maggior successo nel corso del Medioevo, \u00e8 doveroso citare quello che vede come protagonista il cavaliere \"Guillaume d'Orange\". Leale paladino al servizio di Carlo Magno, Guillaume \u00e8 un eroe dalla tempra molto diversa da quella di Orlando. Instancabile faticatore, il nostro paladino ama combattere a mani nude contro i suoi nemici, adora i travestimenti, \u00e8 collerico e facile agli scatti d'ira. Il primo poema in cui appare come protagonista, la \"Chanson de Guillaume\" (1140), non differisce nei suoi tratti fondamentali dallo schema narrativo della \"Chanson de Roland\": il prode Guillaume, insieme al valoroso nipote Vivien, comanda l'esercito francese nell'eterna lotta contro i Saraceni. Approfittando dell'assenza del paladino, un vile cavaliere si accorda con il nemico per tendere un'imboscata al prode Vivien. Informato del tradimento, Guillaume giunge sul luogo dello scontro appena in tempo per sconfiggere il nemico e raccogliere le ultime parole del nipote. Il poema si conclude con la vendetta di Guillaume, che ottiene giustizia del traditore presso la corte di Carlo Magno. Il successo di quest'opera spinge i menestrelli a inventare dei prequel e dei sequel in cui narrare le avventure di Guillaume e degli altri personaggi che assurgono al ruolo di coprotagonisti in un universo letterario che si scopre molto pi\u00f9 vasto e multiforme. Tra la seconda met\u00e0 del XII e la prima met\u00e0 del XIII secolo sono attestate un poema sull'infanzia dell'eroe (\"Enfance de Guillaume\"), uno sulle sue imprese giovanili (\"Prise d'Orange\"), uno sulla sua fedelt\u00e0 alla monarchia francese (\"Couronnement de Louis\") e infine uno conclusivo sulla sua vecchiaia, che egli trascorrer\u00e0 in monastero (\"Moniage de Guillaume\").\nLe canzoni dei ribelli e il poema della crociata.\nNel corso del XII secolo, i poemi epici si adattarono alla mutata situazione sociale e politica, perdendo quasi del tutto la componente cristiana di esaltazione della guerra santa, per concentrarsi sul tema del rapporto tra il sovrano e i suoi vassalli. In questo periodo, infatti, i re capetingi avevano intrapreso una serie di campagne militari volte a ribadire la loro autorit\u00e0 sulle terre controllate dai feudatari. Tali iniziative, talvolta rivelatesi infruttuose (il fallimento dell'alleanza matrimoniale tra il re Luigi VII ed Eleonora di Aquitania contribu\u00ec, ad esempio, ad un rafforzamento dell'influenza inglese in Francia durante l'ultimo scorcio del secolo), non mancarono di inasprire le relazioni tra il re e i potenti signori di provincia, che si comportavano da veri e propri sovrani all'interno dei loro feudi e difficilmente avrebbero accettato di rimettere in discussione una parte dei loro poteri. Parallelamente, il collasso del sistema feudale favor\u00ec l'emergere di numerose rivalit\u00e0 in seno alla stessa classe nobiliare, antipatie che i sovrani non mancarono di sfruttare per il proprio tornaconto personale. \nLa nascita di eserciti privati al soldo di sanguinari signori della guerra che spadroneggiavano impunemente nelle campagne, unite alle scorrerie inarrestabili compiute dagli Ungari e dai predoni vichinghi al tempo delle ultime invasioni, contribu\u00ec allo sviluppo di una serie di \"chansons de geste \"dal tono estremamente cupo, imbevute di violenza e di prevaricazione. In questo contesto assai travagliato si afferma il filone delle \"canzoni dei ribelli\", cos\u00ec definite poich\u00e9 raccontano la vicenda di un cavaliere il quale, umiliato in pubblico dal sovrano e ferito nel suo orgoglio, compie una serie di atti assolutamente arroganti e tracotanti, che lo pongono al di fuori del codice d'onore dei paladini. In canzoni quali \"Raoul de Cambrai \"e \"Rainaud de Montauban\", entrambe risalenti alla seconda met\u00e0 del XII secolo, i protagonisti rompono il rapporto di fedelt\u00e0 che li lega al sovrano, si affrontano con i loro amici e compagni di un tempo, giungendo addirittura a compiere atti blasfemi come l'incendio di un monastero. Alla fine del poema, l'ordine viene faticosamente ristabilito solo al prezzo di una esclusione perpetua del cavaliere dal mondo feudale.\nUn parziale ritorno a tematiche legate all'esaltazione della guerra santa e del cristianesimo si compie solo all'inizio del XIII secolo, con la redazione delle \"canzoni della \"crociata\"\", componimenti in cui si celebra l'impresa di Goffredo di Buglione e dei cavalieri cristiani che s'impadronirono del Santo Sepolcro al termine della prima crociata. Si tratta di poemi d'argomento storico, in cui la veridicit\u00e0 della trama \u00e8 in parte garantita, almeno nelle opere pi\u00f9 antiche, dalla preziosa collaborazione di alcuni testimoni oculari che avevano preso parte alla spedizione. Il processo di amplificazione della realt\u00e0 storica, con tanto di interventi divini a sostegno delle armate cristiane, rimane comunque presente, finendo addirittura col prendere il sopravvento nelle opere pi\u00f9 tarde, spesso rielaborate dalla tradizione canterina e svincolate da qualsiasi rapporto con la realt\u00e0 storica.\nVerso il romanzo cortese: ciclo carolingio, ciclo classico e ciclo bretone.\nAll'XI secolo risalgono i primi lunghi componimenti poetici conosciuti come chansons de geste, che raccontavano le gesta eroiche dei cavalieri cristiani: erano composti e cantati da menestrelli chiamati \"jongleurs\" (giullari) che intrattenevano le corti feudali. I poemi cavallereschi furono divisi in tre cicli: carolingio, bretone e classico.\nLa letteratura cortese (XIII-XIV secolo).\nLa letteratura cortese viene chiamata in questo modo in quanto si sviluppa nelle corti. La cultura cortese \u00e8 una particolare concezione della vita, un insieme di ideali fondati sulla nobilt\u00e0 d'animo, che ispira la condotta del cavaliere in guerra e in amore.\nLa letteratura popolare (XIII-XIV secolo).\nContemporaneamente ai poemi cavallereschi si svilupparono altri generi letterari, tra i quali emersero i fabliaux, che si caratterizzarono per un marcato naturalismo e un progressivo distacco dalle tematiche spirituali. Successivamente, nei secoli XII e XIII, si diffusero le raccolte di racconti e i poemi allegorici, i cui esempi pi\u00f9 significativi risultarono il Roman de Renart, composto da diversi autori che si prefissero di sottolineare e di mettere in ridicolo gli usi e costumi dell'epoca, e il Roman de la Rose, scritto da due autori vissuti in un periodo di grandi trasformazioni sociali, aventi inoltre una visione del mondo e uno stile dissimile.\nUn altro genere letterario che si diffuse, a cominciare dal XIII secolo, fu la poesia drammatica popolare che ebbe tra i suoi pi\u00f9 illustri rappresentanti Rutebeuf, Adam de la Halle, Christine de Pizan e Carlo di Valois-Orl\u00e9ans. Chi meglio di altri incarn\u00f2 le paure e le speranze medioevali evidenziando uno spirito innovativo fu il poeta Fran\u00e7ois Villon, vissuto nel Quattrocento ma di cui solo alla fine dell'Ottocento Marcel Schwob scopr\u00ec informazioni biografiche fondamentali.\nUn altro genere letterario che si diffuse dal XII secolo al XV secolo fu il dramma, religioso e profano: quello religioso si suddivise nei miracoli e nei misteri; i primi riguardanti soprattutto la vita dei Santi e i secondi quella di Ges\u00f9. Il dramma profano ebbe come caposcuola nel XIII secolo Adam de la Halle, le cui opere erano incentrate da un gusto satirico, e si svilupp\u00f2 nei secoli seguenti con la farsa e il prototipo della commedia, quale risult\u00f2 la Farce de Ma\u00eetre Pathelin, scritta da un anonimo intorno al 1465.\nIn questi secoli fiorirono le croniche storiche, sia riferite ai racconti delle crociate e di altre guerre sia ai resoconti della vita di illustri personaggi dell'epoca, come ad esempio Luigi XI.\nIl Rinascimento.\nIl Rinascimento giunge in Francia a seguito della campagna militare del re Francesco I in Italia. Il monarca, affascinato dall'arte e dalla cultura della penisola, si fa promotore di un rinnovamento artistico e letterario che pure era gi\u00e0 cominciato, all'inizio del secolo, soprattutto a Lione, citt\u00e0 geograficamente vocata ad intrattenere rapporti con l'Italia. Il nuovo gusto per il bello, la rilettura in chiave filologica e storica dei testi classici, la convinzione che l'uomo, inteso come binomio inscindibile di anima e corpo, possa diventare l'oggetto principale della ricerca artistica sono tra gli elementi centrali del periodo.\nLa \"Pl\u00e9iade\" e il petrarchismo francese.\nLa poesia rinascimentale francese nei primi decenni del Cinquecento conserva qualche affinit\u00e0 con quella medioevale, riguardante soprattutto gli scopi e le funzioni morali ed educative, come hanno evidenziato Cl\u00e9ment Marot e gli esponenti della scuola lionese. Rappresentanti principali della scuola lionese si possono considerare Maurice Sc\u00e8ve e Louise Lab\u00e9.\nNella seconda met\u00e0 del secolo i poeti della Pl\u00e9iade, vogliono dimostrare le qualit\u00e0 poetiche della lingua francese e per realizzare questo obiettivo allontanano il loro sguardo dalla letteratura medioevale e lo rivolgono all'et\u00e0 classica (Omero e Pindaro) e alle opere di Petrarca, aggiungendovi qualche caratteristica innovativa. Tra i principali autori della Pl\u00e9iade vi sono soprattutto Joachim du Bellay e Pierre de Ronsard.\nLo spirito francese nell'Et\u00e0 moderna: \"Gargantua et Pantagruel\".\nLe trasformazioni nella prosa vengono effettuate da Fran\u00e7ois Rabelais, che ritrae lo spirito nuovo sotto le spoglie di una famiglia di giganti apportando innovazioni linguistiche, dalle prediche di Francesco di Sales, dalla filosofia di \u00c9tienne de La Bo\u00e9tie, Pierre Charron o Jean Bodin e soprattutto Montaigne, i cui \"Saggi\" sono un'importante opera filosofica oltre che autobiografica. Quest'ultimo autore, vissuto nella seconda met\u00e0 del secolo, riflette anche l'atmosfera pi\u00f9 cupa del suo tempo, dominato dalle guerre di religione e di successione dinastica.\nMontaigne e la prosa filosofica.\nMontaigne \u00e8 considerato come il primo autore francese a scrivere opere di carattere filosofico.\nIn particolare ne \u201cLes Essais\u201d analizza molti temi diversi prendendo in considerazione pi\u00f9 punti di vista. All\u2019interno dell\u2019opera ci sono due visioni opposte: da un lato c\u2019\u00e8 lo spirito del Rinascimento, in cui le capacit\u00e0 dell\u2019uomo sono al centro dell\u2019attenzione. Dall\u2019altro c\u2019\u00e8 un sentimento di angoscia e di insicurezza in un\u2019epoca di guerra.\nLe \"Grand Si\u00e8cle\".\nL\"'Acad\u00e9mie fran\u00e7aise\" e la codificazione dei generi letterari.\nIn letteratura francese, il secolo \u00e8 detto \"d'oro\", pieno com'\u00e8 di raffinate erudizioni e rielaborazioni prese da antichit\u00e0 classiche, insieme per\u00f2 con una nuova esigenza di moralit\u00e0 e con il diffondersi dello spirito Cristiano in autori come Blaise Pascal o Antoine Arnauld, nelle discussioni tra giansenisti e gesuiti, fiorite intorno al convento di Port-Royal-des-Champs. \nIl secolo si pu\u00f2 suddividere in due periodi principali: il primo si estende fino alla met\u00e0 del Seicento e si caratterizza per la diffusione della letteratura barocca, invece il secondo va dalla met\u00e0 fino alla fine del secolo ed in quegli anni si diffonde il classicismo. Gli scrittori pi\u00f9 significativi del movimento barocco sono Jean-Louis Guez de Balzac e Nicolas Faret, invece tra i poeti si possono citare Th\u00e9ophile de Viau, Tristan l'Hermite e Honorat de Bueil de Racan. Il romanzo barocco viene impreziosito dalle opere di Charles Sorel e di Honor\u00e9 d'Urf\u00e9, cos\u00ec come il teatro dai lavori di Alexandre Hardy.\nIl teatro classico: Corneille, Moli\u00e8re, Racine.\nUno degli anticipatori del teatro francese fu Antoine Le M\u00e9tel d'Ouville, che diffuse la voga degli adattamenti e delle imitazioni dal teatro spagnolo e di quello italiano, oltre che Jean de Palaprat, magistrato e commediografo di successo.\nTra i principali autori di questo secolo vi sono sicuramente Corneille, Racine e Moli\u00e8re, noti soprattutto per aver dato origine al teatro classico francese, punto di riferimento costante anche nei secoli a venire. Corneille e Racine esprimono i loro vertici creativi nelle tragedie, invece Moli\u00e8re scrive i suoi capolavori come commediografo; tra i suoi allievi si \u00e8 messo in evidenza sia come attore sia come commediografo Michel Baron.\nLa prosa filosofica di Cartesio.\nL'estetica classica vede svilupparsi le teorie di Nicolas Boileau, mentre tra i poeti spicca il riformatore Fran\u00e7ois de Malherbe, i cui versi semplici e chiari, sono presentati parallelamente ad altre razionalizzazioni dell'epoca, come quelle del filosofo centrale del secolo francese, quel Ren\u00e9 Descartes che divenne famoso in Europa con il nome di Cartesio.\nFavole, racconti e detti morali.\nAltri generi letterari da notare sono le favole e i racconti con intenti morali di La Fontaine e di Perrault, e le massime e le riflessioni morali di La Rochefoucauld. Nel 1635 Richelieu fonda l'Acad\u00e9mie fran\u00e7aise, a cui assegna il compito di guidare l'evoluzione della lingua francese e difatti uno dei primi progetti \u00e8 la compilazione del Dizionario francese (prima ed. 1694).\nIl romanzo epistolare e la \"pr\u00e9ciosit\u00e9\".\nInoltre \u00e8 da ricordare la letteratura epistolare, nella quale emerge Madame de La Fayette, la cui \"Princesse de Cl\u00e8ves\" \u00e8 uno dei pi\u00f9 fortunati e importanti romanzi epistolari. Anzi \u00e8 la lettera stessa, tra epistolari e memorie, a prendersi una fetta importante dell'evoluzione linguistica e di gusto del secolo.\nPer quanto riguarda questo genere si possono citare Madame de S\u00e9vign\u00e9, Madame de Maintenon, Saint-Simon, e il Cardinale de Retz.\nL'eloquenza (oratori sacri, orazioni funebri, trattatistica varia) getta un ponte verso il secolo successivo anche con autori quali Bossuet, F\u00e9nelon (le cui \"Aventures de T\u00e9l\u00e9maque\" fanno da modello pedagogico per diverse generazioni di educatori) o Jean de La Bruy\u00e8re (i cui \"Caract\u00e8res\" ci offrono oltre un migliaio di \"ritratti\").\nIl secolo dei lumi.\nI letterati del XVIII secolo posero come fondamenta delle loro opere non tanto la creativit\u00e0 o il bello, quanto l'utile e quindi il genere maggiormente diffuso risult\u00f2 il romanzo, con cui gli scrittori approfondirono argomenti antichi e contemporanei con lo scopo di esprimere il bisogno di libert\u00e0 e di felicit\u00e0 raggiungibile grazie alla \"luce\" della ragione e all'evoluzione tecnologica, culturale e sociale.\nNei primi due decenni del secolo risultarono molto influenti le opere di Saint-Simon, Montesquieu e Vauvenargues che anticiparono quelle di Voltaire, queste ultime ancora pi\u00f9 innovative e rappresentative dello spirito illuministico.\nUno dei progetti culturali pi\u00f9 rilevanti del secolo fu l'Encyclop\u00e9die, diretta da Diderot e d'Alembert, con la quale i filosofi, gli scienziati ed i pensatori si proposero di riassumere il sapere universale sintetizzando, nello stesso tempo, il pensiero e lo spirito illuminista.\nUn altro gigante del secolo dei \"lumi\" si rivel\u00f2 Rousseau, capace di influenzare e di anticipare sia le ideologie della Rivoluzione francese sia molti elementi caratteristici del Romanticismo.\nTra i generi letterari di maggior diffusione nel XVIII secolo si possono citare il romanzo, che ebbe nell'abate Pr\u00e9vost, in Lesage, in de Saint-Pierre, in Laclos e nel marchese De Sade i suoi esponenti pi\u00f9 rappresentativi.\nPer quanto riguarda il teatro, Marivaux e Beaumarchais raccolsero l'eredit\u00e0 di Moli\u00e8re rinnovando ampiamente il genere sia nella forma sia nei contenuti. Importante, per gli sviluppi della tragedia francese, fu la traduzione e l'adattamento del teatro shakespeariano e inglese, svolto da Pierre-Antoine de La Place.\nTra i commediografi si distinse Charles Jacob Guillemain, celebre nelle descrizioni del proletariato parigino, invece tra i drammaturghi si mise in evidenza Jean-Henri-Ferdinand La Marteli\u00e8re, che gett\u00f2 le basi per la diffusione del genere melodramma in Francia.\nLa poesia, pur non raggiungendo la diffusione e i vertici creativi di altri generi, nella seconda met\u00e0 del secolo port\u00f2 alla ribalta il suo migliore esponente: Andr\u00e9 Ch\u00e9nier.\nLa letteratura francese nel XIX secolo.\nIl secolo si apre con \"Obermann\" di S\u00e9nancour per scivolare subito nei dettami del romanticismo. Ora l'ispirazione viene prima delle regole, il sentimento prevale sulla ragione e la libert\u00e0 \u00e8 uno dei valori principali a cui appellarsi. Madame de Sta\u00ebl e Chateaubriand aprono le piste su cui si lanceranno a grandi velocit\u00e0 (favoriti dallo sviluppo del giornalismo e delle rotative) i grandi romantici come Musset, Lamartine, de Vigny, George Sand e i grandi romanzieri del secolo, Hugo, Balzac, Dumas \"p\u00e8re\" e, appartato e scoperto pi\u00f9 tardi, Stendhal.\nTra i poeti bisogna ricordare il movimento del \"Parnasse\", Catulle Mend\u00e8s, Th\u00e9ophile Gautier (autore anche del \"Capitain Fracasse\"), Alphonse Lemerre, Sully Prudhomme, Charles Cros, Isidore Ducasse Lautr\u00e9amont, Jules Laforgue, Tristan Corbi\u00e8re, e soprattutto Baudelaire che, con Verlaine, Rimbaud e Mallarm\u00e9, cosiddetti Poeti maledetti, apre la strada alla poesia del secolo successivo.\nL'arte della novella, con Villiers de L'Isle-Adam, Barbey d'Aurevilly, M\u00e9rim\u00e9e o Nerval, e i nuovi romanzi dei vari Daudet, Dumas \"fils\", Flaubert, Zola, e poi Maupassant, Loti, Huysmans, France, Bourget, Vall\u00e8s misero al centro della narrazione la borghesia, i suoi problemi e i suoi sogni.\nLa storiografia (con Jules Michelet o Adolphe Thiers), la filosofia (con P\u00e9guy, Ernest Renan o Gobineau) e la critica (con Sainte-Beuve, Bruneti\u00e8re o Taine) si sviluppano anch'esse.\nTra i drammaturghi si mise in evidenza, sia in patria sia all'estero, Fran\u00e7ois-Alphonse Arnault.\nUn altro fenomeno (di annuncio e preistoria all'avvento della cinematografia che a fine-secolo comincia i primi passi), \u00e8 il teatro leggero (\u00c9mile Augier, Victorien Sardou, Henry Becque, Edmond Rostand, il \"vaudeville\") o il libro per ragazzi (ammesso che \"Poil de carotte\" di Jules Renard, per esempio, non sia piuttosto un libro per tutte le et\u00e0).\nLa letteratura francese nel XX secolo.\nLa poesia di Paul Val\u00e9ry, a seguito di Mallarm\u00e9 e del simbolismo, prende una coloritura metafisica, che sta all'incrocio di varie avanguardie: il cubismo di Apollinaire, il dadaismo di Tristan Tzara, il surrealismo di Andr\u00e9 Breton e Louis Aragon (ma ai margini anche Henri Michaux, Raymond Queneau o Michel Leiris), l'espressionismo di Maurice Maeterlinck. Altri poeti sono Paul \u00c9luard, Max Jacob, Blaise Cendrars, Francis Jammes, \u00c9mile Verhaeren, Jean Cocteau, Paul Claudel, Valery Larbaud, Jacques Pr\u00e9vert, Jules Supervielle, Saint-John Perse, Francis Ponge.\nTra i romanzieri Anatole France, Maurice Barr\u00e8s, Andr\u00e9 Gide, Marcel Proust (la cui \"Recherche\" \u00e8 una delle opere cardine dell'umanit\u00e0 del XX secolo), Jean Giono, Fran\u00e7ois Mauriac, Julien Green, Antoine de Saint-Exup\u00e9ry, Henry de Montherlant, Louis-Ferdinand C\u00e9line, Marcel Aym\u00e9, Georges Bernanos, Roger Martin du Gard, Julien Gracq, Albert Cohen. Ora l'intellettuale \u00e8 \"engag\u00e9\", da Paul Morand a Andr\u00e9 Malraux, da Jean-Paul Sartre a Albert Camus, a Simone de Beauvoir, la filosofia e la letteratura si confondono (da Georges Bataille ad Alain, passando anche da Maurice Merleau-Ponty e Henri Bergson).\nIl teatro vede figure come Alfred Jarry, Antonin Artaud, Jacques Copeau, Jean Giraudoux, Jean Genet, Samuel Beckett (nato irlandese, ma che cambia lingua e raggiunge il successo in francese), Eug\u00e8ne Ionesco (nato in Romania), Jean Anouilh, Georges Schehad\u00e9, Arthur Adamov e Paul Castan. Lo scrittore diventa un personaggio lui stesso (come per Colette, Simenon, Duras o Yourcenar).\nNella seconda parte del secolo ci sono diverse sperimentazioni, come il \"Nouveau roman\" (Michel Butor, Robert Pinget, Alain Robbe-Grillet, Philippe Sollers, Claude Simon, Claude Ollier, Nathalie Sarraute). Altri esperimenti in prosa li fanno Georges Perec o Michel Tournier e in poesia Ren\u00e9 Char o Yves Bonnefoy. Anche la critica conosce un momento d'oro (Maurice Blanchot, Roland Barthes, G\u00e9rard Genette).\nIl secolo si chiude con successi di vendite (Daniel Pennac) e scandalismo (Michel Houellebecq) che sembrano aver ceduto la letteratura a operazioni di mercato (forse per resistere al potere forte di altre forme di racconto, come la televisione e i giornali), ma nasce anche l'interesse verso la letteratura francofona d'oltremare e le forme di scrittura ibride del nuovo secolo."}
{"id": "710960", "revid": "436907", "url": "https://it.wikipedia.org/wiki?curid=710960", "title": "Show Me the Meaning of Being Lonely", "text": "Show Me the Meaning of Being Lonely \u00e8 un brano musicale dei Backstreet Boys, pubblicato il 26 novembre 1999 come terzo singolo dall'album \"Millennium\". Fu scritto da Max Martin e Herbie Crichlow ed \u00e8 una ballad pop e R&amp;B con influenze di pop latino. Il brano fu un successo nelle top 10 delle classifiche di molti paesi, raggiungendo la posizione numero 3 della Official Singles Chart, la numero 6 della Billboard Hot 100, e la numero 4 nella classifica italiana FIMI. Nel 2001 la canzone guadagn\u00f2 una nomination ai Grammy Awards per la miglior interpretazione vocale di un gruppo. \nVideo.\nIl video di \"Show Me the Meaning of Being Lonely\" fu diretto da Stuart Gosling e girato a Los Angeles. Con esso i componenti della band raccontano separatamente uno spiacevole episodio della loro vita fino al momento della conclusione, in cui si riuniscono per cantare insieme il ritornello finale. Brian rivive l'operazione al cuore subita nel 1998 per una malformazione dalla nascita; Kevin guarda un video di lui col padre, scomparso prematuramente; Howie vede una ragazza che rappresenta la sorella scomparsa per una grave malattia; AJ si trova su un autobus e ripensa alla fidanzata Chrissy; Nick cammina per la strada e salva una ragazza dall'essere investita da un autobus. Una seconda versione del video si apre con una dedica a Denniz PoP, produttore del gruppo, scomparso nel 1998.\nTracce.\nLe Tracce 3 &amp; 5 sono disponibili nel CD format (on UK CD single #1 e #2 di \"The One\")"}
{"id": "710964", "revid": "287204", "url": "https://it.wikipedia.org/wiki?curid=710964", "title": "Garda (olio di oliva)", "text": "LOlio del Garda \u00e8 un olio extra vergine d'oliva a Denominazione di origine protetta (DOP) prodotto nella zona del Lago di Garda.\nDescrizione.\nLa cultivar principale con cui si ottiene l'olio extra vergine d'oliva Garda D.O.P. \u00e8 la Casaliva, variet\u00e0 autoctona del lago di Garda. Congiuntamente alla variet\u00e0 Casaliva le altre principali cultivar sono il Leccino, il Pendolino e il Frantoio.\nLa denominazione di origine \"Garda\" pu\u00f2 essere accompagnata da una delle seguenti menzioni geografiche aggiuntive: \n\"Bresciano\", \"Orientale\", \"Trentino\".\nTra le curiosit\u00e0 si sottolinea come l'olio extra vergine d'oliva Garda D.O.P. sia ottenuto dalla cultura di olivi posizionata alla latitudine pi\u00f9 a nord del mondo. Questa particolare situazione \u00e8 dovuta al lago di Garda che crea, alle pendici delle Alpi, un microclima mediterraneo. Questa caratteristica rende l'olio extra vergine d'oliva Garda D.O.P. un olio unico ed inconfondibile dato che, nonostante sia un olio delicato (fruttato leggero o medio) che si presta a molte soluzioni culinarie, si propone con un gusto persistente ed appagante.\nCultivar.\nTra le principali Cultivar di olivo, sulle sponde del Lago di Garda sono presenti:"}
{"id": "710965", "revid": "767487", "url": "https://it.wikipedia.org/wiki?curid=710965", "title": "Orchestra Sinfonica di Roma", "text": "L'Orchestra Sinfonica di Roma \u00e8 stata un'orchestra sinfonica italiana attiva dal 2002 al 2014 a Roma.\nStoria.\nL'Orchestra Sinfonica di Roma, diretta da Francesco La Vecchia, \u00e8 nata come un'orchestra sinfonica a gestione completamente privata, sostenuta unicamente dalla Fondazione Cassa di Risparmio di Roma.\nA pochi giorni dalla sua nascita, l'orchestra ha ricevuto l'invito da parte del Presidente della Repubblica per la realizzazione del Concerto di Capodanno, tenutosi alla sua presenza la notte del 31 dicembre in Piazza del Quirinale e trasmesso in diretta da Rai Uno.\nL'orchestra ha realizzato le prime due Stagioni al Teatro Argentina di Roma, poi al Teatro Sistina e a partire dalla quarta Stagione ha acquisito lo storico Auditorium di Via della Conciliazione proponendo in 8 anni oltre 700 concerti con circa 400 programmi diversi.\nNel 2014 ha annunciato la cessazione delle attivit\u00e0 a causa della volont\u00e0 espressa dalla Fondazione Roma di non finanziare ulteriormente il progetto.\nAttivit\u00e0.\nHanno collaborato con l'orchestra cori, solisti e direttori fra i pi\u00f9 importanti del mondo: Coro del Teatro alla Scala di Milano, London Symphony Chorus, Coro Filarmonico di Praga, Coro del Teatro Regio di Parma, Vincenzo La Scola, Angela Gheorghiu, Daniela Dess\u00ec, Fabio Armiliato, Juan Pons, Ambrogio Maestri, Paul Badura-Skoda, Jean Yves Thibaudet, Krzystof Penderecki, Bruno Canino, Alessandro Carbonare, Mischa Maisky, Igor Oistrakh, Gerhard Oppitz, Shlomo Mintz, Nelson Freire, Aldo Ciccolini, Julian Rachlin, Boris Belkin e molti altri.\nHa prodotto circa 30 CD, in proprio o in collaborazione con le etichette Naxos e Brilliant Classics, prevalentemente dedicati al repertorio sinfonico di autori italiani.\nL'Orchestra Sinfonica di Roma ha pianificato una serie di interventi di divulgazione portando la musica sinfonica nei licei romani, negli ospedali, nelle universit\u00e0, nei centri culturali e nelle basiliche: in poco pi\u00f9 di tre anni sono stati eseguiti per questo programma oltre 200 concerti. Fin dalla prima Stagione l'orchestra \u00e8 stata impegnata nella realizzazione di un festival in Piazza del Campidoglio a Roma. Nell'ultima edizione il festival \u00e8 stato realizzato nella Basilica di Massenzio.\nHa effettuato varie tourn\u00e9e all'estero a San Pietroburgo, Bruxelles, Madrid, a Belgrado, in Brasile, alla Cadogan Hall di Londra, Atene, Pechino, Shanghai, Cracovia, Ludwigshafen, Berlino e Vienna."}
{"id": "710970", "revid": "36426", "url": "https://it.wikipedia.org/wiki?curid=710970", "title": "Notre Dame du Haute", "text": ""}
{"id": "710982", "revid": "1305772", "url": "https://it.wikipedia.org/wiki?curid=710982", "title": "The One (Backstreet Boys)", "text": "The One \u00e8 un brano musicale dei Backstreet Boys, pubblicato il 16 maggio 2000 come quarto ed ultimo singolo dell'album \"Millennium\". La canzone fu scritta da Max Martin e da Brian Littrell.\nIn un'intervista del 2005 su The View, il gruppo afferm\u00f2 che \"The One\" in realt\u00e0 non doveva essere il quarto singolo dell'album; il gruppo infatti aveva lanciato un sondaggio su Total Request Live, chiedendo ai fan di scegliere il prossimo singolo da estrarre, e dopo che Nick Carter stesso vot\u00f2 per \"The One\", tutte le sue fan seguirono la sua scelta. Il resto del gruppo preferiva invece il brano \"Don't Want You Back\". Il brano fu usato come sigla d'apertura dell'anime \"Hanada Shonen-shi\".\nVideo.\nIl video fu diretto da Chris Hafner e Kevin Richardson nell'aprile del 2000. Si apre con una dedica ai fans, tecnici, musicisti e ballerini che i BSB ringraziano per averli accompagnati durante il 1999 ed il 2000, gli anni del successo planetario di \"Millennium\" e del tour mondiale \"Into the Millennium Tour\". Viene poi mostrato in time-lapse l'allestimento del palco per la tappa del tour presso il Bankers Life Fieldhouse, un palazzetto della pallacanestro il cui campo venne smontato per la costruzione del palco. Per tutta la durata della canzone, il video mostra spezzoni video delle performance e del backstage del tour mentre in sottofondo si odono le urla del pubblico, aggiunte per dare risalto alle immagini delle esibizioni live. Si conclude con il rimontaggio, sempre in time-lapse, del campo da pallacanestro dopo la fine del concerto."}
{"id": "711007", "revid": "34222", "url": "https://it.wikipedia.org/wiki?curid=711007", "title": "Diu vi salvi Regina", "text": ""}
{"id": "711020", "revid": "767487", "url": "https://it.wikipedia.org/wiki?curid=711020", "title": "ECW Extreme Music", "text": "ECW Extreme Music \u00e8 un album pubblicato dalla federazione ECW nel 1998."}
{"id": "711021", "revid": "73997", "url": "https://it.wikipedia.org/wiki?curid=711021", "title": "ECW Extreme music", "text": ""}
{"id": "711026", "revid": "2013281", "url": "https://it.wikipedia.org/wiki?curid=711026", "title": "Pensiero politico di Vincenzo Gioberti", "text": "Il contesto politico italiano \u00e8 nel pieno del movimento mazziniano; la \"Giovine Italia\" poneva in secondo piano la fede e quei conformismi politici di ossequio nei confronti del papato, inoltre l'attivismo insurrezionale si traduceva in un vano sacrificio di giovani vite. Tutto ci\u00f2 trova di fronte l'opposizione del ceto cattolico-liberale, che vede in Gioberti una propria rappresentazione politica.\nNe \"Il primato morale e civile degli Italiani\" Vincenzo Gioberti rivela il suo pensiero politico basato su un progetto riformistico, moderato facente leva sugli antichi valori cristiani, che a suo giudizio hanno da sempre accomunato tutti gli italiani, il cui obiettivo era la creazione di una federazione nazionale dei vari stati della penisola sotto la presidenza del papa. Occorreva creare un movimento d'opinione che utilizzasse la forza del cattolicesimo e dei principi, per poi tradursi politicamente in un partito cattolico italiano, nazionale e moderno.\nL'opera ebbe un grande successo e da essa nacque il cosiddetto partito neoguelfo che ispirer\u00e0 poi la partecipazione di vari stati italiani alla prima guerra di indipendenza.\nIl neoguelfismo apparve come un mito di straordinaria, anche se effimera, efficacia. In effetti l'opera era manchevole almeno sotto due aspetti: in primo luogo trascurava il fatto che il futuro presidente della lega avrebbe dovuto essere l'allora papa Gregorio XVI, pontefice reazionario, l'autore dell'enciclica \"Mirari vos\" con la quale veniva condannata ogni forma di pensiero liberale; in secondo luogo, Gioberti sembrava non considerare che dalla lega sarebbe rimasto fuori il Lombardo-Veneto, sotto la dominazione austriaca.\nL'opera venne attaccata da destra dai gesuiti e da sinistra dai mazziniani repubblicani che lo accusarono di clericalismo. \nPer rispondere a questa accuse Gioberti scrive \"I prolegomeni del Primato\", opera pubblicata postuma a Bruxelles nel 1865, dove innanzitutto chiarisce che \"Il primato [...] aveva la funzione di propagandare il progetto federativo e che quello che importava era la lega [...] chiunque ne fosse poi il presidente, o il papa o il re di Sardegna\". \nGioberti dunque \u00e8 amareggiato dalle reazioni acutamente critiche che gli sono mosse dagli stessi ambienti ecclesiastici. Il fulcro del suo pensiero politico dunque sposta il baricentro sulla \"pubblica opinione come regina del mondo\": inevitabile il riferimento alla classe borghese, classe sociale non pi\u00f9 soltanto dirigente bens\u00ec anche dominante, l'unica realt\u00e0 in grado di sopravvivere al mito del proletariato e all'aristocrazia reazionaria.\nMa chi avrebbe dovuto realizzare la lega? Secondo Gioberti sar\u00e0 la forza dell'opinione pubblica che \u00e8 incarnata dalla borghesia, \"ceto dialettico\", per sua natura tendente alla moderazione e capace di assorbire \"gli opposti estremismi\" del \"patriziato e della plebe\", per cui la borghesia \u00e8 destinata a divenire \"ceto universale unico\". Questa spinta in avanti del pensiero giobertiano sar\u00e0 poi sociologicamente additata come nociva dal pensiero di Gaetano Mosca, che scorger\u00e0 nella borghesia l'espressione pi\u00f9 forte di \u00e9lite del XIX secolo.\nDa questo punto di vista Gioberti, a parere dello storico Giorgio Rumi, si rivela una sorta di profeta politico, \"\"se pensiamo alla scomparsa, ai nostri giorni, di quello che era il proletariato e a quella progressiva del sottoproletariato, di pasoliniana memoria, sostituito anch'esso dalla classe degli emarginati (gli immigrati, i nuovi poveri ecc.). Oggi in effetti constatiamo la presenza di un'unica grande classe borghese, dove le distinzioni sono ormai al suo interno: la grande, media e piccola borghesia\". (cfr. G.Rumi, Gioberti, Bologna 2000)\n\"La borghesia, dice Gioberti, non \u00e8 ne clericale n\u00e9 anticlericale ma laica e potr\u00e0 per\u00f2 realizzare il suo progetto, solo se sar\u00e0 in grado di fondare un moderno partito cattolico, un partito integralista, che assuma il Vangelo come suo programma politico. E ancora una volta Gioberti sembra profetizzare l'avvento di una futura Democrazia Cristiana che governer\u00e0 a lungo il nostro paese.\" (cfr. Francesco Traniello, Da Gioberti a Moro: percorsi di una cultura politica, Milano, 1990)"}
{"id": "711033", "revid": "125877229", "url": "https://it.wikipedia.org/wiki?curid=711033", "title": "Linea di Wallace", "text": "La linea di Wallace \u00e8 una linea immaginaria che separa la regione asiatica da quella relativa all'Oceania dal punto di vista biologico. La linea prende il nome dal naturalista gallese Alfred Russel Wallace, che per primo individu\u00f2 una discontinuit\u00e0 di tipo biologico tra gli arcipelaghi confinanti questa linea, durante i suoi viaggi nel XIX secolo nella regione.\nLa linea.\nWallace not\u00f2 l'esistenza di una discontinuit\u00e0 tra le specie animali a ovest e a est di questa linea; a ovest di questa le specie sono quelle comuni all'Asia, come elefanti, tigri, leopardi, rinoceronti e lemuri, a est si trovano invece quelle comuni alle isole dell'Oceania, come per esempio i marsupiali. La linea corre lungo l'arcipelago Malese, tra il Borneo e l'isola di Celebes, e nel breve tratto di mare tra le isole di Bali e Lombok (Stretto di Lombok) nell'arcipelago indonesiano delle Isole della Sonda. Max Weber spost\u00f2 a oriente la linea proposta da Wallace sulla base di considerazioni sulla flora e fauna trovata sulle isole; questa linea \u00e8 nota come Linea di Wallace-Weber.\nL'origine della diversa distribuzione di queste specie animali viene attribuita ai risultati migratori durante l'ultimo periodo glaciale, durante il quale l'abbassamento del livello marino permise la colonizzazione e una omogeneizzazione delle faune fra isole rese intercomunicanti con il continente asiatico e quello oceanico. La linea di Wallace si sviluppa lungo un tratto di mare di profondit\u00e0 tale da non essersi mai disseccato, nemmeno quando, durante l'ultima glaciazione, il livello delle acque si abbass\u00f2 di un centinaio di metri rispetto all'attuale, agendo da barriera permanente contro il mescolamento faunistico e conservando la biodiversit\u00e0 fra le due regioni. \nLa distanza tra Bali e Lombok \u00e8 minima, circa 35 chilometri. La distribuzione di molte specie di uccelli rispetta questa linea, tanto che alcuni di essi rifiutano addirittura di passare questo stretto di mare. Alcune specie di pipistrelli sono distribuiti a cavallo della linea, ma le specie che non volano di solito si trovano tutte da una parte o dall'altra di questa linea."}
{"id": "711035", "revid": "287204", "url": "https://it.wikipedia.org/wiki?curid=711035", "title": "Russula sanguinea", "text": "\"Russula sanguinea\" (Bull.) Fr. (1838).\nLa Russula sanguinea \u00e8 una delle russule pi\u00f9 comuni che \u00e8 possibile trovare nelle pinete. Si riconosce facilmente soprattutto per le lamelle decorrenti sul gambo. Come gran parte delle russule ha una grossa variabilit\u00e0 cromatica tanto che \u00e8 frequente incontrare esemplari fortemente decolorati, con gambo biancastro o giallognolo.\nDescrizione della specie.\nCappello.\n5-10 cm di diametro, prima convesso, poi appianato, leggermente depresso al centro, spesso umbonato-gibboso, carnoso, irregolare\nLamelle.\nMediamente fragili, fitte, spaziate negli esemplari vecchi, forcate, brevemente anastomizzate, adnate o decorrenti, di colore biancastro o crema chiaro, macchiate di giallo cromo al tocco, con il filo colorato di rosso vicino al margine del cappello, intercalate da poche lamellule di diversa lunghezza.\nGambo.\n5-8(10) x 1,5-2,5 cm, spesso eccentrico, cilindrico, attenuato alla base, molto fragile, pruinoso, finemente rugoso, biancastro, pi\u00f9 o meno intensamente colorato di rosso, alle volte un po' ingrigente con l'umidit\u00e0, superficie abbastanza sottile, pieno poi cavernoso in vecchiaia.\nCarne.\nBianca, soda, fragile, dura, rosa sotto la cuticola, macchiata di giallo al tocco.\nHabitat.\nFruttifica nei boschi di aghifoglia, soprattutto sotto pini di varie specie (Pino mugo, Pino silvestre, Abete rosso, Larice), dalla zona mediterranea alla zona subalpina, in estate ed autunno.\nCommestibilit\u00e0.\nVelenoso.\nEtimologia.\nDal latino \"sanguineus\" = di colore del sangue."}
{"id": "711038", "revid": "125203718", "url": "https://it.wikipedia.org/wiki?curid=711038", "title": "Francesco Colonnese", "text": "Caratteristiche tecniche.\nGiocatore.\nEra un difensore grintoso e forte fisicamente, adatto a marcare avversari veloci.\nCarriera.\nGiocatore.\nClub.\nDopo aver iniziato la sua scalata nelle giovanili dell'Avigliano e aver fatto esperienza nel (sua citt\u00e0 natale, nell'allora categoria C2), (C1) e (Serie B, con cui vince il 27 marzo 1993, nello stadio di Wembley, la Coppa Anglo-Italiana contro il ), nella stagione 1994-1995 approda in Serie A alla alla corte di Carlo Mazzone, dove gioca 5 gare. Nella stagione 1995-1996 viene acquistato dal , allora allenato da Vujadin Bo\u0161kov. Dopo poche partite si guadagna stabilmente la maglia da titolare e nella stagione successiva, con mister Luigi Simoni in panchina, sfiora la conquista della Coppa Italia, persa solo dopo i tempi supplementari contro il .\nA partire dalla stagione 1997-1998, seguendo l'allenatore Simoni, indossa la maglia dell', con cui vince la Coppa UEFA e ottiene un secondo posto in Serie A, contribuendo con ottime prestazioni a rendere la difesa nerazzurra la meno battuta del campionato. Dopo la sua miglior stagione lui e tutta la squadra subiscono un'inesorabile flessione culminata con l'esonero di Simoni e l'approdo in panchina di Mircea Lucescu. Nella stagione successiva, sotto la guida tecnica di Marcello Lippi non ricopre pi\u00f9 il ruolo di titolare e al termine della stagione viene ceduto alla .\nDal 2000 al 2004 milita nella squadra capitolina dove riesce a conquistare, seppur relegato a un ruolo da comprimario, una Coppa Italia e una Supercoppa italiana. Dal 2004 al 2006 \u00e8 infine al . La prima stagione termina con una sudata salvezza all'ultima giornata, sotto la guida tecnica di Simoni prima e Luigi De Canio poi; nella seconda stagione \u00e8 protagonista di una salvezza meno sofferta, alla quale contribuisce con il gol decisivo nel 2-3 all'Olimpico contro la .\nNazionale.\nCon la nazionale Under-21 vanta la vittoria dell'Europeo di categoria del 1994 sotto la guida di Cesare Maldini: l'Italia sconfisse in finale per 1-0 il Portogallo.\nAllenatore.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro. Il 28 settembre 2013 siede sulla panchina del in Serie B, in qualit\u00e0 di assistente di campo di Bortolo Mutti e successivamente di Michele Serena. Il 25 novembre 2015 diventa il nuovo vice allenatore del , seguendo anche in questo caso Mutti.\nDopo il ritiro.\n\u00c8 stato opinionista sportivo su varie emittenti, come Telecapri e Premium Calcio, e nella stagione 2014-2015 ha partecipato alla trasmissione \"90\u00ba minuto\" della Rai.\nStatistiche.\nPresenze e reti nei club.\n\"Statistiche aggiornate al termine della carriera da calciatore. \""}
{"id": "711039", "revid": "767487", "url": "https://it.wikipedia.org/wiki?curid=711039", "title": "Awaara", "text": "Awaara (traduzione letterale: \"Il vagabondo\") \u00e8 un film del 1951 diretto da Raj Kapoor, presentato in concorso al Festival di Cannes 1953.\nTrama.\nIl giudice Raghunath, credendo erroneamente che la moglie aspetti un figlio dal fuorilegge Jagga, la caccia di casa. La donna \u00e8 costretta a crescere il bambino in una condizione di povert\u00e0 e disagio sociale che lo portano a imboccare la strada del crimine. L'incontro di Raj con Rita, giovane avvocatessa, lo pone davanti alla possibilit\u00e0 di cambiare vita e riabilitare s\u00e9 stesso.\nIl tema principale del film ruota intorno al dilemma se l'essere malvagi sia un tratto ereditario o il risultato di una serie di ingiustizie ed esclusioni da parte della societ\u00e0. Molti sono gli elementi che hanno fatto di questo film uno dei classici della cinematografia in lingua hindi degli anni cinquanta, in primo luogo il tema che contesta un certo tipo di mentalit\u00e0 allora assai diffusa, secondo cui i figli ereditano le propensioni buone o cattive dei padri. Un altro elemento \u00e8 costituito dal successo ottenuto all'estero, particolarmente in Unione Sovietica. In alcuni paesi la canzone \"Awaara hoon\" (\"Sono un vagabondo\"), \u00e8 diventata una sorta di inno nazionale indiano non ufficiale. Ci sono state innovazioni nelle scenografie, molto sontuose ed elaborate, che contribuirono ad influenzare le ricche ambientazioni di molti film hindi realizzati in seguito. In questo film prese vita il personaggio del vagabondo, ispirato a Charlot, che trova completo sviluppo nel film \"Shree 420\" e che sarebbe stato un altro elemento ricorrente in alcuni film di Raj Kapoor."}
{"id": "711041", "revid": "287204", "url": "https://it.wikipedia.org/wiki?curid=711041", "title": "Moulmein", "text": "Moulmein (in birmano \u1031\u1019\u102c\u1039\u200c\u101c\u1019\u1039\u101b\u102f\u102d\u1004\u1039\u200c\u1019\u1039\u101b\u102f\u102d\u1037, detta anche Mawlamyine) \u00e8 una citt\u00e0 della Bassa Birmania, capoluogo dello Stato Mon, del quale \u00e8 la citt\u00e0 pi\u00f9 popolata. Si trova sulla costa del Tenasserim, affacciata sul mare delle Andamane.\nPopolazione.\nCon oltre 300.000 abitanti \u00e8 la terza citt\u00e0 pi\u00f9 popolata della Birmania. L'etnia maggioritaria \u00e8 quella dei mon, che sono il 75%, con minoranze bamar, anglo-birmane, karen, indiane e cinesi. Durante il periodo coloniale, Moulmein ospitava una folta comunit\u00e0 anglo-birmana, formata principalmente da operai delle piantagioni di caucci\u00f9, e il quartiere dove abitavano si chiamava \"Little England\". Questa comunit\u00e0 \u00e8 quasi scomparsa del tutto dopo l'indipendenza ottenuta dal paese, e molti dei suoi membri si son dovuti trasferire nel Regno Unito o in Australia.\nStoria.\nMoulmein divenne la prima capitale della Birmania Inglese dal 1827 al 1852. Fu ceduta all'Impero britannico con il trattato di Yandabo alla fine della prima guerra anglo-birmana assieme al Tenasserim e all'Arakan I colonizzatori trassero vantaggio dalle grandi quantit\u00e0 di teck che poterono esportare dal porto cittadino. Oggi Moulmein \u00e8 nota per i suoi frutti esotici e per la sua cucina, citata anche in un popolare detto birmano. Dal 2005, quando \u00e8 stato inaugurato il ponte Thanlwin che la collega a Mottama, le strade e la stazione ferroviaria della citt\u00e0 sono collegate con il nord del paese.\n\u00c8 nota anche per essere il luogo dove ha inizio il romanzo di Kipling \"La strada per Mandalay\". Di seguito le prime righe del libro:"}
{"id": "711042", "revid": "767487", "url": "https://it.wikipedia.org/wiki?curid=711042", "title": "Il bandito della Casbah", "text": "Il bandito della Casbah (\"P\u00e9p\u00e9 le Moko\") \u00e8 un film del 1937 diretto da Julien Duvivier, tratto da un romanzo di Ashelb\u00e9 (pseudonimo di Henri La Barthe).\nTrama.\nP\u00e9p\u00e9 le Moko \u00e8 un gangster a capo di una banda di malviventi di Parigi; per cercare di sfuggire alla polizia francese si rifugia assieme ai suoi compagni nella casba di Algeri, dove pu\u00f2 vivere al sicuro, grazie alla copertura degli abitanti del luogo e soprattutto di In\u00e8s, una ragazza follemente innamorata di lui. Ciononostante l'ispettore Slimane non gli d\u00e0 tregua e cerca in ogni modo di farlo uscire allo scoperto per arrestarlo.\nQuando conosce Gaby, giovane e sofisticata turista parigina, P\u00e9p\u00e9 se ne innamora perdutamente, scatenando la gelosia della sua amante In\u00e8s. L'ispettore Slimane segue attentamente gli sviluppi di questa storia, speculando sul fatto che condurr\u00e0 P\u00e9p\u00e9 a compiere un passo falso. In effetti, P\u00e9p\u00e9 verr\u00e0 catturato mentre tenta di abbandonare l'Algeria, imbarcandosi per la Francia con Gaby.\nDramma nel dramma, il bandito, vedendo allontanarsi la nave con l'amata a bordo, si suicida mentre la donna non si accorge di nulla.\nProduzione.\nIl film venne girato in esterni a S\u00e8te e a Marsiglia; per gli interni, furono utilizzati gli studi Path\u00e9 Cin\u00e9ma. Sarebbe stato infatti impossibile girare nei vicoli stretti della citt\u00e0 di Algeri, tanto che la protagonista Mireille Balin si era spesso lamentata di non aver potuto mettere piede nella citt\u00e0: nelle riprese in campo lungo, infatti, il suo personaggio veniva interpretato da una controfigura. Solo le riprese iniziali e alcune brevi sequenze sono riprese dal vivo.\nRemake e parodie.\nVisto il grande successo il film venne nuovamente distribuito in Francia nel 1940, 1953 e 1958.\nIl film francese, interpretato da Jean Gabin, \u00e8 stato riadattato due volte: la prima nel 1938, da John Cromwell, con il titolo di \"Un'americana nella Casbah\" (\"Algiers\"); la seconda nel 1948, da John Berry, con il titolo di \"Casbah\".\nDel 1949 \u00e8 la parodia \"Tot\u00f2 le Mok\u00f2\", di Carlo Ludovico Bragaglia, con Tot\u00f2 calato nei panni che furono di Gabin.\nIl personaggio interpretato da Charles Boyer nella prima versione americana fu di ispirazione per la creazione della simpatica moffetta Pep\u00e9 Le Pew apparsa per la prima volta nella serie Looney Tunes nel 1945."}
{"id": "711048", "revid": "212348", "url": "https://it.wikipedia.org/wiki?curid=711048", "title": "Classe Constitution refit", "text": ""}
{"id": "711051", "revid": "71433", "url": "https://it.wikipedia.org/wiki?curid=711051", "title": "SpongeBob SquarePants Movie Soundtrack", "text": "SpongeBob SquarePants Movie Soundtrack \u00e8 la colonna sonora del film \"Spongebob - Il film\" uscito nel 2004 sotto l'etichetta Sire Records/Warner Bros. Records.\nLa traccia principale \"SpongeBob Squarepants Theme\" \u00e8 cantata dalla cantante canadese Avril Lavigne. Esiste un video in cui si vede la giovane cantante mentre registra il pezzo, alternata a interviste e a spezzoni del film.\nIl pezzo \"Goofy Goober Rock\" \u00e8 inciso sulle note di \"I Wanna Rock\" dei Twisted Sister, celebre gruppo heavy metal anni '70 e '80.\nIl motivo \"Nouveary man\" si pu\u00f2 sentire anche nei titoli di testa dell'episodio \"Gara di lumache\"."}
{"id": "711054", "revid": "6923", "url": "https://it.wikipedia.org/wiki?curid=711054", "title": "It.arti.cartoni", "text": "it.arti.cartoni \u00e8 un newsgroup della gerarchia it.*, originariamente creato nel 1995 con il nome di \"it.spettacolo.cartoni\", e tuttora esistente. Esso ospita discussioni su tutto ci\u00f2 che riguarda il mondo dei cartoni animati e del cinema di animazione, in prevalenza - ma non soltanto - giapponesi.\nStoria.\nit.arti.cartoni (spesso abbreviato come \"IAC\") \u00e8 uno dei primi gruppi di discussione creati nella gerarchia Usenet italiana; la proposta fu presentata l'11 luglio 1995 per iniziativa di Andrea Controzzi e Andrea Sciab\u00e0, con il nome di \"it.spettacolo.cartoni\". Dopo alcuni mesi, nell'ambito di una riorganizzazione generale della gerarchia, il nome del gruppo fu modificato in quello definitivo.\nIn breve tempo, it.arti.cartoni divent\u00f2 un gruppo molto seguito, risultando spesso il pi\u00f9 trafficato gruppo del mese tra il 1996 e il 1998. Il gruppo fin\u00ec per concentrarsi soprattutto su anime e manga, che assorbono la maggior parte dell'attenzione degli appassionati, provocando la nascita di vari altri gruppi concentrati su singole serie di animazione o singoli autori. In seguito a divergenze di opinione sull'organizzazione delle discussioni, nacquero anche gruppi concorrenti ma differenti per approccio, come it.arti.cartoni.anime e it.arti.cartoni.animati.\nCol trascorrere del tempo, molti dei partecipanti originali persero interesse, e il traffico del gruppo cominci\u00f2 a declinare; esso continua tuttavia ad essere utilizzato ancora oggi.\nIncontri.\nIl gruppo, nella sua fase di maggiore attivit\u00e0, si caratterizz\u00f2 per l'organizzazione di numerosi raduni dal vivo, di norma a margine delle maggiori fiere italiane del settore, e in particolare di Lucca Comics; essi videro talvolta la partecipazione di autori, doppiatori ed addetti ai lavori del panorama nazionale, come Fabrizio Mazzotta, Michele Gelli e Simona Stanzani; si caratterizzarono per l'elevata partecipazione (da 100 persone in su). Dal gruppo nacque inoltre un frequentato canale IRC, sulla rete di server Azzurra, denominato \"#iac\".\nProgetti.\nit.arti.cartoni si distinse per il grande numero di progetti e attivit\u00e0 collaterali che vennero lanciate dai suoi partecipanti. Alcuni di questi progetti ebbero rilevanza ben al di fuori di Usenet, come il Progetto Prometeo, che raccolse e diffuse in formato MP3 le sigle italiane dei cartoni animati degli anni '70 e '80. Il server Kame dell'Universit\u00e0 di Milano e il Sito degli studenti del Politecnico di Torino divennero inoltre sede di altro materiale collezionato dal gruppo, come ampie raccolte di immagini di anime e manga. Dal newsgroup nacque inoltre l'ADAM Italia (Associazione Difesa Anime e Manga).\nUn'altra associazione attiva tuttora \u00e8 il gruppo delle \"Brigate Takahashi\", gruppo nato dalla passione di uno sparuto gruppo per i cartoni (prima) e per i manga (dopo) ispirati e nati dalla penna di Rumiko Takahashi (Lam\u00f9, Maison Ikkoku, Ranma \u00bd, Inuyasha). Il gruppo si \u00e8 successivamente evoluto ed espanso, e memorabili sono le discussioni (spesso litigi molto pesanti) nate col gruppo rivale, il GEDAM (Gruppo Eversivo Degli Antifan Maison (Ikkoku)).\nAttualmente il gruppo si tiene in contatto tramite Mailing-List, usata anche per organizzare manifestazioni private (quali cene a casa di membri), e pubbliche (quali il Rumicon).\nAltri progetti erano goliardici, come GNAGNA, un sistema di intelligenza artificiale che spesso inviava messaggi al gruppo.\nIl progetto che ha avuto maggior rilevanza esterna \u00e8 per\u00f2 \"Evanghelion\", il ridoppiaggio dei primi due episodi della serie Neon Genesis Evangelion, realizzato, dopo anni di progettazione e lavorazione, nel 2002.\nL'ultimo progetto in corso \u00e8 la creazione di un wiki chiamato wikIAC, una sorta di compendio della saggezza popolare sui cartoni animati e su chi li guarda."}
{"id": "711055", "revid": "767487", "url": "https://it.wikipedia.org/wiki?curid=711055", "title": "L'impazienza", "text": "L'impazienza \u00e8 il quarto cd degli Yo Yo Mundi, pubblicato nel 1999."}
{"id": "711058", "revid": "1543377", "url": "https://it.wikipedia.org/wiki?curid=711058", "title": "Battaglia di Caporetto (storiografia)", "text": "All'indomani della disastrosa ritirata e dello sbandamento dell'esercito italiano a Caporetto si discusse, come era gi\u00e0 accaduto per le pesanti sconfitte del 1866 a Custoza e a Lissa, se quello che era avvenuto fosse da addebitarsi a cause militari o politiche.\nCaporetto: sconfitta militare o politica?\nQuesta volta la sconfitta era stata cos\u00ec grave che ci si chiedeva se a Caporetto fosse venuta meno la saldezza e coesione della giovane nazione italiana.\nIl primo comunicato di Cadorna al governo, bollettino che in seguito fu modificato ed attenuato dall'intervento della censura, dichiarava che \u00abLa mancata resistenza di reparti della II Armata vilmente ritiratasi senza combattere o ignominiosamente arresisi al nemico, ha permesso alle forze armate austro-germaniche di rompere la nostra ala sinistra sulla fronte giulia\u00bb. Successivamente lo stesso generale per\u00f2 affermava che \u00abL'esercito cede, vinto, non dal nemico esterno, ma dal nemico interno\u00bb, volendo in questo modo attribuire la disfatta alle mancanze morali e politiche dell'intera nazione.\nSuperato lo stupore e lo sconforto generati dalla sconfitta, si cominci\u00f2 ad affermare che le cause del disastro andassero ricercate nei gravi errori strategici militari che la commissione d'inchiesta, costituita dopo la guerra, mise in luce a carico dei vari Cadorna, Porro, Capello, Badoglio ecc., senza per\u00f2 accusarli direttamente, lasciando cos\u00ec tutt'intero il dilemma della Caporetto cedimento politico o militare.\nLa storiografia divisa ideologicamente.\nNella produzione storiografica seguente i fatti di Caporetto, si vennero formando due interpretazioni che risentivano fortemente dell'ambiente politico in cui si sviluppavano: sotto il regime fascista, che aveva promosso ad alte cariche Badoglio e Cadorna, si avanzarono tesi che mettevano in evidenza i \"meriti\" dei comandi militari, addossando tutte le responsabilit\u00e0 ai nemici politici socialisti, cattolici e giolittiani.\nSaranno gli stessi storici fascisti che, nel periodo della Repubblica di Sal\u00f2 (1945) con il passaggio dell'esercito e di Badoglio nelle file degli alleati anglo-americani, rividero le tesi precedenti cominciando a mettere il risalto gli errori militari che avevano causato Caporetto.\nAntonio Gramsci nei suoi \"Quaderni del carcere\" riflettendo su Caporetto rifiutava l'interpretazione che lo riduceva a puro fatto militare ma poich\u00e9 \u00abogni fatto militare \u00e8 anche un fatto politico e sociale\u00bb Caporetto era l'anticipazione di quella crisi profonda dello stato liberale che avrebbe portato agli avvenimenti insurrezionali del biennio rosso: lo sfogo sociale irrefrenabile di una rivoluzione mancata. I governi liberali sconteranno l'errore politico di non aver capito la necessit\u00e0 di \u00abinserire il popolo nel quadro statale n\u00e9 ci riuscirono\u00bb e al posto della rivoluzione proletaria, tanto temuta, si ritroveranno con la \"rivoluzione fascista\".\nDopo l'instaurazione della Repubblica parlamentare italiana nel dopoguerra, la storiografia liberale con documenti incontrovertibili ha definitivamente messo in evidenza le responsabilit\u00e0 degli alti comandi militari ma nel contempo ha rivalutato l'azione militare di Cadorna pur sfrondandola dalla retorica fascista, negando nel contempo la teoria della rivoluzione fallita di Caporetto.\nIn definitiva la maggior parte dei giudizi, militari e storici, sugli eventi dell\u2019autunno 1917, si dividono in due filoni principali. Il primo lega la rottura del fronte a Tolmino-Plezzo e la conseguente ritirata sul Piave in un unico nesso, costituente la cosiddetta disfatta di Caporetto. Il secondo, con una visione globale degli eventi e delle loro conseguenze, considera la rottura del fronte, la ritirata e la successiva vittoriosa battaglia d\u2019arresto sulla linea Grappa-Piave come un unico ciclo operativo. \u00ab\"Laddove la vittoria riportata sulla linea Grappa_Piave, costitu\u00ec non solamente la conclusione dell\u2019offensiva austro-tedesca, ma addirittura il fallimento del programma degli Imperi Centrali di raggiungere la fine vittoriosa dell\u2019intero conflitto, fatta apparire prossima dalla rivoluzione bolscevica (7 novembre) e dall\u2019armistizio di Brest-Litovsk (15 dicembre)\u00bb\"\nLa storiografia militare: le tattiche tedesche.\nLo studio strategico della battaglia di Caporetto fu approfondito sin dalla commissione d'inchiesta dell'immediato dopoguerra, con tutti i gi\u00e0 ricordati limiti del caso.\nMolto meno praticata in Italia fu l'analisi tattica e tattico-strategica della sconfitta, n\u00e9 furono studiate adeguatamente le fonti nemiche, ovvero non le ragioni della sconfitta italiana, ma quelle della vittoria nemica.\nViceversa lo studio del \"caso Caporetto\" fu molto praticato, sia a livello strategico, che a livello tattico, dalla storiografia militare dello stato maggiore tedesco tra le due guerre. Caporetto, assieme ad altri celebri sfondamenti in Romania, sul Baltico e nelle Fiandre all'inizio del 1918, rappresenta una delle sperimentazioni delle tattiche (e delle strategie) di assalto e infiltrazione tedesche, replicate, copiate e migliorate poi da francesi, americani e forze del Commonwealth (in particolare canadesi e neozelandesi) negli ultimi mesi di guerra.\nIn particolar modo uno dei manuali per l'addestramento tattico dei sottotenenti e tenenti tedeschi alla fine degli anni trenta era basato sulle memorie di guerra di Erwin Rommel, all'epoca insegnante presso alcune accademie militari di fanteria, in cui Caporetto (e le battaglie sul fronte romeno) hanno una grande importanza proprio come casi tipici di assalto infiltrante. Rommel si era particolarmente distinto in questa campagna, sia nella fase di sfondamento (nella zona di monte Cucco) che nello sfruttamento del successo (fino a Longarone), i suoi ricordi sono solo una (anche se particolarmente famosa) delle innumerevoli memorie sistematizzate storiograficamente a scopo didattico o storico da parte degli ufficiali e degli storici militari tedeschi.\nL'opinione di Rommel \u00e8 quindi significativa, e conferma il cattivo rendimento delle truppe italiane, offrendo delle ipotesi interpretative per questo fatto. Riferendosi al grande successo con cui le sue truppe, subito dopo lo sfondamento, riuscirono a conquistare la seconda e la terza linea italiana, facendo un enorme numero di prigionieri, conclude: \"Incomprensibile fu soprattutto il comportamento del primo reggimento della brigata Salerno sul Mrzil Vrh. La catastrofe era dovuta in questo caso al disorientamento e alla totale mancanza d'iniziativa. La massa (dei soldati), costituitasi in consiglio di guerra, min\u00f2 l'autorit\u00e0 dei comandanti. Sarebbe bastata una sola mitragliatrice azionata da ufficiali per salvare forse la situazione (si riferisce ad un combattimento in cui con meno di una compagnia, ed in verit\u00e0 usando solo una squadra d'assalto, riusc\u00ec a catturare un intero reggimento) o per assicurare almeno un'onorevole fine al reggimento. (\u2026) Durante i combattimenti che ebbero luogo dal 24 al 26 ottobre 1917, vari reggimenti italiani giudicarono la situazione come disperata e rinunziarono anzi tempo alla lotta quando si videro attaccati sul fianco o addirittura alle spalle. I comandanti italiani mancarono di fermezza. Non erano abituati alla nostra tattica offensiva molto agile e per di pi\u00f9 non avevano abbastanza saldamente in mano i loro soldati. A questo bisogna aggiungere che la guerra contro la Germania non era popolare.\" (op. cit. p.\u00a0358) Rommel prosegue affermando che la reazione dei reparti italiani era molto differenziata, mentre alcuni battaglioni e reggimenti si arrendevano in massa, altri combattevano o si ritiravano di buon ordine.\nRommel, e concordemente con lui molti ufficiali tedeschi, attribuirono la sconfitta italiana sia a fattori morali-politici (la poca popolarit\u00e0 della guerra, la truppa indisciplinata, la stanchezza dei soldati dopo 12 offensive sanguinose), sia pi\u00f9 strettamente militari: l'attacco a sorpresa, le nuove tattiche, l'uso sagace delle mitragliatrici leggere e dell'artiglieria, gli attacchi aggiranti come norma tattica inaspettata, la capacit\u00e0 di utilizzare piccoli distaccamenti in funzione offensiva, il superiore addestramento, l'abilit\u00e0 delle proprie truppe e in particolar modo dei propri sottufficiali, il grande spirito di corpo e l'aggressivit\u00e0 delle divisioni d'\u00e9lite impiegate per lo sfondamento.\nQueste posizioni sono rientrate nella storiografia militare italiana molto successivamente, in particolar modo grazie a Fabio Mini e alle sue riflessioni sulla non linearit\u00e0 delle tattiche tedesche in quell'occasione, e sull'innovativit\u00e0 tattica delle formazioni tedesche. Insomma non va capito solo perch\u00e9 \"i nostri\" si batterono cos\u00ec male, ma anche perch\u00e9 \"il nemico\" si batte cos\u00ec bene. In particolare Mini, nella curatela dell'opera di Rommel, afferma \"Nel piccolo mondo della tattica Rommel ci offre una ulteriore prospettiva diversa. Ci descrive, mentre egli stesso se ne meraviglia, gli effetti della sorpresa, non tanto in termini strategici ma in termini di stupefazione degli uomini. Una condizione inaspettate e incredibile che blocca ogni iniziativa. L'incapacit\u00e0 di reagire che egli vede negli italiani (\u2026) che avvicina sorridendo con un fazzoletto al vento non \u00e8 paura, e neppure consapevolezza della propria inferiorit\u00e0 di fronte all'avversario, ma \u00e8 frutto della incapacit\u00e0 di concepire la novit\u00e0. Dal punto di vista tattico l'esercito italiano non si dimostra debole nel morale generale ma si dimostra, come tutti gli eserciti del mondo di quel tempo, incapace di concepire e gestire una cosa banale come l'inaspettato. La linearit\u00e0 delle difese e la ricerca costante della simmetria delle forze sono l'espressione di una concezione strategica forse comprensibile, ma che piano piano assorbe energia psichica, annebbia il cervello, distorce la realt\u00e0 e alla fine sottrae la capacit\u00e0 di reagire alla sorpresa e alla novit\u00e0. Un cambiamento di direzione d'attacco (\u2026) vale un crollo.\" (ibidem, p. 362).\nLa storiografia della \"rivoluzione fallita\".\nLa storiografia di questi ultimi anni con le opere di Giancarlo Lehner, di Mario Isnenghi e di Paul Fussell offre un'interpretazione che tiene conto degli aspetti militari della ritirata di Caporetto ma anche di quelli politici.\nIn particolare Mario Isnenghi ne \"I vinti di Caporetto nella letteratura di guerra\", pubblicata nel 1967, si rifaceva alle memorie degli ufficiali pi\u00f9 vicini alle truppe dove risuonava l'eco del sordo dissenso dei soldati. L'opera dello storico contestava lo \u00abschema patriottico della truppa convinta o al massimo \"rassegnata\", tipico tanto della propaganda fascista quanto della storiografia democratico-liberale erede dell'interventismo democratico\u00bb\nLehner evidenziava nelle sue opere le gravi inefficienze strategico militari dello Stato maggiore italiano, ma nello stesso tempo ricordava come sin dall'entrata in guerra vi fossero \u00abl'estrema disorganizzazione e l'intima debolezza\u00bb del nostro esercito, ma anche la corruzione negli ambienti militari e industriali che frodavano sulle forniture. \u00abTutte queste deficienze ed altre erano i sintomi di un male endemico che sarebbe scoppiato fragorosamente a Caporetto ma che non si esaurir\u00e0 in esso.\u00bb\nCaporetto quindi non fu soltanto una sconfitta militare, ma essa fu \u00abeffettivamente accompagnata da una sorta di sciopero, dall'insubordinazione generalizzata, dalla diserzione in massa, da un diffuso spirito di rivolta e di protesta\u2026 che avrebbe potuto trasformarsi in un'impresa rivoluzionaria di grande e sconvolgente portata\u00bb\nSignificative a questo proposito le lettere dal fronte spedite dai soldati alle loro famiglie; scrive uno di loro: \u00ab[\u2026] Vi voglio raccontare un pochino come me la passo io qui, come ci trattano al fronte. (\u2026) Si fa altro che maledire i nostri superiori (cos\u00ec si devono chiamare perch\u00e9 galonati) che vogliono tante mondizie, dico mondizie perch\u00e9 \u00e8 fuori di ogni imaginazione. (\u2026) Sino che eravano al masatoio cio\u00e8 in prima linea, in rischio di farci macelare ogni minuto, e ci trattavano un po' meglio (perch\u00e9 avevano paura pi\u00f9 di noi, e quando si fava per avanzare cridavano avanti, avanti altrimenti vi sparo.\u00bb\nLa protesta era stata alimentata nei mesi precedenti dal disfattismo, diffuso nel popolo e in alcuni reparti dei soldati dove agiva la propaganda dei gruppi massimalisti socialisti che glorificavano la rivoluzione bolscevica come esempio da seguire secondo gli appelli della Terza Internazionale ad una rivoluzione mondiale del proletariato, ma anche dal rifiuto della guerra dei cattolici che raccoglievano il messaggio pacifista del pontefice Benedetto XV.\nUn pacifismo diffuso in entrambi i fronti contrapposti che portava ad episodi come quello descritto da un fante italiano alla sua famiglia: \u00abOggi la S. festa di risurrezione ne cia portato, anche a noi poveri soldati al fronte alcune ore di quella Pace da tanto tempo sospirata (...) nemmeno un colpo di fucile si fa pi\u00f9 sentire. Delle bandieruole bianche sventolano dalla parte, del nemico, e dei gruppi si tacano del suo stelle, venindo verso di noi. Faciamo anche noi altrettanto, andiamo incontro a loro, li incontramo, ci diamo amichevolmente la mano scambiandosi dei zigareti e tabaco, e pane. Pasiamo alcune ore per il campo pasegiando asieme, che per noi era divenuto un paradiso terrestre. Mai ai che un colpo di canone tirato in aria da una parte e dellaltra, si fa sentire il segnale della separazione ci separamo mal volentieri perch\u00e9 sapevano che tornavamo nemici\".\nL'inerzia dei socialisti.\nSe la rivoluzione non scoppi\u00f2, secondo la moderna storiografia questo \u00e8 da addebitarsi ai timori dei dirigenti del partito socialista che sin dall'inizio della guerra avevano tenuto un atteggiamento ambiguo riguardo alla partecipazione delle masse operaie con la formula \u00abnon aderire n\u00e9 sabotare\u00bb e che ora si trovarono di fronte ad un evento che li sorprendeva e li impauriva: anzich\u00e9 approfittare delle possibilit\u00e0 rivoluzionarie di una massa di sbandati gi\u00e0 armati ed addestrati a combattere, che avevano bisogno solo di chi li organizzasse e guidasse, rivolsero appelli alla resistenza come fecero i dirigenti socialisti Turati e Treves. Turati dichiarava apertamente nel discorso alla Camera dei deputati del 22 dicembre 1917 \u00abche la disfatta fu l'effetto inevitabile di errori militari madornali ed imperdonabili e che i famosi sbandamenti furono l'effetto e non la causa\u00bb, ma insieme a Treves nell'articolo \"Proletariato e resistenza\" dichiaravano anche \u00abl'atroce dolore per il danno e il lutto e la ferma volont\u00e0 di combattere di resistere fino all'estremo\u00bb.\nTurati far\u00e0 sua l'espressione del capo del governo Vittorio Emanuele Orlando: \u00abAl Monte Grappa \u00e8 la patria\u00bb, dimostrando come le istanze nazionaliste, una delle cause della guerra, avevano fatto proseliti nell'internazionalismo socialista. Ma anche i cosiddetti massimalisti, pi\u00f9 vicini alle tesi leniniste della guerra imperialista come prodroma ad una rivoluzione proletaria, rimasero inerti non approfittando della situazione pre-rivoluzionaria.\nLa ripresa della guerra patriottica.\nCos\u00ec comandi militari e autorit\u00e0 civili poterono riprendere il controllo della situazione, anche ricorrendo a decine di esecuzioni sommarie in pochi giorni, sino alla ripresa della guerra \"nazionale e patriottica\" dove quegli stessi italiani \u00abstanchi, demoralizzati e mal comandati\u00bb respinsero oltre i confini quegli stessi austriaci che in pochi giorni erano avanzati sino al Piave.\nQuesto cambiamento del morale dei combattenti italiani non si spiegherebbe se non si considerasse che subito dopo Caporetto si decise di prendere celermente dei provvedimenti per migliorare le gravi condizioni materiali e morali dei soldati; si ricorse anche alla propaganda diffondendo giornali di trincea, con molte illustrazioni e caricature comprensibili da tutti, e alla istituzione di un ufficio di propaganda denominato Servizio P, con al suo interno ufficiali e intellettuali come lo storico Gioacchino Volpe o lo scrittore Giuseppe Prezzolini.\nLa guerra verr\u00e0 cos\u00ec giustificata ideologicamente per la necessit\u00e0 di stabilire un giusto ordine interno e internazionale senza trascurare di evidenziare i concreti vantaggi conseguiti da un'eventuale vittoria che avrebbe portato allo ristabilimento dei nostri confini \"naturali\".\nCaporetto nella letteratura.\nL'interpretazione di Caporetto come rivoluzione fallita si ritrova anche in Curzio Malaparte, il discusso scrittore che aveva aderito al fascismo sin dal 1920, che scrive: \u00abIl fenomeno di Caporetto, \u00e8 un fenomeno schiettamente sociale. \u00c8 una rivoluzione. \u00c8 la rivolta di una classe, cio\u00e8 della fanteria, di una mentalit\u00e0, di uno stato d'anime, contro un'altra classe, un'altra mentalit\u00e0, un altro stato d'animo. \u00c8 la rivolta della \"trincea\" contro i \"boschi\", retoricamente patriottici e umanitari. \u00c8 una forma di lotta di classe. C'era del sanculotto nel fante\u00bb.\nA distanza di molti anni da questo giudizio ne troviamo uno corrispondente in un'opera di Alessandro Baricco, \"Memoriale di Caporetto\", che rifacendosi agli studi storiografici di Mario Isnenghi sull'argomento e sui verbali dei tribunali militari prima e dopo la ritirata, ripropone l'interpretazione della sconfitta come una rivoluzione fallita dei soldati, \u00abQuel corteo di folli gonfio di rancore e liberato da qualsiasi disciplina\u00bb che nello stesso periodo in cui diveniva realt\u00e0 l'\"incubo bolscevico\" della rivoluzione russa, quegli \u00abstraccioni armati\u00bb avrebbero potuto sfogare la loro rabbia prima contro i comandanti e poi contro i borghesi che li avevano mandati a morire \u00abE invece marciarono mansueti\u00bb.\nDocumentazione fotografica.\nLa Battaglia di Caporetto, e la Prima Guerra Mondiale in genere, verranno inoltre documentata dall'opera fotografica di Giuseppe Pessina.\nBibliografia.\nTesti letterari.\nLa battaglia di Caporetto \u00e8 anche protagonista di diversi testi letterari, a carattere narrativo o pi\u00f9 spesso memoriale."}
{"id": "711065", "revid": "1318658", "url": "https://it.wikipedia.org/wiki?curid=711065", "title": "Bruno Murgia", "text": "Biografia.\nAttivit\u00e0 politica.\nConsigliere regionale della Sardegna.\nAlle elezioni regionali in Sardegna del 1999 viene eletto consigliere nelle liste di Alleanza Nazionale, in provincia di Nuoro.\nIl 6 giugno 2004 un ordigno \u00e8 esploso davanti al suo ufficio elettorale a Nuoro, causando lievi danni. L'attentato \u00e8 stato rivendicato dai Nuclei proletari per il comunismo.\n\u00c8 stato presidente provinciale di Alleanza Nazionale nella provincia di Nuoro.\nElezione a deputato.\nAlle elezioni politiche del 2006 viene eletto alla Camera dei Deputati, nella \"circoscrizione Sardegna\", nelle liste di Alleanza Nazionale.\nAlle elezioni politiche del 2008 viene confermato deputato, tra le file del Popolo della Libert\u00e0.\nAlle elezioni politiche del 2013 \u00e8 ricandidato alla Camera dei Deputati, nella \"circoscrizione Sardegna\", nelle liste del Popolo della Libert\u00e0 (in quinta posizione), risultando il secondo dei non eletti.\nIl 7 luglio 2016, in seguito alle dimissioni di Settimo Nizzi dalla carica di parlamentare (in quanto eletto Sindaco di Olbia), viene eletto deputato della XVII Legislatura.\nAlla Camera dei Deputati aderisce temporaneamente al Gruppo misto, per poi aderire ufficialmente il 29 dicembre 2016 a Fratelli d'Italia - Alleanza Nazionale. Fa parte della VII Commissione (Cultura e Istruzione) della Camera dei Deputati."}
{"id": "711066", "revid": "486946", "url": "https://it.wikipedia.org/wiki?curid=711066", "title": "Naram-Sin di Akkad", "text": ""}
{"id": "711068", "revid": "339392", "url": "https://it.wikipedia.org/wiki?curid=711068", "title": "Naram-sin di Akkad", "text": ""}
{"id": "711070", "revid": "256896", "url": "https://it.wikipedia.org/wiki?curid=711070", "title": "Stylephorus chordatus", "text": "Stylephorus chordatus, conosciuto anche come occhio tubo \u00e8 l'unico rappresentante della famiglia Stylephoridae.\nDistribuzione e habitat.\nQuesto pesce \u00e8 diffuso nelle profondit\u00e0 delle acque tropicali oceaniche atlantiche e del Pacifico.\nDescrizione.\nL'aspetto di questo pesce \u00e8 alquanto strano: il corpo \u00e8 sottile e nastriforme, compresso ai lati. La bocca \u00e8 larghissima, ripiegata verso l'alto. La testa \u00e8 appiattita verso il basso, con gli occhi tubolari sporgenti verso l'alto. Grandi le pinne pettorali, possiede due dorsali: la prima \u00e8 lunga e raggiata, la seconda piccola e arrotondata, verso la coda. Coda che \u00e8 formata da una pinna estensibile spinosa e da un sottile prolungamento del corpo, che compone oltre la met\u00e0 della lunghezza dell'esemplare adulto (28 cm). Assenti le pinne ventrali e l'anale.\nAlimentazione.\nSi nutre di copepodi."}
{"id": "711071", "revid": "1632387", "url": "https://it.wikipedia.org/wiki?curid=711071", "title": "Gorgonzola", "text": "Il gorgonzola (gorgonzoeula in lingua lombarda) \u00e8 un formaggio erborinato, prodotto in Italia dal latte intero di vacca. Si tratta di un formaggio DOP originario della provincia di Milano e le sue zone di produzioni storiche sono le province di Milano, Como, Pavia e Novara. Quest'ultima ne \u00e8 diventata nell'ultimo secolo la principale produttrice.\nIl gorgonzola prende il nome dalla omonima cittadina lombarda che gli ha dato i natali, nella quale si celebra ogni anno verso la fine di settembre la Sagra del Gorgonzola.\nCon forme, il Gorgonzola \u00e8 il secondo formaggio DOP al mondo per produzione, dopo il Grana Padano, ed \u00e8 il quinto formaggio italiano pi\u00f9 esportato al mondo con tonnellate.\nStoria.\nNon si conosce con esattezza il periodo della nascita di questo formaggio. Da alcune fonti viene datato all'anno 879, anche se sembra non contenesse venature colorate prima dell'XI secolo. Molte pi\u00f9 tracce storiche se ne hanno a partire del XV secolo nella cittadina di Gorgonzola, nei pressi di Milano. Narra infatti la leggenda che un mandriano, arrivato a Gorgonzola, lasci\u00f2 in un recipiente del latte cagliato; in una sosta successiva, essendo sprovvisto degli utensili necessari per la lavorazione del latte, aggiunse alla prima cagliata un'altra cagliata. Dopo diversi giorni si accorse di aver ottenuto un formaggio con delle venature verdi molto appetitoso per la mescolanza della cagliata fredda della sera con la cagliata tiepida del mattino. Oggi con le nuove tecniche di fabbricazione si ottiene un prodotto igienicamente molto pi\u00f9 valido. Nell'Ottocento la produzione di questo formaggio crebbe sensibilmente ed esso venne esportato, oltre che in altri territori italiani, anche in Inghilterra.\nNel 1996, il formaggio gorgonzola \u00e8 stato riconosciuto dalla Comunit\u00e0 Europea e registrato nella lista dei prodotti DOP con Reg. Cee n\u00b0 1107/96. La forma, del peso di 12\u00a0kg circa, riporta su entrambe le facce il marchio di origine e viene avvolta in fogli di alluminio riportanti il contrassegno caratteristico della denominazione protetta \"gorgonzola\"\nZone di produzione.\nIl gorgonzola \u00e8 prodotto in Italia in Lombardia e Piemonte, precisamente nelle province di Bergamo, Brescia, Biella, Como, Cremona, Cuneo, Lecco, Lodi, Milano, Monza-Brianza, Novara, Pavia, Varese, Verbania-Cusio-Ossola, Vercelli ed alcuni comuni dell'Alessandrino.\nIl formaggio gorgonzola DOP per essere definito come tale, deve rispettare il disciplinare di produzione; lo stesso prevede che per la sua produzione si utilizzi unicamente latte vaccino pastorizzato, quindi l'utilizzo di latte di pecora o capra o bufala non \u00e8 consentito. Non pu\u00f2 nemmeno fregiarsi del nome di gorgonzola un prodotto caseario composto da gorgonzola e altri ingredienti aggiuntivi non previsti dal disciplinare (ad esempio: mascarpone, peperoncino, zafferano, ecc.).\nNel passato il comune di Gorgonzola ha perso una causa con il consorzio di tutela del Gorgonzola DOP: il motivo era il tentativo di mettere in commercio (durante la fiera annuale) un \"gorgonzola\" De.co e quindi prodotto nel territorio comunale, consistente in uno stracchino erborinato a latte crudo misto (vaccino-caprino). Pertanto, l'unico formaggio la cui denominazione pu\u00f2 contenere il nome Gorgonzola \u00e8 unicamente il gorgonzola DOP, etichettato e certificato come tale.\nTipologia.\n\u00c8 un formaggio a pasta cruda, a latte pastorizzato, grasso, di colore bianco paglierino, le cui screziature verdi sono dovute al processo di erborinatura, cio\u00e8 alla formazione di muffe dovute all'aggiunta di spore di penicillium al latte (per lo pi\u00f9 colture selezionate a livello industriale). La crosta non \u00e8 edibile.\nNe esistono due tipi principali, sebbene da disciplinare chiamati allo stesso modo, essenzialmente diversi:\nLa dizione \"naturale\" che qualche volta si legge associata alla versione piccante non \u00e8 prevista dal disciplinare; anche l'antico procedimento \"a due paste\", ormai raro, per ottenere la versione piccante, non \u00e8 contemplato nella DOP.\nProcesso di produzione.\nIl latte vaccino \u00e8 intero e pastorizzato.\nDal punto di vista del processo produttivo il gorgonzola non si distacca dal metodo di ottenimento di uno stracchino (quale \u00e8 il gorgonzola). Le peculiarit\u00e0 sono:\nLa differenza sostanziale tra la versione dolce e quella piccante, nel processo produttivo, sta nel fatto che il piccante ha stagionatura maggiore di 50 giorni (che \u00e8 quella per il dolce) ovvero almeno 80 giorni, sebbene vi siano affinatori che producono gorgonzola piccante \"riserva\" con stagionature di addirittura 10-12 mesi. Per il piccante si utilizzano combinazioni di penicillium specifici.\nDa notare che per il gorgonzola moderno i ceppi di penicillium sono di tipo selezionato e aggiunto (nel latte); nel secoli scorsi le muffe erano invece quelle derivate dall'ambiente di stagionatura (grotte in primis) che \u00e8 la situazione attuale di altri formaggi ad erborinatura naturale ovvero con muffe non aggiunte (standard/industriali o locali che siano).\nCucina.\nOltre che essere consumato da solo o spalmato su una fetta di pane, il gorgonzola \u00e8 ingrediente di molti piatti della cucina lombardo/piemontese, dal risotto alla pasta alle scaloppine, spesso abbinato con altri formaggi meno piccanti ma pi\u00f9 consistenti. \u00c8 ingrediente praticamente fondamentale della \"pasta ai quattro formaggi\", sia nella versione \"alla bava\" sia quella gratinata (compresa quella fatta con il riso). Gli altri tre formaggi (o pi\u00f9, in realt\u00e0) variano molto da ricetta a ricetta: uno di essi \u00e8 necessariamente il parmigiano, grana o lodigiano grattugiati. Gli altri due sono generalmente formaggi dolci e fondenti, come la fontina o il valtellina, ma anche non italiani come l'emmentaler. Ancora, due classici abbinamenti del gorgonzola crudo, spesso combinati, sono con il mascarpone e le noci.\n Una classica associazione culinaria, soprattutto in uso nella provincia di Bergamo e nella Provincia di Brescia, \u00e8 rappresentata da polenta e gorgonzola, da abbinarsi al Moscato di Scanzo (vino rosso moscato prodotto nell'omonimo comune di Scanzorosciate nella provincia di Bergamo).\nPer l'ottimale conservazione del gorgonzola \u00e8 sufficiente asportare la crosta ed avvolgere la fetta in foglio di alluminio, riponendola in una confezione salvafreschezza. Per grosse quantit\u00e0 invece, tagliato a fette sottili e avvolto sempre in fogli di alluminio, lo si ripone nel congelatore scongelando, volta per volta, la fetta da consumare entro breve tempo."}
{"id": "711077", "revid": "102674987", "url": "https://it.wikipedia.org/wiki?curid=711077", "title": "Gorgonzola (disambigua)", "text": ""}
{"id": "711080", "revid": "640389", "url": "https://it.wikipedia.org/wiki?curid=711080", "title": "Falange Espa\u00f1ola de las Juntas de Ofensiva Nacional Sindicalista", "text": "La Falange Espa\u00f1ola de las JONS fu un movimento politico di ispirazione fascista fondato nella Spagna della Seconda repubblica da Jos\u00e9 Antonio Primo de Rivera nel 1933 come \"Falange Espa\u00f1ola\". Unitasi nel 1934 con le JONS, nel 1937, in piena guerra civile fusosi per volont\u00e0 esplicita di Francisco Franco con i carlisti della Comuni\u00f3n Tradicionalista, diede vita a un altro partito (\"Falange Espa\u00f1ola Tradicionalista y de las Juntas de Ofensiva Nacional Sindicalista\", abbr. \"FET y de las JONS\", sciolto nel 1977), in cui confluirono le forze legate ai vecchi valori monarchici, clericali e conservatori. Il generale Franco ne assurse a leader indiscusso e nel 1939, divenne il partito unico franchista (\"Movimiento Nacional\"), fino alla caduta del Franchismo.\nStoria.\nLa \"Falange Espa\u00f1ola\".\nIl 29 ottobre 1933 Jos\u00e9 Antonio Primo de Rivera, al Teatro de la Comedia di Madrid fond\u00f2 la Falange Espa\u00f1ola (FE), che prese il nome dall'antica formazione militare dell'esercito di Filippo II di Macedonia. Una formazione che ripudiava il liberalismo ed il capitalismo, propagandando l'instaurazione di un nuovo Stato che eliminasse le speculazioni economiche del sistema vigente mediante un forte dirigismo nazionale e la collaborazione di classe.\nForti critiche nei confronti di Jean-Jacques Rousseau da cui discenderebbero come figlio legittimo il capitalismo moderno e come figlio degenere il populismo marxista.\nIl 19 novembre 1933 Primo de Rivera fu l'unico eletto alle Cortes Generales nelle file della \"Falange Espa\u00f1ola\" alla sua prima prova elettorale. Nel 1934 sorsero i primi gruppi falangisti a , Siviglia, Cadice, Barcellona e Palma di Maiorca composti principalmente da studenti universitari e in misura minore da operai provenienti dal sindacalismo anarchico. La sede centrale fu posta a Madrid. Il partito, pur molto piccolo, divenne ben presto uno dei principali avversari delle sinistre. Gi\u00e0 il 2 novembre a Daimiel la Falange ebbe il suo primo caduto, Jos\u00e9 Ruiz de la Hermosa, ucciso con una coltellata alcuni giorni dopo aver partecipato al comizio del teatro \"La commedia\" di Madrid.\nI giovani falangisti sfidarono i socialisti spingendosi sempre pi\u00f9 nei quartieri popolari per vendere le copie del giornale di partito \"F.E.\" e negli accesi scontri che ne nacquero con gli operai caddero altri tre militanti\nLa fusione di \"FE\" con le \"Juntas de Ofensiva Nacional-Sindicalista\".\nIl 9 febbraio 1934 a Madrid lo studente falangista Mat\u00edas Montero fu ucciso da due militanti del \"Partido Socialista Obrero Espa\u00f1ol\" e, a seguito di questo omicidio, il 13 febbraio 1934 Primo de Rivera e Ramiro Ledesma Ramos, leader delle Juntas de Ofensiva Nacional-Sindicalista (JONS), si accordarono per fondere i due rispettivi movimenti: il movimento unificato assunse il nome di \"Falange Espa\u00f1ola de las Juntas de Ofensiva Nacional Sindicalista\" e fu inizialmente guidato in triumvirato da Jos\u00e9 Antonio Primo de Rivera, Ramiro Ledesma Ramos e Ruiz de Alda. Il nuovo movimento adott\u00f2 i simboli delle JONS, ovvero il giogo con le frecce e la bandiera rossa e nera\nIl movimento, che si definiva nazional-sindacalista, proponeva un programma di tipo rivoluzionario, in parte ispirato ai movimenti fascisti europei dell'epoca, che coniugava il rispetto dei tradizionali valori storici spagnoli con punti dottrinali fissati sulla giustizia sociale, con forte contestazione del capitalismo e del marxismo, contro l'individualismo e la lotta di classe, grazie soprattutto alle istanze portate in dote dalle JONS. \u00c8 presente quindi una politica sociale rivoluzionaria, caratterizzata dall'instaurazione di un ordinamento di tipo corporativo, dalla socializzazione dei mezzi di produzione e dal superamento della democrazia parlamentare a favore di nuovi strumenti di partecipazione popolare (democrazia organica). Viene inoltre promossa la nazionalizzazione delle banche e dei grandi servizi pubblici, pur riconoscendo la propriet\u00e0 privata.\nIn ottica pi\u00f9 ampia, Jos\u00e8 Antonio Primo De Rivera tendeva anche a un recupero spirituale dell'identit\u00e0 nazionale, dipingendo la nazione come un'essenza metafisica.\nIl nuovo raggruppamento fu presentato il 4 marzo del 1934 al Teatro Calderon di Valladolid, in conseguenza dell'accordo del precedente 13 febbraio tra Primo de Rivera e Ramiro Ledesma.\nI simboli del nuovo movimento furono la bandiera rossa e nera delle JONS ed il giogo con un fascio di cinque frecce, tradizionale emblema dei Re Cattolici.\nNell'ottobre del 1934 si tenne il primo Consiglio Nazionale a Madrid, nel quale Jos\u00e8 Antonio fu nominato capo unico e furono adottati la famosa \"Camisa Azul\", come uniforme, ed il saluto romano. Successivamente fu fondato \"Arriba Espana\" l'organo di stampa ufficiale del movimento.\nJos\u00e9 Antonio, figlio del generale Miguel Primo de Rivera y Orbaneja, dittatore dal 1923 al 1930, fu senza dubbio la figura pi\u00f9 importante della Falange di cui elabor\u00f2 la dottrina ed il programma politico.\nLa vittoria del Fronte popolare.\nNuove violenze si scatenarono nel paese, in parte dovute alle sinistre che in preda all'euforia della vittoria assaltarono le chiese, le propriet\u00e0 private dei benestanti e aggredirono i militanti della \"Falange Espa\u00f1ola\". In parte dagli operai che frustrati dalle lunghe attese per le riforme proclamarono scioperi che iniziarono a susseguirsi con maggiore violenza cos\u00ec come le richieste esagerate di aumenti salariali. Di suo la \"\"Falange Espa\u00f1ola\", temendo la repressione del governo, su ispirazione di Jos\u00e9 Antonio Primo de Rivera aveva provveduto ad \"organizzare l'apparato illegale del Movimento\". Scontri di piazza e attentati contro singole personalit\u00e0 politiche si susseguirono e non furono infrequenti scontri tra falangisti e anarchici del FAI, o tra anarchici e socialisti quando non si scontrarono direttamente le due opposte fazioni sindacali della Federazione Anarchista Iberica e della socialista Uni\u00f3n General de Trabajadores. \nInoltre vetture guidate da falangisti cominciarono a mostrarsi con le armi ostentate, molto spesso per\u00f2 si trattava in realt\u00e0 di militanti anarchici dei sindacati della Federazione Anarchista Iberica o della Confederaci\u00f3n Nacional del Trabajo passati alla Falange e interessati ad aumentare il caos costoro erano spregiativamente chiamati dai socialisti \"FAI-lange\". Le fortune politiche della Falange procedettero a fasi alterne fino alle elezioni del febbraio 1936 vinte dal Fronte Popolare; da quel momento i militanti del movimento crebbero costantemente, passando dai 40.000 del 1936 agli oltre 500.000 del 1939, alla fine della Guerra Civile. Il 14 marzo 1936 Jos\u00e9 Antonio fu arrestato dalla polizia politica dopo che la sua elezione nel distretto di Cuenca era stata invalidata per privarlo dell'immunit\u00e0 parlamentare. Insieme a lui fu arrestato anche Rafael S\u00e1nchez Mazas.\nFE durante la guerra civile.\nIl 18 luglio 1936 con il \"levantamiento\" (la rivolta) militare, guidato dai generali Francisco Franco, Emilio Mola e Jos\u00e9 Sanjurjo scoppi\u00f2 la guerra civile e la Falange partecip\u00f2 attivamente a fianco dei militari nel Bando nazionalista, insieme ai requet\u00e9 carlisti, alla Guerra Civile con suoi reparti militari, che costituivano in genere le truppe d'assalto delle divisioni nazionaliste.\nIl successivo 20 novembre, dopo un processo sommario di dubbia legalit\u00e0 tenutosi tra il 13 ed il 18, Jos\u00e8 Antonio de Rivera venne fucilato nel carcere di Alicante, dove era detenuto. La data del 20 novembre diverr\u00e0 poi una delle ricorrenze pi\u00f9 importanti del regime franchista.\nOn\u00e9simo Redondo Ortega era caduto in battaglia nei primi giorni dell\"'Alzamiento\" (il 24 luglio), e il 29 ottobre 1936 era stato fucilato dai repubblicani Ramiro Ledesma Ramos. Nei mesi successivi caddero anche tutti gli altri leader fondatori del movimento, nessuno dei quali sopravvisse alla guerra.\nL'unificazione dei movimenti nazionalisti nella FET.\nLa Falange rest\u00f2 cos\u00ec senza leader, e la debolezza politica dei nuovi dirigenti favor\u00ec il decreto di unificazione del 19 aprile del 1937, con il quale Franco un\u00ec sotto il suo comando i movimenti nazionalisti, fondendo la Falange, la Comunit\u00e0 tradizionalista carlista, la CEDA, i monarchici di Renovaci\u00f3n Espa\u00f1ola e tutte le forze legate ai vecchi valori monarchici, clericali e nazionalisti nel nuovo Partito Unico, la \"Falange Espa\u00f1ola Tradicionalista y de las Juntas de Ofensiva Nacional Sindicalista\" (FET y de las JONS) di cui si autoproclam\u00f2 Capo Nazionale.\nSolo nel 1938 la maggior parte dei falangisti accett\u00f2 la confluenza nel \"Movimiento Unificado\" di Franco, mentre quelli che si opposero vennero arrestati e processati. Lo stesso capo della FE de las JONS Manuel Hedilla, che rifiutava di riconoscere l'autorit\u00e0 politica di Franco, fu addirittura arrestato e condannato a morte nel 1937 per tradimento e sostituito con Raimundo Fern\u00e1ndez-Cuesta. La condanna venne poi commutata, ma Hedilla rest\u00f2 in carcere fino al 1947. L'attivit\u00e0 politica dei pochi falangisti dissidenti continu\u00f2 nella clandestinit\u00e0 sino alla morte di Franco nel 1975.\nIl programma politico e sociale della Falange non fu mai realizzato, al di l\u00e0 del formale corporativismo, e dopo la fine degli anni quaranta, con la graduale emarginazione di Ram\u00f3n Serrano S\u00fa\u00f1er (cognato di Franco e ultimo leader dei falangisti), i suoi uomini non occuparono pi\u00f9 significative posizioni di potere e di governo.\nEredit\u00e0.\nPer tutto il corso del regime franchista, i seguaci di Hedilla si runirono nella \"Falange Spagnola Autentica\" che anim\u00f2 numerose strutture giovanili come i \"Circoli Dottrinali Jos\u00e9 Antonio\" e, almeno a partire dagli anni '60, il \"Fronte degli Studenti Sindacalisti\" nelle universit\u00e0. Fin dagli anni immediatamente successivi alla guerra civile, tent\u00f2 di costruire un'opposizione al \"Movimiento Nacional\".\nNel 1976, durante la Transizione spagnola, Raimundo Fern\u00e1ndez-Cuesta fond\u00f2 l'omonima \"Falange Espa\u00f1ola de las JONS\" con l'intento di ripresentare un progetto politico integralmente nazionalsindacalista nella Spagna democratica. Sin da allora, il partito concorre autonomamente a tutte le tornate elettorali iberiche, ma non \u00e8 mai riuscito a entrare nelle \"Cortes\"."}
{"id": "711086", "revid": "1305772", "url": "https://it.wikipedia.org/wiki?curid=711086", "title": "Petruccioli", "text": ""}
{"id": "711124", "revid": "599013", "url": "https://it.wikipedia.org/wiki?curid=711124", "title": "Provolone Valpadana", "text": "Il Provolone Valpadana \u00e8 un formaggio grasso DOP di latte vaccino a pasta filata e semidura.\nIl tipo pi\u00f9 classico \u00e8 quello cilindrico (a salame), solitamente piuttosto grosso; l'altra forma pi\u00f9 diffusa \u00e8 quella a melone allungato. Antica \u00e8 la forma a pera con testina. I pesi delle forme vanno, per il formaggio a breve stagionatura, da pochi etti a 10 chili; per quello che viene stagionato pi\u00f9 a lungo, da pochi chili ad oltre 100.\nStoria.\nIn origine \u00e8 una variante della provola originaria della Campania, che ha cominciato ad essere prodotta nella Pianura Padana a partire dagli ultimi decenni del XIX secolo.\nProcesso di produzione.\nIl punto di partenza \u00e8 il latte di vacche Frisona, allevate nella Pianura Padana.\nLa prima operazione del processo \u00e8 la produzione della cagliata: al latte crudo, riscaldato, vengono aggiunti, prima il cosiddetto \u201csieroinnesto\u201d (residuo, ricco di fermenti, della lavorazione del giorno prima) e poi il caglio (un coagulante naturale che pu\u00f2 essere di vitello o di agnello o capretto).\nLa cagliata viene rotta e sottoposta a cottura; ottenuta la pasta, che \u00e8 stata fatta maturare per favorire l'acidificazione naturale, viene quindi filata a macchina con un costante controllo. Le forme vengono poi modellate, mantenendo ben liscia la superficie esterna ed evitando che all'interno restino bolle d'aria, le quali ne danneggerebbero la qualit\u00e0.\nAppena pronte, le forme vengono immerse per alcune ore in acqua fredda, perch\u00e9 si rassodino. Seguono la salatura (immersione in salamoia) e la stagionatura in ambienti a umidit\u00e0 e temperatura controllate, nei quali i formaggi, opportunamente legati con corde speciali, vengono appesi in idonei telai.\nLa stagionatura, a seconda del tipo di Provolone Valpadana che si vuol ottenere, pu\u00f2 durare da un minimo di 10 giorni ad oltre un anno. Ne risultano delle forme dal colore paglierino e dalle linee arrotondate e morbide, bench\u00e9 di fogge diverse. Inoltre, il provolone \u00e8 di due tipi: dolce e piccante ; se vogliamo il piccante (si utilizza il caglio di capretto), la stagionatura deve essere di almeno sedici mesi, invece un provolone dolce deve avere una stagionatura ridotta, per\u00f2 di almeno 3 mesi. Alcuni producono anche la versione affumicata come la \"cugina\" scamorza."}
{"id": "711132", "revid": "508036", "url": "https://it.wikipedia.org/wiki?curid=711132", "title": "Fauno", "text": "Il Fauno \u00e8 una divinit\u00e0 della natura appartenente alla mitologia romana. Pi\u00f9 precisamente \u00e8 la divinit\u00e0 della campagna, dei greggi e dei boschi. Il suo aspetto \u00e8 dalla forma umana, ma con i piedi e le corna di capra. In epoca tarda fu fatto corrispondere, secondo l\"interpretatio romana\", al satiro della mitologia greca, bench\u00e9 quest'ultimo fosse pi\u00f9 strettamente legato al culto del dio Dioniso, Bacco per i Romani.\nIl mito del Fauno.\nFauno era il dio della campagna, dei pascoli e dell'agricoltura, contrapposto al dio dei boschi, Silvano. Era anche chiamato \"Luperco\", in qualit\u00e0 di difensore delle greggi e degli abitanti della campagna dagli assalti dei lupi e lupo egli stesso (\"Lupercus\" = \"lupus\" + \"hircus\").\nSi tratta di una delle pi\u00f9 antiche divinit\u00e0 italiche, nonch\u00e9 dell'istitutore dei Salii e dei Luperci, le due \"sodalitates\" dedicate al culto iniziatico di Marte. Aveva come passatempi cacciare e corteggiare le ninfe. Amava suonare il flauto ed era portatore di istinti sessuali. Il suo aspetto era dalle forme umane, ma con le gambe da capra e le corna sul capo.\nIn alcune versioni del mito, Fauno \u00e8 identificato con un antico re del Lazio, nipote di Saturno o di Marte, figlio di Pico e Canente o Pomona e, secondo l\"Eneide\", padre di Latino, il quale dopo la morte fu venerato, sia come protettore di raccolti e armenti (Inuus), sia per le sue facolt\u00e0 di oracolari (Fatuus). Secondo una versione latina, Fauno era figlio di Giove e della maga Circe. La sua sposa era Fauna, chiamata anche Fatua; in versioni tarde fu associato al dio greco Pan, oltre che al Satiro. Secondo dei miti romani, ripresi poi nell\"Eneide\" da Virgilio, Fauno era lo sposo di Marica, divinit\u00e0 delle acque, dalla quale ebbe Latino. Insieme a una ninfa siciliana avrebbe generato invece il bellissimo pastore Aci.\nPer altri sarebbe stato il terzo re preistorico dell'Italia e avrebbe introdotto nella penisola il culto della divinit\u00e0 e l'agricoltura. Dopo la morte gli vennero dedicati molti onori e venne venerato come dio dei boschi, protettore delle greggi e degli armenti. Secondo altre fonti, i Fauni sarebbero stati antichi pastori, abitanti, ai primordi del mondo, nel territorio sul quale verr\u00e0 fondata Roma.\nNell\"Eneide\" si fa riferimento anche a un Fauno omonimo del dio: \u00e8 il padre del giovane guerriero italico Tarquito, ucciso da Enea in combattimento. Tarquito risulta essere comunque un semidio, in quanto sua madre \u00e8 la ninfa Driope.\nIl culto.\nNelle comunit\u00e0 rurali, la sua festa (\"Faun\u00e0lia\"), ricorreva il 5 dicembre e veniva celebrata tra danze e processioni.\nL'unico tempio a lui dedicato in Roma, il Tempio di Fauno, si trovava sull'Isola Tiberina. \nNei pressi di un bosco situato nelle vicinanze della fontana Albunea, lungo il percorso tra Lavinium ed Albalonga, si trovava il celebre oracolo dedicato al dio Fauno, a cui si sarebbe rivolto il re Latino.\nIn onore del dio Fauno, protettore delle greggi e del bestiame dagli attacchi dei lupi, venivano celebrati i Lupercalia, feste purificatorie che consistevano nell'allontanare due gruppi di sacerdoti nelle foreste, truccati in modo spaventoso, cio\u00e8 vestiti con le pelli degli animali sacrificati. Probabilmente i Lupercalia erano associati al mito dei Silvani.\nSi pensa che tale rito avesse anche funzione iniziatica all'et\u00e0 adulta. Si teorizza anche che questa festa sia l'antenata dell'attuale san Valentino.\nEpoca medioevale.\nNei primi secoli dell'era cristiana, molte divinit\u00e0 pagane vennero demonizzate e i Fauni furono associati ai Satiri e ai Silvani. Furono poi associati al demonio Incubo. La figura del Fauno diverr\u00e0 in seguito quella del diavolo-tipo. Nello stesso periodo, per\u00f2, i Fauni vennero anche convertiti in esseri non malvagi, simili a elfi, folletti o goblin.\nEpoca moderna.\nNell'epoca moderna i Fauni sono stati spesso soggetto di dipinti ed opere d'arte, nonch\u00e9 sono presenti in libri, film e produzioni varie, essendo diventati anche figure ricorrenti del genere fantasy. Col tempo si \u00e8 voluto distinguere i Fauni dai Satiri, facendo dei primi dei caproni antropomorfi."}
{"id": "711133", "revid": "767487", "url": "https://it.wikipedia.org/wiki?curid=711133", "title": "Alla bellezza dei margini", "text": "Alla bellezza dei margini \u00e8 il sesto cd degli Yo Yo Mundi, pubblicato nel 2002."}
{"id": "711138", "revid": "125365000", "url": "https://it.wikipedia.org/wiki?curid=711138", "title": "Taleggio (formaggio)", "text": "Il Taleggio (Talegg in lingua lombarda) \u00e8 un formaggio italiano a denominazione di origine protetta (DOP), a pasta cruda di latte vaccino, molle e a crosta lavata.\nStoria.\nIl Taleggio (\"Talegg\" in lingua lombarda) prende il nome dall'omonima valle, situata nell'alto bergamasco. La produzione di questo formaggio nasce dall'esigenza degli abitanti della zona di conservare il latte eccedente il consumo diretto. Inizialmente il formaggio cos\u00ec prodotto veniva chiamato \"stracchino\" (\"strachin\" in lingua lombarda), nome che per secoli in Lombardia ha contraddistinto, pi\u00f9 che un determinato formaggio, in generale tutti i formaggi molli a forma quadrata. Il termine deriva dall'espressione lombarda \"strach\", che significa stanco, e si riferisce al fatto che il formaggio veniva fatto (e da alcuni viene fatto tuttora) col latte della mungitura serale, quando le mucche giungevano alla stalla \"stanche\" dopo essere state a pascolare tutto il giorno.\nIl nome \"Taleggio\" risale invece ai primi del Novecento, quando i casari della valle omonima sentirono la necessit\u00e0 di distinguere i loro formaggi da quelli provenienti da altre zone. Pare soprattutto sotto la spinta di Amilcare Arrigoni, che nativo di Olda in Val Taleggio emigr\u00f2 e fece fortuna in Francia nel campo della ristorazione, tornato in Italia all'inizio del secolo, si adoper\u00f2 per rivitalizzare la sua valle iniziando appunto dal Taleggio. \u00c8 l'inizio del percorso che ha portato questa specialit\u00e0 al riconoscimento della Denominazione di Origine (D.O.) nel 1988, cui \u00e8 seguita nel 1996 la Denominazione di origine protetta (D.O.P.).\nAttualmente la produzione, che \u00e8 stata per secoli esclusivamente montana, si \u00e8 estesa progressivamente nella Pianura Padana, dove numerosi caseifici hanno conciliato i metodi tradizionali con le innovazioni tecnologiche.\nL'incarico di vigilanza sulla commercializzazione del Taleggio \u00e8 affidato, dal 1981, al Consorzio di Tutela del formaggio Taleggio (CTT). Nato nel 1979 come Ente senza scopo di lucro, il Consorzio ha come obiettivi la tutela, il miglioramento qualitativo e la promozione del formaggio Taleggio, e agisce attraverso:\nI caseifici associati al Consorzio effettuano la marchiatura di ciascuna forma conforme ai requisiti specificati nel disciplinare di produzione. Il marchio \u00e8 formato da 4 cerchi disposti in forma quadrata. Nei primi tre, in senso orario a partire da quello in alto a sinistra, \u00e8 inserita la lettera \"T\" maiuscola; nel quarto, in basso a sinistra, \u00e8 inserito il numero di identificazione del produttore concessionario del marchio. Sugli incarti del formaggio commercializzato \u00e8 presente il marchio a quadrifoglio, con la sigla CTT, sotto la quale \u00e8 eventualmente riportato il numero identificativo del produttore.\nDenominazione d'origine.\nIl Taleggio \u00e8 un formaggio a denominazione d'origine protetta (DOP): come tale pu\u00f2 essere prodotto e stagionato unicamente in Lombardia, nelle province di Bergamo, Brescia, Como, Cremona, Lecco, Lodi, Milano, Pavia; in Piemonte nella provincia di Novara; in Veneto, nella provincia di Treviso. Anche il latte utilizzato per la produzione deve provenire da vacche allevate nelle province citate.\nIl procedimento di produzione prevede diverse fasi:\nCaratteristiche principali.\nIl taleggio \u00e8 un formaggio a crosta lavata, di consistenza molle.\nSecondo il disciplinare di produzione il taleggio deve rispondere ai seguenti requisiti:"}
{"id": "711140", "revid": "767487", "url": "https://it.wikipedia.org/wiki?curid=711140", "title": "Prendimi e portami via", "text": "Prendimi e portami via \u00e8 un film drammatico italiano del 2003, diretto da Tonino Zangardi. Gli interpreti principali sono Valeria Golino e Rodolfo Lagan\u00e0."}
{"id": "711146", "revid": "599013", "url": "https://it.wikipedia.org/wiki?curid=711146", "title": "Valtellina Casera", "text": "Il Valtellina Casera \u00e8 un formaggio a Denominazione di Origine Protetta (DOP) che ha ottenuto il riconoscimento in sede europea con il regolamento (CE) n. 1263/1996. \u00c8 un formaggio semigrasso, a pasta semicotta e semidura, prodotto lavorando il latte vaccino proveniente esclusivamente dagli allevamenti della provincia di Sondrio che viene parzialmente scremato prima di essere lavorato nei caseifici locali. Il sapore del Valtellina Casera giovane si sposa con il grano saraceno per dar vita ai piatti della tradizione valtellinese, i pizzoccheri e gli sciatt. Con il prolungarsi della stagionatura, il sapore si fa pi\u00f9 ricco con note di frutta secca e profumi di foraggi affienati\nStoria.\nLe sue origini risalgono al 1500 quando nelle latterie turnarie e sociali di paese diffuse nel territorio della provincia di Sondrio pi\u00f9 allevatori univano il loro latte per effettuare una lavorazione collettiva costituendo una forma di risparmio e dando inizio alla produzione di un formaggio semigrasso che sarebbe poi diventato il Valtellina Casera DOP. Questo formaggio, un tempo prodotto solo d'inverno e in primavera \u00e8 attualmente prodotto nell'intero arco dell'anno. \nIl sistema stagionale di allevamento adottato sin dall'antichit\u00e0 nelle regioni alpine, prevedeva in base all'andamento stagionale, il progressivo spostamento del bestiame dai prati di fondovalle, che venivano sfruttati nella stagione fredda con l'utilizzo delle scorte di fieno, verso i pascoli d'alta quota.\nQueste modalit\u00e0 hanno dato origine alla produzione alternata di diversi tipi di formaggio: \nun formaggio grasso d'alpe dell'estate e in inverno un formaggio semigrasso di latteria.\nNel dialetto valtellinese il termine cas\u00e8ra indica la latteria dove si lavorano i formaggi e il burro, oltre che la cantina dove i formaggi vengono lasciati a stagionare.\nTradizionalmente il latte della sera era messo a riposare in locali freschi e scremato il mattino successivo. Il latte della mungitura mattutina veniva poi aggiunto, intero, a quello pi\u00f9 magro della sera e insieme venivano trasformati in Valtellina Casera. In questo modo era possibile produrre al contempo un formaggio relativamente ricco e un alimento estremamente pregiato come il burro, per lo pi\u00f9 destinato alla vendita come il formaggio grasso, per ricavare il denaro necessario all'acquisto di prodotti altrimenti non disponibili.\nZona di produzione.\nIl Valtellina Casera \u00e8 prodotto con latte vaccino proveniente dagli allevamenti della provincia di Sondrio che viene lavorato nei caseifici dislocati sul territorio.\nProcesso di produzione.\nL'alimentazione delle bovine da cui deriva il latte deve essere costituita prevalentemente da foraggio proveniente dall'area di produzione.\nIl latte di due o pi\u00f9 mungiture viene parzialmente scremato (per affioramento o con centrifuga) prima di essere sottoposto a coagulazione, ottenuta con l'uso di caglio di vitello. La rottura del coagulo avviene fino a quando i grumi hanno la grandezza di chicchi di mais e la successiva cottura ad una temperatura compresa tra i 40 e i 45\u00a0\u00b0C. Una volta estratta, la pasta viene posta nelle apposite fascere marchianti che riportano, ripetuta pi\u00f9 volte, la scritta Valtellina Casera preceduta da una forma di formaggio stilizzata.\nSeguono la salatura (a secco o in salamoia) e la stagionatura che avviene nelle tradizionali \u201ccasere\u201d o in adeguate strutture (ad una temperatura di 6-13\u00a0\u00b0C e umidit\u00e0 relativa non inferiore all'80%) e che si protrae per almeno 70 giorni.\nIdentificazione.\nEsiste un duplice sistema di marchiatura a garanzia del consumatore:\nEntrambi i marchi sono sullo scalzo della forma. Sulle forme intere pu\u00f2 essere apposto, su una delle due facce, un disco cartaceo. Le forme sono successivamente inserite nel circuito commerciale. Il prodotto \u00e8 commercializzato in forme intere o a porzioni, fresco o stagionato.\nDenominazione di Origine Protetta.\nIl Valtellina Casera \u00e8 stato riconosciuto denominazione d'origine con il Decreto Ministeriale del 19 aprile 1995 e DOP in sede europea con il regolamento (CE) n. 1263/1996. \nAlla tutela del Valtellina Casera DOP provvede un Consorzio che rappresenta anche il Bitto DOP.\nIl Consorzio di Tutela dei Formaggi Valtellina Casera e Bitto (C.T.C.B.) \u00e8 stato fondato nell'ottobre 1995 per difendere l'unicit\u00e0 dei formaggi DOP tutelandoli da qualsiasi imitazione e per promuoverli sul mercato nazionale e internazionale\nIl Consorzio, inoltre, assicura ai produttori assistenza tecnica ed esercita un'attenta vigilanza sulla produzione e il commercio dei formaggi a marchio DOP della Valtellina, garantendo ai consumatori la qualit\u00e0 e la provenienza."}
{"id": "711148", "revid": "287204", "url": "https://it.wikipedia.org/wiki?curid=711148", "title": "Quaedypre", "text": ""}
{"id": "711154", "revid": "125749540", "url": "https://it.wikipedia.org/wiki?curid=711154", "title": "Canale Villoresi", "text": "Il canale Villoresi (in lombardo \"Canal Vilores\" o, localmente, \"Rongion\" \u2013 \"roggione\") \u00e8 un importante canale d'irrigazione ideato dall'ingegnere lombardo Eugenio Villoresi da cui prese il nome.\nDescrizione.\nHa origine dal fiume Ticino, dalla diga del Pan Perduto in localit\u00e0 Maddalena, frazione di Somma Lombardo, e sfocia nel fiume Adda o, alternativamente, nel Naviglio della Martesana nei pressi di Cassano d'Adda al termine di un percorso lungo che lo qualifica come il secondo corso d'acqua artificiale pi\u00f9 lungo d'Italia, dopo il canale Emiliano Romagnolo.\nIl canale, che si sviluppa orizzontalmente da ovest verso est, nell'alta pianura di Milano, \u00e8 situato a nord del naviglio Martesana e fu completato nel 1890, in un'epoca successiva a quella del meno imponente naviglio della Martesana (che ebbe nome dal Contado attraversato, \"Navilio nostro de Martexana\") terminato nel suo primo tratto (dall'Adda alla Cassina de' Pomm dove incontrava il Seveso) nel 1471. Nel suo percorso il canale interseca, sovrapassando e talvolta cedendo loro parte delle sue acque, i numerosi corsi d'acqua minori della zona a nord di Milano. Essi sono il torrente Arno o Arnetta, il fiume Olona, il torrente Bozzente, il torrente Lura, il torrente Guisa, il torrente Nirone, il torrente Cisnara, il torrente Lombra, il torrente Garbogera, il fiume Seveso, il fiume Lambro, il torrente Molgora, il torrente Trobbia, il rio Vallone ed il naviglio della Martesana. Dal Seveso all'Adda lambisce i comuni che fanno da confine sud della Brianza. A Monza il canale d\u00e0 il nome all'omonimo Parco creato nel luglio 2010, oltre che al Parco del Grugnotorto-Villoresi tra i comuni di Paderno Dugnano, Nova milanese, Muggi\u00f2 e Cinisello Balsamo.\nSul canale Villoresi ha competenza il Consorzio di bonifica Est Ticino Villoresi.\nStoria.\n\u00c8 il 1862 quando Eugenio Villoresi inizia la progettazione del canale chiamato a risolvere l\u2019annosa questione dell\u2019irrigazione della cosiddetta Pianura asciutta. Dopo numerose difficolt\u00e0 sar\u00e0 per l'impegno del figlio Luigi che port\u00f2 avanti la volont\u00e0 postuma del padre che il canale pot\u00e9 finalmente essere realizzato con la Societ\u00e0 Italiana per Condotte d'Acqua che subentr\u00f2 agli eredi Villoresi.\nI lavori di realizzazione vennero intrapresi dalla Condotte d'Acqua, gli scavi cominciarono nel gennaio del 1882; il 28 aprile 1884 fu inaugurato il primo tratto di 45 chilometri; vennero ultimati nel 1888. In una mappa della provincia di Milano risalente al 1886 \u00e8 indicato il tratto in costruzione tra Nova Milanese e il fiume Adda, ma secondo un tracciato diverso da quello odierno: il canale avrebbe attraversato il Regio Parco, scorrendo poi sul limitare dei comuni di La Santa, Concorezzo, Burago di Molgora, Cavenago di Brianza, Trezzano Rosa e Grezzago, per poi sfociare nell'Adda presso Concesa. Il tracciato fu poi spostato gradualmente pi\u00f9 a sud. Nonostante l'irrigazione fosse lo scopo principale dell'opera, la costruzione di alcune conche di navigazione lo rese parzialmente accessibile ai barconi per il trasporto di sabbia.\nIl canale si estende per 86 km e irriga un bacino di 85.000 ettari attraverso 120 bocche e rami secondari, estesi per circa 130 km, che diventano 1400 se si considerano anche i canali di terza grandezza.\nLe acque del canale Villoresi sono state impiegate per alimentare lo specchio acqueo e le fontane della Lake Arena durante l'Expo del 2015.\nParco sovracomunale del Villoresi.\nNegli ultimi anni \u00e8 in progetto e parzialmente in corso di attuazione una sorta di parco sovracomunale ad indirizzo agricolo e naturalistico, lungo le rive del canale, contornate da boschi e campi coltivati. Lo scopo del parco sar\u00e0 quello di preservare flora, fauna ed attivit\u00e0 agricole dipendenti dal corso d'acqua artificiale.\nL'intero corso del canale, con poche brevi interruzioni, \u00e8 affiancato da una pista ciclabile, che rappresenta la spina dorsale dell'intera cintura di verde che attraversa da ovest ad est la Citt\u00e0 metropolitana di Milano e la provincia di Monza e della Brianza.\nIl parco \u00e8 inoltre attraversato dalla Ciclovia Olona Lura, un itinerario ad anello di 165km in grado di connettersi ad altri 6 parchi locali lungo il fiume Olona ed il torrente Lura.\nComuni attraversati.\nPartendo dal comune di Somma Lombardo, attraversa il territorio di 3 comuni della provincia di Varese e 24 comuni localizzati a nord del capoluogo lombardo e facenti parte della citt\u00e0 metropolitana di Milano e della provincia di Monza e della Brianza, oltre alla stessa citt\u00e0 di Monza. Il canale, progettato e realizzato in tempi in cui alla navigazione interna si contrapponeva la pi\u00f9 rapida strada ferrata, rimane l'ultima grande realizzazione idraulica lombarda.\n\"confine Provincia di Varese - Citt\u00e0 metropolitana di Milano\" \n\"confine Citt\u00e0 metropolitana di Milano - Provincia di Monza e della Brianza\" \n\"confine Provincia di Monza e della Brianza - Citt\u00e0 metropolitana di Milano\" \n\"confine Citt\u00e0 metropolitana di Milano - Provincia di Monza e della Brianza\" \n\"confine Provincia di Monza e della Brianza - Citt\u00e0 metropolitana di Milano\" \n\"confine Citt\u00e0 metropolitana di Milano - Provincia di Monza e della Brianza\"\n\"confine Provincia di Monza e della Brianza -\" Citt\u00e0 metropolitana di Milano \nPopolazione ittica.\nIl canale Villoresi ha una ricchissima fauna ittica: scardole, persici reali, triotti, alborelle, barbi italici, tinche, carpe, lucci, lucioperca, cavedani, pesci gatto, cagnette e ghiozzi padani, che penetrano dal fiume Ticino.\nOgni anno, durante i periodi autunnali e invernali di asciutta del canale Villoresi, avviene una raccolta preventiva delle specie ittiche rimaste intrappolate nel canale che non potrebbero altrimenti sopravvivere."}
{"id": "711155", "revid": "287204", "url": "https://it.wikipedia.org/wiki?curid=711155", "title": "H\u014dry\u016b-ji", "text": " \u00e8 un complesso templare buddista della citt\u00e0 di Ikaruga-no-Sato, vicino a Nara, in Giappone.\nGli edifici pi\u00f9 antichi (il kond\u014d, la pagoda a 5 piani e la porta centrale) risalgono al periodo Asuka e sono considerati le pi\u00f9 antiche costruzioni in legno esistenti al mondo.\nIl tempio \u00e8 uno dei pi\u00f9 importanti centri del buddhismo di scuola Hoss\u014d in Giappone.\nStoria del tempio.\nSecondo i testi antichi, l'imperatore Y\u014dmei, molto malato, fece il voto di erigere un tempio, in cui avrebbe fatto mettere una statua di Buddha, per ottenere la guarigione. Avvi\u00f2 quindi l'edificazione del tempio nel 587, ma poco dopo mor\u00ec, senza aver potuto compiere il proprio voto; l'imperatrice Suiko ed il suo reggente, il principe Sh\u014dtoku, nel 607 completarono la costruzione del complesso templare chiamato \"Ikaruga\" (dal nome del luogo ove sorgeva) o \"H\u014dry\u016b-ji\" (letteralmente \u00abTempio della Legge Fiorente\u00bb), secondo le intenzioni dell'imperatore.\nSeppure un grave incendio, nel 670, avrebbe distrutto gran parte degli edifici, il complesso templare pu\u00f2 vantare 14 secoli di ininterrotta osservanza della tradizione.\nSono sopravvissuti nella forma originaria del periodo Asuka la pagoda a 5 piani avente funzione di reliquiario, il Kondo o \"sala d'oro\" che sorge a fianco della pagoda, il portale interno meridionale e una parte del corridoio che circoscrive il recinto interno.\nLa ricostruzione di quanto distrutto dall'incendio fu completata nel 711 con l'installazione dei due ni\u014d a guardia dell'ingresso al tempio.\nNel 1993, \u00e8 stato il primo sito giapponese ad essere riconosciuto patrimonio mondiale dell'umanit\u00e0.\nOggetti d'arte.\nIl tempio contiene un gran numero di oggetti di grande valore, affreschi, statue e altri oggetti d'arte che rivelano influenze cinesi, coreane e indiane.\nUno dei pi\u00f9 importanti tesori conservati nel tempio \u00e8 una triade di Shaka (il Buddha storico) con due bodhisattva ai fianchi posti centralmente nella \"Sala d'oro\" sotto un grande baldacchino dorato e traforato. Sempre nella medesima sala \u00e8 posto lo Yakushi, statua in bronzo dorato la cui fusione sembra risalga al 607. "}
{"id": "711157", "revid": "1543377", "url": "https://it.wikipedia.org/wiki?curid=711157", "title": "Calazio", "text": "Il calazio (dal greco \"khalazion\" che significa \"piccolo chicco di grandine\") \u00e8 una cisti, precisamente un lipogranuloma, localizzata nella palpebra e dovuta all'infiammazione cronica della ghiandola di Meibomio a causa dell'ostruzione del dotto escretore della stessa. Il calazio si viene a formare con gradualit\u00e0 nel giro di poche settimane, localizzato nel mezzo della palpebra e spesso non doloroso. In alcuni casi la ghiandola che viene ad ostruirsi pu\u00f2 essere la ghiandola di Zeis.\nUn orzaiolo e una cellulite localizzata spesso possono apparire molto simili. Tuttavia un orzaiolo di solito compare in modo pi\u00f9 improvviso, \u00e8 estremamente doloroso e si verifica sul bordo della palpebra. Anche un processo di cellulite si caratterizza per l'intenso dolore. In genere il trattamento \u00e8 basato inizialmente sull'applicazione di impacchi caldi. Se questo approccio \u00e8 poco efficace, \u00e8 possibile provare a iniettare steroidi nella lesione. Se il calazio \u00e8 di grandi dimensioni, spesso il medico ne consiglia l'incisione e il drenaggio. La condizione \u00e8 relativamente comune, ma la sua esatta frequenza \u00e8 sconosciuta.\nCause.\nIl calazio tende ad associarsi ad ogni disturbo che favorisce il blocco dei dotti delle ghiandole di Meibomio e di Zeiss, pertanto alla blefarite cronica, all'acne rosacea, alla dermatite seborroica, al tracoma, a infezioni virali della palpebra, a traumi o interventi chirurgici delle palpebre e a iperlipidemia. Pi\u00f9 raramente pu\u00f2 associarsi a tubercolosi o carcinoma squamocellulare o carcinoma microcistico. Se un calazio tende a ripresentarsi in una persona anziana, \u00e8 necessario considerare queste ultime condizioni. Nei bambini una recidiva di calazio tende invece ad associarsi ad una congiuntivite virale.\nEpidemiologia.\nIl calazio \u00e8 un disturbo comune le cui esatte incidenza e prevalenza non sono note. Il disturbo si verifica in tutte le fasce di et\u00e0 ed \u00e8 pi\u00f9 comune nella popolazione adulta, in particolare nella fascia di et\u00e0 compresa tra 30 e 50 anni, presumibilmente perch\u00e9 gli alti livelli di ormoni androgeni comportano un'aumentata viscosit\u00e0 del sebo. Il calazio non \u00e8 comune nell'anziano e nei bambini, tuttavia casi si verificano anche in queste fasce di et\u00e0.\nPatogenesi.\nQuesta ostruzione pu\u00f2 derivare, in soggetti predisposti, proprio dalla secrezione di una ghiandola sebacea, in genere la ghiandola di Meibomio che \u00e8 preposta alla produzione dello strato oleoso delle lacrime. Il calazio si forma quando i prodotti di degradazione lipidica, secrezioni sebacee ritenute ed enzimi batterici, penetrano nel tessuto circostante e provocano una risposta infiammatoria granulomatosa. Il calazio pu\u00f2 insorgere come cronicizzazione di un orzaiolo.\nClinica.\nSegni e sintomi.\nIl calazio si presenta come un rigonfiamento all'interno o sul bordo della palpebra, ha una presentazione meno acuta rispetto all'orzaiolo e generalmente \u00e8 indolore. La congiuntiva pu\u00f2 apparire iperemica (arrossata). La palpazione della palpebra pu\u00f2 evocare dolore. In alcune circostanze si pu\u00f2 formare una crosta sul bordo esterno del rigonfiamento provocando dei piccoli fastidi all'occhio a causa dello sfregamento.\nDiagnosi.\nLa diagnosi \u00e8 clinica e si basa sulla raccolta anamnestica e sull'esame obiettivo. Non sono normalmente necessari ulteriori esami di laboratorio o strumentali.\nDiagnosi differenziale.\nA differenza di un orzaiolo, che \u00e8 un'infiammazione acuta, il calazio risulta meno doloroso e solitamente regredisce spontaneamente nel giro di 15-20 giorni o, in casi pi\u00f9 gravi, pu\u00f2 scomparire completamente dopo mesi.\nComplicanze.\nUn calazio di grosse dimensioni pu\u00f2 provocare astigmatismo e dolore all'occhio a causa della pressione sulla cornea.\nTrattamento.\nL'applicazione di un collirio od un unguento antibiotico, per esempio a base di cloramfenicolo o acido fusidico, \u00e8 spesso il primo approccio medico nel sospetto di un processo infettivo locale, ma risulta spesso di scarso valore nel trattamento di un calazio. Comunque il processo tende a scomparire autonomamente e senza ulteriori trattamenti nel giro di pochi mesi. Praticamente tutti i calazi si riassorbono entro due anni. Nel calazio in fase iniziale la guarigione pu\u00f2 essere facilitata applicando bende tiepide all'occhio interessato per circa 15 minuti 4 volte al giorno. Il contemporaneo massaggio della cute sovrastante il calazio aiuta la regressione spontanea, promuovendo il drenaggio e la guarigione ammorbidendo le secrezioni sebacee che occludono il condotto e favorendo la liberazione del dotto escretore. Questi semplici accorgimenti favoriscono la regressione dell'infiammazione della Ghiandola di Meibomio. \u00c8 sempre importante che il/la paziente eviti di toccare/spremere la cisti con le dita delle mani scarsamente pulite per evitare infezione.\nSe il calazio continua ad ingrandirsi o non riesce a stabilizzarsi entro poche settimane/mesi di trattamento, le lesioni pi\u00f9 piccole possono essere iniettate con una sostanza corticosteroide, ad esempio triamcinolone. Le lesioni di dimensioni maggiori possono invece essere rimosse chirurgicamente utilizzando l'anestesia locale. L'intervento di rimozione \u00e8 fatto preferibilmente con accesso sotto la palpebra, per evitare una poco estetica cicatrice sulla pelle. Tuttavia se il calazio si trova direttamente sotto il tessuto pi\u00f9 superficiale della palpebra, \u00e8 consigliabile l'asportazione dall'alto in quanto pi\u00f9 rispettosa dell'integrit\u00e0 palpebrale. Se l'intervento non \u00e8 troppo demolitivo la cute palpebrale di solito va incontro a pronta e completa guarigione, spesso senza lasciare alcuna cicatrice visibile.&lt;ref name=\"Gerstenkorn/Hagelkorn\"&gt;&lt;/ref&gt; A seconda della struttura del calazio, la procedura di escissione varia: mentre il materiale meno viscoso pu\u00f2 essere facilmente rimosso con un'invasione minima, semplicemente perforando il calazio ed esercitando una pressione sul tessuto circostante, il materiale pi\u00f9 organizzato e perci\u00f2 pi\u00f9 indurito richiede di solito un'incisione pi\u00f9 ampia, attraverso cui si pu\u00f2 successivamente raschiare il contenuto. L'escissione di un calazio di grosse dimensioni pu\u00f2 causare ematomi visibili intorno alla palpebra, che in genere si riassorbono nell'arco di tre o quattro giorni; l'edema che spesso vi si associa pu\u00f2 invece persistere pi\u00f9 a lungo.\nL'escissione del calazio \u00e8 un trattamento ambulatoriale e normalmente non richiede pi\u00f9 di quindici minuti. Tuttavia, a causa dei rischi di infezione e di gravi danni alla palpebra, questa procedura dovrebbe essere eseguita solo da un medico esperto o uno specialista oculista.\nUn calazio potrebbe ripresentarsi e di solito deve essere sottoposto a biopsia per escludere la possibilit\u00e0 di un tumore.\nChirurgico.\nQuando il calazio non regredisce, o quando insorgono complicanze, va rimosso chirurgicamente, generalmente con un'incisione all'interno della palpebra in anestesia locale; l'uso di un collirio antibiotico, ad esempio cloramfenicolo, prima e dopo l'asportazione serve per evitare complicanze se la cisti dovesse essere infetta, ma non ha altra utilit\u00e0 per il trattamento. L'intervento chirurgico di rimozione di un calazio \u00e8 una procedura semplice che viene generalmente eseguita ambulatorialmente o in regime di day hospital. Il paziente non necessita di rimanere degente in ospedale per ulteriori cure mediche. L'intervento chirurgico di rimozione del calazio viene eseguito in anestesia locale o generale. Di solito l'anestesia generale viene somministrata ai bambini per assicurarsi che rimangano immobili e che non si verifichino lesioni agli occhi nel corso della procedura. L'anestesia locale viene utilizzata negli adulti e viene applicata attraverso una piccola iniezione nella palpebra. Il disagio dell'iniezione \u00e8 ridotto al minimo con l'aiuto di una crema anestetica che viene applicata localmente.\nIl calazio pu\u00f2 essere rimosso in due modi, a seconda delle dimensioni della cisti. Calazi relativamente piccoli sono rimossi eseguendo una piccola incisione nella parte posteriore della palpebra. Il chirurgo solleva la palpebra per accedere alla parte posteriore della sua superficie e fa un'incisione di circa 3 mm proprio sopra il calazio. A questo punto il chirurgo isola il granulo attraverso una speciale pinza e rimuove il grumo; normalmente viene applicata per alcuni minuti una adeguata pressione per interrompere un'eventuale emorragia che potrebbe verificarsi a causa dell'operazione.\nL'intervento chirurgico sui piccoli calazi non richiede punti, poich\u00e9 il taglio viene eseguito sul retro della palpebra e quindi non pu\u00f2 essere visto: il risultato estetico \u00e8 generalmente eccellente.\nI calazi di dimensioni maggiori sono rimossi attraverso un'incisione anteriore sulla palpebra. I calazi pi\u00f9 ampi di solito si spingono fino al tessuto sottocutaneo della palpebra e questo \u00e8 il motivo principale per cui i medici preferiscono rimuoverli aggredendoli anteriormente. Anche in questo caso l'incisione non \u00e8 di solito pi\u00f9 grande di 3 mm e viene eseguita subito al di sopra del calazio. Il nodulo viene rimosso e spesso viene anche tolto il tessuto limitrofo in modo che l'infezione non si propaghi ai tessuti circostanti, viene infine applicata una adeguata pressione sull'incisione chirurgica per prevenire la trasudazione. La parte trattata viene poi suturata con dei punti molto sottili e difficilmente visibili. Talvolta viene prescritta l'applicazione di un collirio o pomata oftalmica antibiotica affinch\u00e9 la parte guarisca pi\u00f9 in fretta. I punti di sutura applicati possono essere di tipo riassorbibile; in caso contrario vengono rimossi entro una settimana dopo l'intervento chirurgico, in follow-up ambulatoriale. Sebbene il calazio sia raramente pericoloso, \u00e8 buona pratica medica inviare il tessuto asportato o parte di esso in un laboratorio per l'esame istologico ed escludere un possibile cancro.\nQuando si prende in considerazione un intervento chirurgico per un calazio, si consiglia ai pazienti che assumono aspirina o altri farmaci con azione antiaggregante piastrinica (farmaci per \"fluidificare\" il sangue) di smettere di assumerli almeno una settimana prima della procedura poich\u00e9 potrebbero portare a sanguinamento incontrollabile. Esami di laboratorio di routine comprendenti emocromo e prove di coagulazione del sangue vengono eseguiti prima dell'intervento per assicurarsi che il paziente sia condizioni fisiche adeguate per affrontare l'intervento.In rari casi i pazienti, dopo l'intervento di asportazione di calazio, vengono tenuti in ospedale durante la notte. Ci\u00f2 include principalmente quei casi in cui si sono verificate complicazioni e il paziente deve essere monitorato in ambiente protetto. Tuttavia nella maggior parte dei casi i pazienti sono in grado di tornare a casa dopo che l'operazione \u00e8 terminata.\nIndicazioni post ricovero.\nLa convalescenza e il processo di recupero \u00e8 semplice e abbastanza veloce. La maggior parte dei pazienti manifesta un disagio molto lieve agli occhi che pu\u00f2 essere facilmente controllato assumendo farmaci antidolorifici. Tuttavia ai pazienti viene raccomandato di evitare di far entrare acqua negli occhi fino a 10 giorni dopo l'intervento. Al paziente viene permesso di lavarsi, fare il bagno o la doccia, ma deve fare attenzione a mantenere l'area asciutta e pulita. Alle donne viene consigliato di evitare di ricorrere al trucco per almeno un mese dopo l'intervento. L'uso di lenti a contatto nell'occhio interessato \u00e8 vietato per almeno otto settimane per prevenire possibili infezioni e potenziali complicanze.\nPrognosi.\nLa prognosi \u00e8 buona. Tuttavia quando un calazio tende a ingrandirsi, difficilmente si risolve spontaneamente e, una volta trattato, tende a ripresentarsi: occorre dunque ricorrere ad alcuni accorgimenti che ne rendono meno probabile il ripresentarsi: vedi paragrafo prevenzione.\nPrevenzione.\nAssicurarsi sempre che ogni oggetto che entri in contatto con palpebra ed occhio, ad esempio le lenti a contatto, sia accuratamente pulito e lavarsi sempre le mani prima di toccare le palpebre. Una appropriata dieta alimentare povera di lipidi ed alcool pu\u00f2 essere di aiuto. La normale pulizia dell'occhio aiuta a mantenere puliti i dotti escretori delle ghiandole di Meibomio. In alcune persone particolarmente predisposte all'insorgenza del calazio si pu\u00f2 provvedere mattina e sera ad una pulizia pi\u00f9 accurata delle ciglia e delle palpebre con \"Cotton fioc\" imbevuti di acqua calda o o, in casi particolari, di shampoo per bambini. I soggetti predisposti devono curare inoltre il modo di struccarsi: particolarmente sconsigliate sono le salviette; l'alternativa consiste nel massaggiare delicatamente le palpebre con dischetti di cotone imbevuti di struccante bifasico."}
{"id": "711159", "revid": "116949049", "url": "https://it.wikipedia.org/wiki?curid=711159", "title": "Olio alimentare", "text": "Gli oli alimentari sono prodotti utilizzati a scopo alimentare di natura lipidica che si trovano allo stato liquido a temperatura ambiente.\nPossono essere utilizzati come condimento \"a crudo\", per friggere o per conservare alimenti (cibi sottolio).\nOrigine.\nGli oli destinati ad uso alimentare sono in genere oli vegetali e pi\u00f9 raramente oli animali.\nGli oli vegetali derivano generalmente dalla spremitura di semi oleosi (ad esempio di girasole, arachide, ecc.) o anche da frutti (ad esempio olio di oliva, olio di palma...). Nella etichettatura alimentare la dicitura \"olio alimentare\" o \"olio vegetale\" non d\u00e0 pertanto nessuna garanzia sulla composizione ed origine dell'olio stesso. Con l'entrata in vigore del regolamento europeo del 24 ottobre 2011, negli alimenti non \u00e8 pi\u00f9 sufficiente l'indicazione generica di \u00abolio vegetale\u00bb ma \u00e8 obbligatorio indicare la specie vegetale da cui deriva (es: olio vegetale di palma).\nL\u2019espressione \u00abtotalmente o parzialmente idrogenato\u00bb, a seconda dei casi, deve accompagnare l\u2019indicazione di un grasso idrogenato.\nUn olio alimentare pu\u00f2 anche avere origine non biologica, come nel caso dell'olio esterificato, che veniva prodotto in Germania durante la seconda guerra mondiale a causa della carenza di grassi di origine animale e vegetale. La produzione di tale olio \u00e8 vietata in Italia dal 1960 (legge n. 1407)."}
{"id": "711165", "revid": "1431409", "url": "https://it.wikipedia.org/wiki?curid=711165", "title": "Levity", "text": "Levity \u00e8 un film del 2003, diretto da Ed Solomon.\nTrama.\nDopo due decenni di prigione per un omicidio, un uomo viene rilasciato sulla parola e torna nella sua citt\u00e0 natale in cerca di riscatto."}
{"id": "711166", "revid": "466539", "url": "https://it.wikipedia.org/wiki?curid=711166", "title": "Trilogia dell'Apocalisse", "text": "La trilogia dell'Apocalisse di John Carpenter \u00e8 una trilogia tematica di film, che include \"La cosa\", \"Il signore del male\" e \"Il seme della follia\". Anche se non ci sono personaggi ricorrenti o legami tra i film, il regista ha spiegato esplicitamente nei suoi commenti DVD e nelle interviste che li considera parti di un corpo di lavoro unico, e si riferisce a questi come \"trilogia dell'Apocalisse\".\nLa serie.\n\"La cosa\".\n\"La cosa\" \u00e8 un remake di \"La cosa da un altro mondo\" ed \u00e8 una versione molto pi\u00f9 fedele del racconto \"Who goes there?\" rispetto al film di Hawks: il film di Carpenter riguarda un alieno capace di impossessarsi e controllare altre forme di vita, invece il film precedente si incentrava su un essere met\u00e0 uomo e met\u00e0 vegetale. Inoltre il film di Carpenter tramuta il lieto fine in un finale pessimista. A differenza degli altri due film della trilogia, \"La cosa\" \u00e8 incentrato su una cerchia ristretta di uomini che sono i primi a venire a contatto con la creatura che distrugger\u00e0 la vita come la conosciamo.\n\"Il signore del male\".\n\"Il signore del male\", prodotto nel 1987, \u00e8 l'unico che Carpenter sceneggi\u00f2 in prima persona, utilizzando lo pseudonimo di \"Martin Quatermass\", un omaggio a Nigel Kneale e alla serie TV \"Quatermass\", che Kneale scrisse per la BBC.\n\"Il seme della follia\".\n\"Il seme della follia\" del 1994 \u00e8 pesantemente influenzato dai lavori di H. P. Lovecraft, ma non si adatta perfettamente alle sue storie, focalizzandosi invece sulla relazione di un autore horror come Clive Barker o Stephen King, un altro modello per il Sutter Cane protagonista del film, e il suo pubblico.\nCollegamenti tra le opere.\nI tre finali della trilogia dell'Apocalisse contengono molti elementi somiglianti.\nCitazioni.\n\"La cosa\" e \"Il signore del male\" contengono piccole varianti della stessa frase. In \"La cosa\" Kurt Russell dice \"La fiducia \u00e8 una cosa difficile da sentire in questi giorni\", mentre in \"Il signore del male\", Donald Pleasence dice \"La fede \u00e8 una cosa difficile da vedere in questi giorni\"."}
{"id": "711170", "revid": "1155", "url": "https://it.wikipedia.org/wiki?curid=711170", "title": "Lampridiformes", "text": ""}
{"id": "711176", "revid": "729019", "url": "https://it.wikipedia.org/wiki?curid=711176", "title": "Battaglia di Treponti", "text": "La battaglia di Treponti ebbe luogo il 15 giugno 1859 nel comune di Rezzato, quando Giuseppe Garibaldi, al comando dei Cacciatori agganci\u00f2 la retroguardia austriaca, in ritirata verso le fortezze del Quadrilatero. Dopo sette ore di combattimento, gli austriaci proseguirono nel loro ripiegamento. Si tratt\u00f2 dell'unico scontro, fra tutti quelli combattuti durante la Seconda guerra d'indipendenza, dove l'esercito imperiale austriaco domin\u00f2 su quello sardo.\nPremesse.\nIl 17 marzo 1859 Garibaldi assunse il comando dei Cacciatori. Si trattava di una brigata leggera, di circa 3500 uomini, senza cannoni e senza cavalleria (ad esclusione degli esploratori), male armata ed equipaggiata, ma con l'uniforme dell'esercito piemontese, animata da forte spirito combattivo e guidata da ufficiali esperti, tutti reduci delle guerre del 1848-1849.\nAntefatti.\nProvenendo da Chivasso e passato in Lombardia da Sesto Calende, Garibaldi aveva liberato Varese ove veniva affrontato il 26 maggio dal tenente maresciallo Karl von Urban, uscito da Como. L'esercito austriaco si ritir\u00f2 con perdite (battaglia di Varese).\nIl 27 maggio i volontari sconfissero Urban nella battaglia di San Fermo ed entrarono a Como da Porta Sala. Da questa citt\u00e0, che nel frattempo aveva lasciato e ripreso, Garibaldi si diresse a Bergamo (8 giugno), e poi a Brescia (14 giugno) entrandovi da porta San Giovanni. La guarnigione austriaca aveva abbandonato il castello nella notte del 10 giugno: un drappello di Cacciatori, comandati dal tenente Pisani, era entrato in citt\u00e0 nella notte del 12 giugno.\nTra il 9 e il 10 giugno un'avanguardia dei Cacciatori delle Alpi raggiunse Palazzolo e Iseo. Fino a quel momento, Garibaldi aveva condotto una campagna regolare, operando come ala sinistra vera e propria dell'esercito principale, il quale stava avanzando nella pianura. Il suo compito fu quello di avanzare occupando il territorio, liberando, man mano, tutte le citt\u00e0 della fascia prealpina lombarda e attardandosi, se necessario, a sgomberare eventuali retroguardie austriache, restate a coprire il grande ripiegamento dell'esercito austriaco verso le fortezze del Quadrilatero.\nLe posizioni austriache.\nIl 12 giugno Urban entr\u00f2 a Castenedolo e qui si accamp\u00f2. Il 14 giugno impose alla municipalit\u00e0 la consegna di razioni, minacciando, in caso di rifiuto, di mettere a ferro e fuoco il villaggio. Il giorno seguente ne pretese altre e, non ottenendole, trattenne con s\u00e9 due ostaggi, liberati solo dopo l'armistizio di Villafranca.\nL'ordine di marcia.\nIl giorno stesso del suo ingresso a Brescia, Garibaldi fu informato dell'avanzata dell'esercito franco-sardo, quindi usc\u00ec dalla citt\u00e0 e si accamp\u00f2 a Sant'Eufemia della Fonte. Qui ricevette l'ordine di portare i Cacciatori su Lonato e di ripristinare il ponte del Bettoletto sul Chiese.\nLe guide riferirono che la divisione austriaca di Urban era accampata a Castenedolo, in retroguardia rispetto al grosso, posizionato proprio attorno a Lonato.\nLa mattina del 15 giugno, prima dell'alba, Garibaldi comand\u00f2 una marcia su quattro colonne: la prima del Tur verso il ponte di Rezzato, la seconda di Cosenz sulla destra a difesa della strada Rezzato\u2212Treponti, la terza di Medici indietro a difesa del bivio Bettole-Ciliverghe, una quarta con Garibaldi medesimo verso Bedizzole.\nL'assalto a Castenedolo.\nVerso le dieci, la seconda colonna prese contatto con gli austriaci tra Treponti e Castenedolo e si slanci\u00f2 con impeto, facendovi retrocedere i quattromila soldati di Urban. Ma Cosenz si dovette accorgere di aver compiuto una mossa avventata, stante la forte superiorit\u00e0 numerica austriaca, e si ferm\u00f2 nei pressi di due cascinali appena conquistati.\nDalla sinistra Tur si accorse che grandi forze austriache stavano avanzando allo scopo di aggirarli, caricando in soccorso. Nella stessa fu ferito lo stesso Tur e cadde il capitano Narciso Bronzetti che si era comportato brillantemente nei precedenti scontri di Seriate, avvenuti il 10 giugno.\nGaribaldi, informato dal capitano Camozzi, accorse sui posto e ordin\u00f2 la ritirata, portandosi a gruppi in catena.\nDurante la battaglia l'avanguardia di volontari aveva caricato austriaci, mentre sul terreno restavano 120 volontari morti, molti feriti e 70 prigionieri. Il tentativo di affrontare un nemico ben appostato e superiore per numero, fu da considerarsi fallito.\nLa prosecuzione del ripiegamento austriaco.\nGli austriaci, dopo sette ore di combattimento, furono incapaci di inseguire i volontari, e proseguirono nel loro ripiegamento, come da ordini, anche per non rischiare di essere accerchiati.\nIl successivo 15 giugno, alle quattordici, i volontari entrarono a Castenedolo. Il giorno successivo furono raggiunti da uno squadrone dell'esercito Sardo. Il 17 giugno alle dieci Vittorio Emanuele II di Savoia entr\u00f2 a Brescia.\nLocalizzazione della battaglia.\nLo scontro fu detto di Treponti, dell'omonima frazione del comune di Virle Treponti, oggi soppresso in quanto assorbito nel 1928 da Rezzato. I combattimenti tuttavia interessarono per la gran parte il territorio di Castenedolo."}
{"id": "711181", "revid": "339392", "url": "https://it.wikipedia.org/wiki?curid=711181", "title": "Arthur Underwood", "text": ""}
{"id": "711183", "revid": "1522738", "url": "https://it.wikipedia.org/wiki?curid=711183", "title": "Scrondo", "text": "Lo Scrondo \u00e8 un personaggio televisivo italiano degli anni ottanta interpretato dall'attore Ilvano Spano.\nDall'accento romanesco, rappresentava il marcio della televisione italiana. Apparve inizialmente sulla rivista \"Tutti frutti\", frutto dell'opera di Stefano Disegni e Massimo Caviglia. Era famoso per il suo comportamento volgarmente comico e faceva il verso a personaggi celebri come Pippo Baudo e Giulio Andreotti.\nApparve anche sui primi numeri di Cattivik, nell'inserto comico \"Carta sprecata\", sempre di Disegni e Caviglia, e nelle trasmissioni \"Matrjoska\" e \"L'araba fenice\", entrambe trasmesse da Italia 1 (la colonna sonora delle avventure dello Scrondo era di Vito Abbonato)."}
{"id": "711185", "revid": "2129904", "url": "https://it.wikipedia.org/wiki?curid=711185", "title": "Federico Zampaglione", "text": "Biografia.\nFederico Zampaglione nasce a Roma il 29 giugno del 1968 da una famiglia originaria di Melito di Porto Salvo (in provincia di Reggio Calabria). Nel 1989 Zampaglione \u00e8 tra i fondatori dei Tiromancino, band che pubblica 4 album fino al cambio di etichetta discografica avvenuta nel 2000. Con l'album \"La descrizione di un attimo\" i Tiromancino ottengono riconoscimenti di critica e pubblico, anche grazie al brano \"Due destini\", colonna sonora de \"Le fate ignoranti\" di Ferzan \u00d6zpetek. Tra i brani \"Per me \u00e8 importante\", \"Imparare dal vento\" ed \"Amore impossibile\", che vede la collaborazione del padre Domenico. Zampaglione ha curato la sceneggiatura e la regia per il videoclip del brano \"Un tempo piccolo\", .\nNel 2006 debutta nel mondo del cinema come regista, realizzando il suo primo lungometraggio intitolato \"Nero bifamiliare\", progetto nel quale coinvolge la compagna, l'attrice Claudia Gerini. Il film a Los Angeles ed \u00e8 uscito nelle sale il 16 marzo 2007. Nello stesso anno partecipa al Festival di Sanremo con i Tiromancino, senza riuscire a piazzarsi tra i primi dieci. Nel 2009 collabora con Fabri Fibra per il singolo \"Incomprensioni\", incluso nell'album \"Chi vuole essere Fabri Fibra?\". Il 28 settembre 2009 \u00e8 diventato padre di Linda, avuta da Claudia Gerini.\nA maggio 2010 esce nelle sale il suo secondo film, \"Shadow\", presentato in festival del cinema horror . Nel 2011 \u00e8 l'autore di musiche e testi del singolo \"Poi inventi il modo\" contenuto nell'album \"RossoNoemi\" di Noemi, con la quale duetta durante \"L'essenziale tour\". Nel 2012 torna dietro la macchina da presa con il film \"Tulpa - Perdizioni mortali\", un giallo/horror che vede protagonista nuovamente la sua compagna di allora Claudia Gerini. Nel 2013 \u00e8 coautore di due canzoni in gara al Festival di Sanremo: \"L'esperienza dell'amore\", interpretata da Chiara e inserita nell'album \"Un posto nel mondo\", e \"Onda che vai\" degli Almamegretta, inserita nell'album \"Controra\". Entrambe per\u00f2 vengono scartate (secondo il sistema, usato anche nell'edizione del 2014, per il quale ogni artisti in gara tra i campioni avrebbe portato due brani, dei quali per\u00f2 solo uno sarebbe proseguito nella gara). Nel 2014 \u00e8 autore del singolo \"Sotto una buona stella\" per Michele Bravi, tema musicale dell'omonimo film di e con Carlo Verdone.\nNel 2015 compone 4 testi insieme a Eros Ramazzotti, per l'album \"Perfetto\" dello stesso Ramazzotti: \"Sei un pensiero speciale\", \"Tu gelosia\", \"L'amore \u00e8 un modo di vivere\", \"Un'altra estate\". Nello stesso anno dirige il videoclip del brano \"Ci stai\" di Biagio Antonacci, video che vince il premio Roma Videoclip come miglior video e miglior regia. Dirige inoltre il videoclip \"I nani\" di Richard Benson. Nel 2016 scrive il brano \"Nel tuo disordine\" per l'album di Alessandra Amoroso \"Vivere a colori\" e \"Niente \u00e8 impossibile\" di Chiara Grispo, scartata nelle fasi finali di Sar\u00e0 Sanremo giovani. In quello stesso anno si conclude il suo rapporto sentimentale con Claudia Gerini. Nel 2017 pubblica per Mondadori il suo primo romanzo, \"Dove tutto \u00e8 a met\u00e0\", scritto insieme a Giacomo Gensini.\n\u00c8 fratello di Francesco Zampaglione, anche lui cantante e musicista ed ex collaboratore dei Tiromancino. Non \u00e8 imparentato col cantautore Fortunato Zampaglione.\nFilmografia.\nRegista.\nLungometraggi\nCortometraggi\nVideoclip"}
{"id": "711192", "revid": "973603", "url": "https://it.wikipedia.org/wiki?curid=711192", "title": "Grana Padano", "text": "Il Grana Padano \u00e8 un formaggio italiano DOP a pasta dura e cotta e a maturazione lenta, appartenente alla famiglia generica dei grana.\nSi produce in trentadue province dell'Emilia-Romagna, della Lombardia, del Piemonte, del Trentino-Alto Adige, dove assume, limitatamente alla provincia autonoma di Trento, la denominazione di Trentingrana, e del Veneto; tutte le fasi della filiera produttiva (allevamento e mungitura delle bovine, raccolta e trasformazione del latte in formaggio, stagionatura, eventuale grattatura) devono obbligatoriamente avvenire nella zona di origine.\nCon forme prodotte \u00e8 il formaggio DOP pi\u00f9 venduto al mondo, e con forme esportate, corrispondenti a circa , \u00e8 il formaggio italiano pi\u00f9 apprezzato all'estero.\nStoria.\nSecondo la tradizione, il formaggio grana della pianura padana nacque nel 1135 nell'abbazia di Chiaravalle, situata al confine sud di Milano; l'identificazione di questa abbazia come luogo di nascita del progenitore del Grana Padano non \u00e8, tuttavia, certa, infatti nella pianura Padana era presente un'altra abbazia omonima, situata tra Piacenza e Fidenza. La produzione del formaggio fu una conseguenza indiretta della bonifica di ampie porzioni di territorio planiziale, le quali vennero utilizzate per l'allevamento e l'agricoltura. L'aumento delle attivit\u00e0 port\u00f2 ad un surplus della produzione di latte i cui consumi erano largamente insufficienti a saturare la capacit\u00e0 produttiva: questo spinse i monaci a ricercare delle metodologie che permettessero di ottenere prodotti a lunga conservazione a partire dal latte in modo da evitare che buona parte della produzione andasse sprecata. Con tutta probabilit\u00e0, i monaci non svilupparono la produzione del nuovo formaggio da zero, ma attinsero, migliorandole, da tecniche gi\u00e0 sviluppate in precedenza in altri centri religiosi dove la pratica dell'allevamento bovino era attiva da almeno un secolo.\nIl formaggio da grana inizi\u00f2, quindi, ad essere prodotto in apposite caldaie realizzate all'interno dei monasteri che assolvevano, quindi, alla funzione che sarebbe stata successivamente svolta dai caseifici. I monaci denominarono questo nuovo prodotto con il nome latino \"caseus vetus\", ovvero formaggio vecchio, per distinguerlo dai formaggi freschi, la cui produzione era iniziata precedentemente, che andavano consumati entro breve tempo dalla loro produzione. Tuttavia, la gente comune, che non aveva dimestichezza con la lingua latina, assegn\u00f2 al nuovo formaggio il nome di \"grana\" a causa della presenza nella pasta compatta di granellini bianchi, causata da piccoli cristalli di calcio residuati della trasformazione a cui era sottoposto il latte. A questo nome veniva affiancato l'etnico riferito al luogo di produzione: tra le varianti di grana pi\u00f9 citate durante il Medioevo spiccavano il lodesano o lodigiano, considerato da alcune fonti come la produzione pi\u00f9 antica, il milanese, il parmigiano, il piacentino ed il mantovano.\nIl primo documento in cui si cita uno di questi formaggi risale al 1254 ed \u00e8 un atto notarile conservato presso l'Archivio di Stato di Genova che parla al suo interno di un \"casei paramensis\", ovvero formaggio parmigiano. Circa un secolo dopo, il formaggio parmigiano grattugiato venne citato all'interno del Decamerone di Giovanni Boccaccio, nel passaggio in cui viene descritto il paese di Bengodi.\nNei secoli successivi il formaggio incontr\u00f2 un considerevole successo all'interno dell'area padana, diventando una pietanza tradizionalmente consumata durante i banchetti della nobilt\u00e0 e delle famiglie regnanti; tra le testimonianze pi\u00f9 importanti riguardanti il successo avuto, vi \u00e8 una lettera scritta da Isabella d'Este, moglie del marchese di Mantova Francesco II Gonzaga che nel 1504 invi\u00f2 il formaggio come regalo alla famiglia di origine, che regnava sul ducato di Ferrara. Parallelamente alla diffusione presso le famiglie nobili, il formaggio inizi\u00f2 a essere consumato anche da parte della gente comune, principalmente grazie alla sua conservabilit\u00e0 nel tempo, che lo rendeva un cibo adatto a fungere da scorta in previsione di eventuali carestie.\nNel giugno 1951 venne siglata a Stresa, da parte di tecnici e operatori caseari provenienti da diverse parti d'Europa, una convenzione che fissava norme precise in tema di denominazioni dei formaggi e indicazioni sulle loro caratteristiche. La convenzione stabiliva anche la distinzione in termini di aree di produzione e di disciplinari tra il formaggio \"di Grana Lodigiano\", che sarebbe, poi, divenuto il Grana Padano, e il Parmigiano Reggiano. Il 18 giugno 1954, dopo che nell'aprile dello stesso anno la convenzione di Stresa era stata recepita dall'Italia tramite una legge riguardante la tutela delle denominazioni di origine e tipiche dei formaggi che al proprio interno conteneva le norme riguardo alla costituzione di consorzi volontari per la tutela delle denominazioni di origine e tipiche dei formaggi, venne costituito, su iniziativa delle associazioni di categoria Federlatte e Assolatte, il Consorzio per la tutela del Formaggio Grana Padano, al quale parteciparono produttori, commercianti e stagionatori.\nIl 30 ottobre 1955 venne promulgato un decreto del presidente della repubblica che riconobbe per la prima volta il Grana Padano come denominazione di origine: l'atto normativo, inoltre, fiss\u00f2 una serie di requisiti che il formaggio prodotto avrebbe dovuto rispettare per essere coperto dalla denominazione di origine, tra cui area e periodo di produzione, forma e dimensioni e modalit\u00e0 di stagionatura. Lo stesso atto prevedeva, infine, la possibilit\u00e0, per il solo Grana prodotto all'interno della provincia di Trento, di affiancare al termine Grana Padana il riferimento alla provincia di origine. Nel 1957 il consorzio ottiene ufficialmente il riconoscimento del proprio ruolo riguardo alla vigilanza sulla produzione e commercializzazione del Grana Padano.\nNel giugno 1996, con l'approvazione del regolamento CE numero 1107, il Grana Padano ottiene il riconoscimento di formaggio DOP da parte dell'Unione Europea.\nProcesso di produzione.\nProvenienza e alimentazione del bestiame.\nLa denominazione di origine protetta Grana Padano prevede che il formaggio possa essere prodotto durante tutto l'anno solare utilizzando esclusivamente latte crudo di vacca proveniente dalla zona di produzione definita dal disciplinare.\nL'alimentazione delle vacche in lattazione, degli animali in asciutta e delle manze che superano i 7 mesi di et\u00e0 prevede l'utilizzo esclusivo di alimenti prodotti nelle stesse aziende di produzione del latte oppure provenienti dai territori di produzione. Almeno la met\u00e0 della sostanza secca di quanto assunto giornalmente dai bovini deve essere costituita da foraggi con rapporto foraggio/mangime maggiore o uguale a 1. Il 75% della sostanza secca che costituisce il foraggio deve avere origine all'interno della zona in cui viene realizzato il latte.\nTra i foraggi ammessi dal disciplinare sono presenti foraggi freschi di varie essenze tra cui trifoglio, segale, avena e frumento, fieni realizzati tramite l'essiccamento delle stesse varianti di foraggio fresco ammesse, paglie realizzate da cereali come frumento, avena e orzo; trinciato di mais e fieni silo sono ammessi per la produzione di Grana Padano, ma non per la produzione di Trentingrana. Tra i mangimi \u00e8 permesso l'impiego di cereali e derivati, semi oleosi, tuberi, foraggi disidratati, prodotti dell'industria zuccheriera, semi di leguminose e carrube nonch\u00e9 grassi, minerali, diverse tipologie di additivi come vitamine, amminoacidi e antiossidanti e lievito di birra.\nOriginariamente, al Grana Padano, similmente ad altri formaggi come il Parmigiano Reggiano, venivano assegnati dei nomi a seconda del periodo dell'anno in cui esso veniva prodotto\nLa differenza di denominazione dipendeva dalle diverse tipologie di foraggi tramite i quali venivano alimentate le vacche durante le varie stagioni, le quali conferivano colore e aromi differenti al latte e, conseguentemente, al formaggio: infatti le produzione invernali, caratterizzate da un utilizzo quasi esclusivo di fieno secco originavano un latte pi\u00f9 bianco, caratteristica che influenzava, poi, anche il formaggio che aveva una pi\u00f9 alta percentuale di materia grassa sul totale e veniva sottoposto a periodi di stagionatura prolungati. Al contrario, le produzioni primaverili e estive potevano beneficiare dell'alimentazione a base di erba fresca, con un lasso di tempo durante la primavera durante il quale il formaggio presentava caratteristiche intermedie. La distinzione tra le diverse produzioni \u00e8, poi, caduta in disuso con l'utilizzo di tecniche di produzione pi\u00f9 avanzate e la standardizzazione dell'alimentazione delle vacche da latte.\nTrasformazione.\nIl latte utilizzato per la produzione del Grana Padano proviene da vacche munte due volte al giorno e non pu\u00f2 derogare dalle normative sanitarie per quanto riguarda la carica batterica totale e il tenore di cellule somatiche. Dopo la mungitura esso deve essere conservato a una temperatura superiore o uguale a ; posso venire mescolate al massimo due munte di cui almeno una tenuta a riposo fino ad arrivare ad una parziale scrematura dovuta all'affioramento naturale. Al termine della scrematura, il rapporto grasso/caseina deve essere compreso tra e ( per il Trentingrana).\nIl latte, il quale non pu\u00f2 essere sottoposto ad alcune genere di procedure volte a modificarne lo status, viene, poi, inserito nella caldaia che deve essere realizzata in rame oppure avere quantomeno il rivestimento interno di tale metallo. All'interno di una caldaia vengono inseriti circa di latte alla volta, dai quali verranno ottenute due forme, dette gemelle.\nPrima dell'inizio della cottura viene aggiunto al latte il siero risultante dalla preparazione del formaggio avvenuta nei giorni precedenti il quale, grazie alla presenza di alcuni batteri, viene utilizzato per iniziare il processo di produzione del formaggio; \u00e8 altres\u00ec permessa l'aggiunta al latte di lisozima, mentre la cagliatura \u00e8 ottenuta tramite caglio di vitello aggiunto dopo che il latte \u00e8 stato scaldato fino a una temperatura compresa tra 31 e . La cagliata subisce, in seguito, la rottura mediante l'utilizzo di uno spino e viene cotta fino a raggiungere una temperatura massima non superiore a .\nUna volta terminata la cottura, la cagliata rimane all'interno della caldaia, immersa nel siero, fino a 70 minuti. La massa cagliata viene, quindi, divisa in due parti di uguali dimensioni che danno origine alle due forme, ciascuna delle quali viene estratta dalla caldaia dopo essere stata avvolta in una tela di lino. Ogni forma viene conservata in una fascera, all'interno della quale, a circa 12 ore dall'estrazione viene inserita una seconda fascera prodotta in materiale plastico mediante la quale vengono impressi i contrassegni indicanti il numero di matricola del caseificio, la sigla della provincia e il mese e l'anno di produzione e lo stemma del Consorzio Tutela Grana Padano. Viene, inoltre, inserita anche una placca in caseina riportante il numero univoco di identificazione della forma. Trascorso un giorno, la fascera originaria viene sostituita da una seconda, realizzata in acciaio e dalla forma bombata; grazie alla sua particolare sagomatura, il bordo della forma assume un andamento a scalzo convesso, mentre le superfici superiore e inferiore rimangono pressoch\u00e9 piatte. Successivamente, le forme sono conservate in salamoia per un lasso di tempo che pu\u00f2 variare tra 14 e 30 giorni. Immediatamente dopo la permanenza all'interno della salamoia, le forme vengono traslate all'interno di una camera, detta calda, dove vengono asciugate per alcune ore.\nStagionatura.\nDopo aver salato e asciugato le forme, inizia la fase di stagionatura che deve durare almeno 9 mesi e deve essere espletata all'interno di un ambiente con temperatura compresa tra 15 e .\nDurante la stagionatura ognuna delle forme viene sottoposta regolarmente a pulizia e, ogni circa 15 giorni, viene girata su se stessa; originariamente la pratica veniva svolta a mano con l'utilizzo di spazzolatrici meccaniche, in seguito sostituite da spazzolatrici e rivoltatrici automatiche.\nDopo almeno 8 mesi di maturazione, le forme il cui valore di fosfatasi alcalina prelevata nella parte di pasta posta al di sotto crosta a met\u00e0 altezza dello scalzo sia rispettoso di tutti i parametri del disciplinare e compatibile con l'utilizzo di latte crudo per la sua produzione, subiscono il passaggio di espertizzazione al termine del quale la forma viene marchiata a fuoco. Le altre forme subiscono, invece, la cancellazione del marchio che era stato impresso tramite le fascere.\nAl termine della stagionatura una forma di Grana Padano DOP deve obbligatoriamente avere un peso variabile compreso tra 24 e . La resa a partire dal latte \u00e8 di circa un chilogrammo di formaggio Grana Padano prodotto ogni di latte."}
{"id": "711200", "revid": "2108263", "url": "https://it.wikipedia.org/wiki?curid=711200", "title": "Granducato di Finlandia", "text": "Il Granducato di Finlandia (in \"Suomen suuriruhtinaskunta\", in \"\u0412\u0435\u043b\u0438\u043a\u043e\u0435 \u043a\u043d\u044f\u0436\u0435\u0441\u0442\u0432\u043e \u0424\u0438\u043d\u043b\u044f\u043d\u0434\u0441\u043a\u043e\u0435\", \"Vel\u00edkoje knj\u00e1\u017eestvo Finlj\u00e1ndskoje\"; in \"Storfurstend\u00f6met Finland\" e in \"Magnus Ducatus Finlandiae\") fu lo stato che precedette l'attuale Finlandia e che esistette nel suo attuale territorio dal 1809 al 1917 come parte dell'Impero russo.\nStoria.\nLa Finlandia Propria fu resa granducato (pi\u00f9 correttamente Gran Principato) nel 1581, quando il re Giovanni III di Svezia, che da principe era stato Duca Reale di Finlandia (1556-1561), estese la lista dei titoli del Re di Svezia considerevolmente. Il nuovo titolo \"Granduca di Finlandia\" non fece per nulla accrescere l'autonomia della Finlandia; questo titolo fu utilizzato solo da alcuni successori di Giovanni III, infatti il fratello Carlo IX di Svezia si nomin\u00f2 \"Re dei Finlandesi\". Di solito, granduca era solo un titolo sussidiario del re, utilizzato solo nelle occasioni pi\u00f9 formali.\nIl 21 agosto 1772 la Finlandia fu posta in unione personale con il Regno di Svezia, anche se questo fatto non mut\u00f2 in modo evidente l'amministrazione dei due stati. Nel 1802, per mantenere un forte legame tra Svezia e Finlandia in modo da poter affrontare il crescente potere della Russia imperiale, il Re Gustavo IV Adolfo di Svezia nomin\u00f2 il figlio, neonato, granduca di Finlandia.\nDurante la guerra di Finlandia tra Svezia e Impero russo, i Riksdag dei Quattro Stati della Finlandia occupata si riunirono nella Dieta di Porvoo il 29 marzo 1809 per allearsi con Alessandro I di Russia. Dopo la sconfitta svedese nella guerra e la firma del trattato di Fredrikshamn il 17 settembre 1809, la Finlandia divenne un granducato autonomo parte dell'Impero russo.\nLa storia del Granducato pu\u00f2 essere riassunta cos\u00ec:\nLo zar governava la Finlandia come una monarchia costituzionale attraverso i suoi governatori e un Senato da lui stesso nominati. La nazione non ebbe mai una sufficiente autonomia, fino all'indipendenza del 1917 quando, dopo la rivoluzione di febbraio, il governo finlandese lavor\u00f2 per l'approvazione dell'autonomia negli affari interni. Il 6 dicembre 1917, poco dopo la rivoluzione di ottobre in Russia, la Finlandia dichiar\u00f2 la propria indipendenza. Il Principe Federico Carlo di Assia-Kassel fu eletto nuovo monarca, con il titolo di re anzich\u00e9 granduca, cambiando cos\u00ec lo status della nazione. Il re non govern\u00f2 comunque mai, in quanto fu subito dichiarata la repubblica.\nPolitica.\nL'imperatore della Russia governava come Granduca di Finlandia ed era rappresentato nel Paese dal governatore generale di Finlandia. Il Senato della Finlandia era il pi\u00f9 alto ufficio governativo del granducato. I problemi della Finlandia erano rappresentati a San Pietroburgo dal Ministro Segretario di Stato finlandese. Dal 1863 in avanti, la Dieta di Finlandia (composta da membri ereditari, non eletti) si riun\u00ec regolarmente, ma fu sospesa nel 1903 quando fu stabilito il moderno parlamento finlandese. Per la prima volta in Europa, furono approvati il suffragio universale e l'eleggibilit\u00e0 per le donne.\nGeografia.\nIl Granducato di Finlandia sorgeva approssimativamente negli stessi confini che esistevano prima del trattato di Pace di Mosca del 1940. La principale differenza era Petsamo, che fu ceduta alla Finlandia solo col trattato di Tartu nel 1920.\nContee.\nLa divisione amministrativa introdotta durante l'epoca svedese, nel 1634, fu mantenuta con piccoli cambiamenti.\nAraldica.\nLo stemma fu confermato anche dopo la morte di Gustavo I nel 1560 ed \u00e8 rimasto anche stemma della Repubblica di Finlandia.\nNegli anni sessanta del XIX secolo vi fu una discussione sulla bandiera finlandese nel movimento fennoman. Nel 1863 vi furono numerose proposte per una nuova bandiera nazionale: le due principali erano basate sui colori rosso/giallo e blu/bianco. Sfortunatamente, le due proposte non ebbero mai occasione di essere presentate alla dieta, cos\u00ec nessuna delle due divent\u00f2 bandiera nazionale. La gente per\u00f2 continu\u00f2 ad utilizzare motivi differenti per la bandiera."}
{"id": "711203", "revid": "154893", "url": "https://it.wikipedia.org/wiki?curid=711203", "title": "Unreleased Energy", "text": "Unreleased Energy \u00e8 un album (uscito quasi certamente solo su cd) degli Operation Ivy, del quale si hanno pochissime informazioni. Si tratta, comunque, di un disco che contiene delle tracce registrate (tutte?) al 924 Gilman Street che avrebbero dovuto costituire l'album \"Energy\". In realt\u00e0, invece, su \"Energy\" finirono solo una parte (rimaneggiata e parzialmente modificata) delle canzoni contenute in \"Unreleased Energy\", mentre un'altra parte non vi fu proprio inserita. Le tracce sono inoltre suddivise in tre gruppi: \"1987 demo\", \"1988 gilman st. demo\", \"1988 demos\".\nTracce.\n1988 energy demos.\nNota: * = \"unreleased songs\" (come riportato anche sull'album)"}
{"id": "711207", "revid": "181699", "url": "https://it.wikipedia.org/wiki?curid=711207", "title": "Formai de Mut", "text": "Il Formai de Mut (ossia \"formaggio di montagna\", in lingua lombarda) \u00e8 un formaggio DOP prodotto nella zona dell'Alta Val Brembana.\nStoria.\nAi primi del Novecento, con il termine \"formaggio di monte\", veniva classificata l'intera produzione della Alta Valle Brembana; in seguito, nel 1985, al \"Formai de Mut\" venne attribuita la denominazione di origine controllata e nel 1996 la denominazione di origine protetta, DOP.\nZone di produzione.\nQuesto formaggio viene prodotto in alta montagna, sulle vette che vanno dai 1200 ai 2500 metri. Proprio in relazione a questo e al particolare clima delle valli brembane, ricche di acqua, il \"Formai de Mut\" ha un sapore particolare e conserva l'aroma tipico.\nLa conservazione ottimale avviene in ambienti non troppo caldi che possono variare da una temperatura tra i 9 e i 13\u00a0\u00b0C. La stagionatura minima \u00e8 di 40 giorni anche se questo formaggio, stagionato per pi\u00f9 di un anno, \u00e8 molto buono anche da grattugiare.\nProcesso di produzione.\nPer la produzione di questo formaggio si utilizza esclusivamente latte vaccino, di una o due mungiture, scaldandolo in caldaie di rame con una portata di 300-400 litri. La cagliata viene coagulato a 35-37\u00a0\u00b0C per un tempo di trenta minuti. Dopo aver rotto la caglia di vitello si passa alla cottura per poi mischiare il risultato \"a freddo\".\nSuccessivamente la caglia verr\u00e0 a depositarsi sul fondo: il tutto viene quindi posto nelle fascere per poi pressarlo. Due giorni dopo tale operazione si procede a salagione del prodotto, a secco o in salamoia.\nCaratteristiche principali.\nLe caratteristiche principali sono:\nDegustazione.\nIdeale da degustare con la polenta, si accompagna bene con vini quali Botticino rosso, Capriano del Colle rosso, Curtefranca rosso e Valcalepio rosso, tuttavia, al formaggio consumato dopo breve stagionatura, si accompagnano bene anche i bianchi secchi."}
{"id": "711211", "revid": "819238", "url": "https://it.wikipedia.org/wiki?curid=711211", "title": "Porto della Spezia", "text": "Il porto della Spezia \u00e8 uno dei maggiori scali mercantili d'Italia, in particolare del Mar Ligure, e si trova nella parte pi\u00f9 settentrionale del Golfo della Spezia in Liguria.\nIl suo sviluppo risale alla fine del XIX secolo e da allora la sua importanza \u00e8 cresciuta sino a farlo diventare uno degli scali principali del Mar Mediterraneo, particolarmente specializzato nella movimentazione di container; pi\u00f9 tardo \u00e8 stato il suo sviluppo turistico con l'approdo di navi da crociera.\nAll'interno di una rada di circa 1500 ettari protetta da una diga foranea di circa 2,2\u00a0km che ne assicura l'operativit\u00e0 tutti i giorni dell'anno, il porto della Spezia dispone di 5,1\u00a0km di banchine e 575.000\u00a0m\u00b2 di aree disponibili servite da una rete di 17\u00a0km di binari ferroviari e 3,500\u00a0km di strade. I pescaggi arrivano fino a 14\u00a0m consentendo l'accosto alle navi \"portacontainer\" di ultima generazione.\nI terminali dispongono di gru con capacit\u00e0 di sollevamento fino a 100 T e magazzini coperti per un totale di 13.000\u00a0m\u00b2. Rimorchiatori, piloti e ormeggiatori garantiscono i movimenti delle navi 24 ore su 24 per 365 giorni all'anno.\nSono operativi, con relative attrezzature specializzate, due terminal container, tre terminal multipurpose, due terminal petroliferi, un terminal carbonifero, un terminal per GPL, due terminal per cereali, un terminal per oli alimentari, un terminal per rinfuse, due terminal per cemento.\nDentro lo specchio acqueo del golfo le isobate rivelano fondali che, per lo spazio interessato alle attivit\u00e0 portuali, non scendono, in generale, sotto i sette metri, mentre nelle zone escavate per l'accesso e la manovra delle petroliere, due canali ed un'area di evoluzione, raggiungono una profondit\u00e0 di 11,50\u00a0m che consente la possibilit\u00e0 di attracco a navi fino a 50-60.000 Tsl, senza allibo. In connessione allo sviluppo futuro del porto \u00e8 previsto un ulteriore approfondimento dei fondali nei bacini di nuova costruzione (fino a 13\u00a0m in testa ai moli).\nI dati tecnici.\nLa provincia della Spezia \u00e8 dotata di un impianto intermodale di grande importanza costituito dal porto mercantile e dall'area retroportuale di S.Stefano Magra; \u00e8 inoltre sede di uno degli arsenali militari pi\u00f9 importanti d'Italia.\nNel 2007 sono stati 106.160 i passeggeri sbarcati a conferma del forte interesse che le principali compagnie armatoriali stanno manifestando verso il porto spezzino anche in previsione della futura stazione marittima, cos\u00ec come previsto dal nuovo progetto sul \"waterfront\" urbano recentemente presentato. \nI terminalisti impegnati nella movimentazione di merci varie, containerizzate e non, sono LSCT, Terminal Del Golfo, CLP e SPETER. Il 4 luglio 2012 il comitato portuale approva la procedura di rinnovo della concessione a LSCT, conclusa la quale la societ\u00e0 di Contship avr\u00e0 in gestione la quasi totalit\u00e0 del porto spezzino.\nIl 25 settembre 2010 \u00e8 attraccata per la prima volta nel porto spezzino una nave di I-Med, un servizio gestito da Shipping Corporation of India in unione con MSC, che ha visto coinvolti anche il Porto di Genova e di Barcellona in uno traffico-merci da e per l'India. La movimentazione inizialmente prevista per La Spezia era pari a 45.000 container.\nDati societari.\nAd aprile del 2019, Cecilia Eckelmann-Battistello, vertice di Contship, ha assunto anche la direzione generale della controllata La Spezia Container Terminal (LSTC), della quale \u00e8 secondo azionista Mediterranean Shipping Company (MSC). Contestualmente, Contship, controllata dal gruppo Eurokai, ha ceduto al gruppo MSC le proprie quote dell'operatore Medcenter Container Terminal S.p.A. (MCT), uscendo dalla societ\u00e0.\nMCT era la concessionaria del terminal container nel Porto di Gioia Tauro, che Contship aveva avviato 24 anni prima.\nLSCT gestisce il terminal conteiner dello scalo spezzino e nel 2014 ha ottenuto il rinnovo della concessione per ulteriori 45 anni.\n\u00c8 coinvolta nel progetto di ampliamento delle banchine della controllante Contship e di MSC, per un investimento pubblico-privato stimato per almeno 150 milioni di euro, e gi\u00e0 previsto nel 2014.\nLe strutture operative.\nIl decreto n. 169 del 4 agosto 2016 per la riorganizzazione del sistema portuale italiano, ha soppresso l'autorit\u00e0 Portuale di La Spezia e di Massa-Carrara confluite nella nuova Autorit\u00e0 di Sistema Portuale del Mar Ligure Orientale.\nStatistiche.\nTutti i dati aggiornati relativi ai traffici del porto dal 1997 al 2015 . \nAl 2019, il porto \"convenzionale\" occupa 2\u00a0km\u00b2 di superficie, impegnando (stabilmente) 1.600 persone, pari al 2% della forza-lavoro della provincia spezzina.\nLe compagnie di navigazione.\nOrari:\nLe compagnie operanti viaggi con traghetti che partono (e arrivano) a La Spezia sono:\nLe compagnie operanti crociere che partono (e arrivano) da La Spezia sono:\nLe compagnie di navigazione che effettuano trasporto di merci e TEU da e per La Spezia sono:\n\u00b0Si consiglia, comunque, di verificare ogni volta il ponte d'imbarco, e le destinazioni servite."}
{"id": "711213", "revid": "767487", "url": "https://it.wikipedia.org/wiki?curid=711213", "title": "Dougie Poynter", "text": "Biografia.\nPoynter nacque ad Orset Hospital. La madre Sam era un\u2019estetista, mentre il padre Gary era un tecnico degli ascensori. Crebbe a Corringham, nell'Essex, con i genitori e la sorella minore Jasmine \"Jazzy\".\nFrequent\u00f2 le scuole medie alla Gable Hall School, dove fu sempre vittima di un pesante bullismo a causa della sua timidezza, del fisico esile e della passione per lo skateboard e la musica rock. Poynter raccont\u00f2 che spesso veniva picchiato nei corridoi dai ragazzi pi\u00f9 grandi, e che per paura non si recava mai in mensa per mangiare, svenendo per la fame durante le lezioni. L\u2019episodio pi\u00f9 grave che sub\u00ec fu quando, di ritorno da un allenamento con lo skateboard insieme agli amici, venne fermato da un gruppo di ragazzi pi\u00f9 grandi che lo minacciarono di morte a causa del modo in cui era vestito. Nonostante ci\u00f2, il suo pi\u00f9 grande sogno era diventare uno skater professionista.\nSi appassion\u00f2 alla musica quando un suo amico gli prest\u00f2 una copia dell\u2019album \"The Tom, Mark and Travis Show (The Enema Strikes Back!)\" dei Blink-182, che lo spinse a desiderare di imparare a suonare uno strumento.\nChiese alla madre di poter seguire lezioni di chitarra elettrica, ma la madre gli neg\u00f2 il permesso, dicendogli che prima avrebbe dovuto imparare a suonare la chitarra acustica. Determinato a suonare comunque, Poynter cominci\u00f2 a vedere le lucertole che allevava per hobby, guadagnando abbastanza da riuscire a comprarsi da solo una chitarra, ed imparando a suonare da autodidatta, copiando le note nelle canzoni che ascoltava.\nA scuola, contatt\u00f2 degli amici con cui form\u00f2 una band punk, che chiam\u00f2 Ataiz, e fu grazie ai compagni che decise di smettere di suonare la chitarra e dedicarsi al basso, che gli sembrava pi\u00f9 semplice da suonare. La sua decisione di trasferirsi a Londra fu presa tra la sorpresa degli amici di Poynter. Dal vecchio sito degli \"Ataiz\": \"Tutto stava cominciando a migliorare per la band e stavamo per inviare i nostri demo e seriamente provare a metterci sotto contratto proprio dopo il concerto dell'East Thurrock quando improvvisamente Doug ha annunciato che stava partendo per andare in un'altra band chiamata McFly, i quali erano pi\u00f9 ben sistemati e prodotti da una grande e costosa casa discografica chiamata Universal Island Records. Fu uno shock per la band, e una vergogna, perch\u00e9 gli \"Ataiz\" erano sempre partiti dal presupposto che \"Se l'avessero fatto... l'avrebbero fatto insieme.\"\nCarriera musicale.\nPrima audizione e abbandono del padre (2003-2004).\nNel 2003, all'et\u00e0 di 15 anni, Poynter fu informato da un bullo della scuola di un\u2019audizione, che era stata pubblicata su \"Stage\" magazine e letta all\u2019altoparlante della scuola durante gli annunci mattutini, per la quale si cercava un bassista. Nell'autobiografia dei McFly, \"Unsaid Things... Our Story\", Poynter sostiene che non avrebbe mai partecipato se i bulli della sua scuola non lo avessero informato dell'audizione per prenderlo in giro, poich\u00e9 il giorno la scuola trasmise via altoparlante l'annuncio, Poynter arriv\u00f2 in ritardo e non lo sent\u00ec.\nLeggendo che l'audizione era stata organizzata dai manager dei Busted, una band molto popolare all'epoca, Poynter fu convinto a partecipare, e si rec\u00f2 a Londra con la madre. Sul luogo dell\u2019audizione, fece conoscenza con il batterista Harry Judd.\nPer poter partecipare al provino, dovette mentire sulla propria et\u00e0, poich\u00e9 l'annuncio specificava che le audizioni erano aperte ai ragazzi dai sedici anni in su. Sostenne l'audizione davanti ai manager Matthew \"Fletch\" Fletcher, Richard Rashman, ed ai due giovani musicisti Tom Fletcher e Danny Jones, suonando l'inizio di \"Billie Jean\" di Michael Jackson e cantando una propria canzone originale chiamata \"The Last Girl Story\", ma a colpire i giudici non furono inizialmente le sue doti musicali, bens\u00ec il suo look. I giudici decisero di dargli una seconda opportunit\u00e0, ed al secondo turno di audizioni, Poynter dovette cantare accompagnato alla chitarra da Danny Jones.\nIl giorno seguente le audizioni, Poynter ricevette una email dal manager Richard Rashman, che lo informava che non era considerato un bassista abbastanza bravo per poter far parte della band. Come risposta, Poynter cominci\u00f2 ad esercitarsi pi\u00f9 duramente ed invi\u00f2 alcune email a Rashman, tenendolo costantemente aggiornato sui propri progressi, nonostante il padre si rifiutasse di supportarlo.\nIl giorno prima di un incontro privato con Rashman, il padre di Poynter abbandon\u00f2 la famiglia per trasferirsi a casa di un'altra donna, ed a causa di ci\u00f2, l'impegno di Poynter nella musica sub\u00ec un arresto, poich\u00e9 scelse di spendere i soldi guadagnati dalla vendita di rettili per il bene della famiglia, rinunciando cos\u00ec alle lezioni di basso che gli servivano. Il giorno dopo l'abbandono del padre, Poynter si rec\u00f2 a Londra accompagnato dallo zio, senza avere molte speranze, per incontrare Rashman. Durante l'incontro, Rashman acconsent\u00ec finalmente a prenderlo nuovamente in considerazione e gli diede un cd contenente le prime demo dei McFly, sulle quali Poynter avrebbe potuto esercitarsi.\nPoynter pag\u00f2 per delle lezioni di basso, in modo da poter imparare a suonare le demo, e si present\u00f2 ad un'audizione finale a Londra, davanti agli altri tre membri dei McFly gi\u00e0 confermati. Nonostante fosse meno abile rispetto al suo avversario, i giudici furono convinti da un video, registrato da Poynter, che lo raffigurava mentre suonava il basso nella tranquillit\u00e0 di casa. Grazie a ci\u00f2, riusc\u00ec a superare l'audizione, venendo preferito rispetto al suo avversario, ed entr\u00f2 ufficialmente a far parte della band: Tom Fletcher (leader, chitarra e voce), Danny Jones (chitarra e voce), e Harry Judd (batteria).\nMcFly (2004-2013).\nNel 2004, Poynter si trasfer\u00ec definitivamente a Londra, per vivere con il resto della band. Inizialmente, vista la giovane et\u00e0, fu esortato a tornare a casa nei weekend, ma quando cominci\u00f2 a ribellarsi a causa della situazione famigliare difficile, fu deciso che Poynter rimanesse a Londra, mandando per\u00f2 regolarmente alcune sterline alla famiglia come supporto economico.\nI McFly ottennero successo con il loro primo singolo, \"5 Colours in Her Hair\", che debutt\u00f2 alla prima posizione della classifica britannica nell'aprile del 2004. Il primo album, \"Room on the 3rd Floor\", raggiunse la vetta della classifica, e fece guadagnare ai McFly il Guinness World Record come band pi\u00f9 giovane ad avere un album di debutto in prima posizione in classifica, record precedentemente appartenente ai Beatles. Nel 2004, i McFly furono il gruppo di supporto al tour dei Busted, per poi intraprendere un tour personale a settembre dello stesso anno.\nFin da subito, Poynter fu considerato il membro pi\u00f9 timido e taciturno della band, malgrado la brusca trasformazione di personalit\u00e0 nel 2005 quando si \"spogli\u00f2\" in un video. Nel 2005 si trasfer\u00ec con il resto dei componenti della band a Princess Park Manor, mentre nel 2006 compr\u00f2 il proprio appartamento.\nIl secondo album, \"Wonderland\", fu pubblicato nel 2005, seguito da \"Motion in the Ocean\" nel 2006, che contiene come traccia nascosta una canzone scritta da Poynter, \"Silence Is A Scary Sound\". Nel 2007 fu pubblicato un album Greatest Hits, e poi altri due album: \"Radio: Active\" (2008) e \"Above the Noise\" (2010).\nNel 2012 fu pubblicato un secondo Greatest Hits, \"Memory Lane: The Best of McFly\", insieme all'autobiografia della band, \"McFly: Unsaid Things... Our Story\".\nNel 2016, i McFly annunciarono l'Anthology Tour, tre serate di fila durante le quali avrebbero interpretato tutte le canzoni contenute nei loro album. Il tour si tenne a Glasgow, Birmingham, Manchester e Londra, ed \u00e8 attualmente l'ultimo tour a cui la band partecip\u00f2 sotto il nome di McFly.\nNegli album, raramente si sente Poynter cantare. La sua voce pu\u00f2 essere apprezzata nei brani \"Transylvania\", \"Too Close For Comfort\", \"Nothing\" ed in alcune cover, tra cui \"Mr Brightside\" dei The Killers e le canzoni natalizie \"Deck the Halls\" e \"Santa Claus Is Coming To Town\". Dal 2012, \u00e8 diventato uso comune per i McFly permettere a Poynter di realizzare versioni soliste di alcuni dei loro brani, come \"Love Is Easy\" e \"Love Is On The Radio\"; le versioni di Poynter sono sempre caratterizzate da uno stile che si avvicina di pi\u00f9 all'hard rock.\nMcBusted (2013-2015).\nNel 2013 Poynter ader\u00ec, insieme agli altri membri dei McFly, al progetto McBusted, che consisteva nell'unire le band McFly e Busted in un unico \"supergruppo\". Nel gruppo, Poynter torn\u00f2 come bassista, insieme al bassista dei Busted, Matt Willis. La band intraprese il pi\u00f9 grande tour britannico del 2014, il McBusted Tour, di 34 date, concluso a Hyde Park durante il British Summer Time. I McBusted pubblicarono un album omonimo, prima di intraprendere un secondo tour nel 2015, McBusted's Most Excellent Adventure Tour, di 21 date, per poi sciogliersi definitivamente.\nA (2018).\nNel 2018, Poynter suon\u00f2 il basso per la band rock \"A\" durante il tour con gli Hell Is For Heroes. Il tour fu della durata di 8 date, ma la band non ha attualmente scelto Poynter come rimpiazzo definitivo per il bassista Daniel P. Carter.\nINK (2018).\nAll'inizio del 2018, stanco del mancato ritorno dei McFly sulle scene, Poynter decise di formare la band rock INK, insieme ai colleghi Todd Dorigo (chitarra e voce) e Corey Alexander (batteria).\nRitorno dei McFly (2019-presente).\nNel 2019, Poynter partecip\u00f2 alla \"reunion\" dei McFly, nonostante non fosse mai stato annunciato uno scioglimento ufficiale della band. La band ha in programma due tour previsti per il 2020, in Regno Unito e Brasile.\nFilm e televisione.\nNel 2006, Poynter ricopr\u00ec, insieme agli altri membri dei McFly, il ruolo di se stesso nel film \"Baciati dalla Sfortuna\", recitando al fianco di Lindsay Lohan e Chris Pine.\nNel novembre del 2011, Poynter partecip\u00f2 come concorrente al reality show \"I\u2019m A Celebrity\u2026 Get Me Out Of Here!\" nella giungla australiana. Essendo un grande appassionato di natura e rettili, per Poynter non fu difficile destreggiarsi nella giungla, ed arriv\u00f2 in finale nel programma, vincendo contro il compagno d\u2019avventura Mark Wright. Dopo essere stato incoronato Re della Giungla, fece diversa pubblicit\u00e0 al programma, entusiasta dell\u2019esperienza.\nNel 2017 ricopre il ruolo di Steven Barker nel film \"Double Date\", mentre nel 2018 \u00e8 protagonista del cortometraggio \"The Academy\", incentrato sui supereroi.\nNel 2018 partecipa alle riprese del film commedia \"Kat and the Band\", nel ruolo del protagonista maschile Alex. Partecipa inoltre alle riprese del thriller \"The Host\", previsto per il 2020, in cui ricopre il ruolo di Steve Atkinson.\nStile musicale e composizione.\nPrima di fare l'audizione per i McFly, Poynter era gi\u00e0 appassionato di musica rock, grazie alla zia materna, che gli prestava diversi dischi.\nTra gli artisti preferiti di Poynter figurano Blink-182, Limp Bizkit, Linkin Park, Starting Line, Nirvana e Pearl Jam. Inoltre, nel 2003 era un fan dei Busted. Fu anche influenzato molto dalla stima che provava nei confronti di Tom Fletcher e Danny Jones.\nPoynter risulta tra i principali autori di molti brani dei McFly, ed \u00e8 l'autore del singolo del 2007 \"Transylvania\", settima canzone della band a raggiungere la vetta della classifica. Scrisse anche la canzone (mai registrata in studio) \"Silence Is a Scary Sound\". Riguardo a queste canzoni, Fletcher lod\u00f2 la migliorata capacit\u00e0 di Poynter nello scrivere canzoni.\nCome autore, per l'album dei McBusted, collabor\u00f2 con Mark Hoppus dei Blink 182 ed Alex Gaskarth degli All Time Low.\nHa composto dei brani per i 5 Seconds of Summer, e scritto i brani \"I Would\" per l'album \"Take Me Home\" e \"Don\u2019t Forget Where You Belong\" per \"Midnight Memories\" degli One Direction.\nAltro.\nCome scrittore, Poynter ha scritto insieme al collega Tom Fletcher il libro per bambini \"The Dinosaur that Pooped Christmas\", considerato il libro per bambini pi\u00f9 popolare del 2012. Il sequel, \"The Dinosaur That Pooped A Planet\", fu pubblicato nel 2013.\nFilantropia.\nAttivismo ambientale.\nA Poynter \u00e8 molto cara la situazione ambientale da quando, a scuola, rimase molto colpito da una lezione sulla deforestazione. Grazie ai viaggi compiuti insieme ai McFly in giro per il mondo, ebbe sempre la possibilit\u00e0 di toccare con mano i danni provocati al pianeta, che non esita a condividere sui suoi profili nei social media, per sensibilizzare il pubblico.\nDal 2012 \u00e8 ambasciatore del World Wildlife Fund (WWF), con il quale ha partecipato a diverse campagne.\nNel 2012, con il WWF, si rec\u00f2 in Africa, ai Vulcani Virunga, in Ruanda ed Uganda, per promuovere il programma di adozione dei gorilla di montagna dove ebbe la possibilit\u00e0 di entrare in contatto con un gruppo di gorilla selvatici monitorati dalla primatologa Dian Fossey.\nInoltre, \u00e8 ambasciatore anche di altri enti, come Greenpeace ed il 5 Gyres Institute, e sensibilizza riguardo all'inquinamento degli oceani, partecipando a campagne per promuovere il riciclaggio dei rifiuti.\nAttualmente, \u00e8 uno dei maggiori sostenitori della campagna per il bando della plastica nel Regno Unito ed in Europa. Al riguardo, ha scritto il libro per ragazzi \"Plastic Sucks! You Can Make A Difference\", pubblicato il 5 settembre 2019, che contiene vari consigli su come evitare l\u2019utilizzo della plastica nella vita quotidiana, ed ha partecipato a diversi eventi di pulizia del pianeta.\nPoynter ha pi\u00f9 volte dichiarato di ispirarsi alle azioni del naturalista Sir David Attenborough per le proprie attivit\u00e0 benefiche in materia di ambiente.\nBeneficenza.\nInsieme ai McFly, Poynter ha partecipato a diversi eventi di raccolta fondi ed ha collaborato con numerosi enti, tra cui Comic Relief, Children in Need, Live 8, Sport Relief e Earth Hour. I McFly hanno sostenuto pi\u00f9 volte tali enti benefici, talvolta pubblicando canzoni e girando video musicali, partecipando inoltre a numerosi eventi di sensibilizzazione.\nCon la band INK, Poynter ha partecipato ad alcuni eventi organizzati dal WWF.\nModa.\nAgli inizi della propria carriera, Poynter si distinse per il proprio stile tipico degli skater, evolvendo negli anni verso uno stile pi\u00f9 ricercato, definendo come proprie ispirazioni Johnny Depp, Hedi Slimane e Lenny Kravitz.\nNel 2011 fond\u00f2 la propria compagnia di moda, Saint Kidd, mentre in precedenza aveva fondato Zukie.\nNel 2014 partecip\u00f2 al progetto \"At Full Tilt\" per \"Vogue India\", mentre l'anno successivo fu fotografato per \"Notion Magazine\"\".\"\nA gennaio del 2016, fece il suo debutto come modello sulla passerella di Joshua Kane, ed \u00e8 sotto contratto per l'agenzia di moda di Kate Moss. Nello stesso anno, scrisse anche articoli di moda per la rivista \"Fault Magazine\" e pos\u00f2 per \"Adon Magazine\".\nPos\u00f2 inoltre con la compagna dell'epoca, la cantautrice Ellie Goulding, per la rivista \"Glamour\" a febbraio del 2016.\nPoynter \u00e8 solito essere invitato come spettatore alla settimana della moda da marchi come Burberry, Louis Vuitton, Moschino e Saint Laurent, venendo spesso lodato per il proprio stile personale.\nA partire dal 2018 gestisce e disegna per Polonius Clothing.\nControversie.\nNel 2011, Poynter fin\u00ec al centro di una polemica, quando i tabloid scoprirono che, a partire dal 15 febbraio 2011, si era recato in riabilitazione alla clinica Priory.\nNon conoscendo la situazione, molti articoli dichiararono che la ragione che aveva spinto Poynter ad avere bisogno di cure fosse lo stress provocato dalla recente rottura con la compagna dell'epoca, la popstar britannica Frankie Sandford. Poynter, non interessato a dichiarare la verit\u00e0, scelse di accettare le dichiarazioni dei giornali, senza correggerle.\nNel 2012, Poynter dichiar\u00f2 finalmente la verit\u00e0 sull'accaduto nella propria autobiografia, spiegando di come avesse cominciato ad abusare di alcolici fin dall'et\u00e0 di diciassette anni, riuscendo per\u00f2 ad evitare sempre paparazzi e tabloid, passando quasi inosservato e confessando le proprie dipendenze soltanto al compagno dei McFly Harry Judd nel 2010.. Poynter stesso, nel 2012 dichiar\u00f2 di non ricordare molto dei tour dei McFly svolti in quel periodo, poich\u00e9 arrivava ad esibirsi durante i tour in condizioni di confusione o di ubriachezza, cercando sempre di non far notare il fatto a nessuno.\nA seguito del peggioramento delle proprie condizioni, Poynter tent\u00f2 il suicidio a febbraio del 2011. Fu solo dopo il fallimento del suo tentativo che chiese aiuto al proprio medico di fiducia e fu mandato d\u2019urgenza in riabilitazione per un mese.\nPoynter dichiar\u00f2 che il pi\u00f9 grande aiuto che trov\u00f2 durante il periodo di riabilitazione fu in Matt Willis, che aveva sofferto a sua volta di dipendenze.\nPoynter si dichiara attualmente sobrio dal giorno in cui usc\u00ec dalla riabilitazione nel 2011.\nVita privata.\nAlla fine del 2008 cominci\u00f2 a frequentare la cantante britannica Frankie Sandford, componente della girlband The Saturdays, dopo averla conosciuta durante un concerto. I due si lasciarono nel 2010, dopo due anni di relazione, anche a causa dei problemi psicologici di entrambi. In un'intervista, fu confermato che, quando Poynter era pi\u00f9 giovane, aveva poster raffiguranti la ragazza appesi nella propria stanza. Nell'autobiografia dei McFly, Poynter sostiene di avere sempre saputo dell'incompatibilit\u00e0 con Sandford, a causa dei problemi personali e psicologici di entrambi, e di essere stato due anni insieme a lei \"senza quasi accorgersene\".\nNel 2011 cominci\u00f2 a frequentare la pittrice Lara Carew-Jones, amica di famiglia di Harry Judd, sostenendo varie volte di volerla sposare in futuro. Con un pretesto, cominci\u00f2 a frequentare la ragazza, ed i due si innamorarono velocemente.\nNel 2014 inizi\u00f2 una relazione con la cantante inglese Ellie Goulding, ma nel marzo del 2016 i due confermarono la fine della loro relazione a causa della distanza e dei troppi impegni di entrambi.\nA partire dal 2019 frequenta la modella Maddy Elmer, con la quale non esclude la possibilit\u00e0 di avere figli in futuro.\nPoynter crebbe per buona parte dell'adolescenza senza un padre, poich\u00e9 questi lasci\u00f2 la famiglia per un'altra donna solamente una settimana dopo le audizioni per i McFly."}
{"id": "711215", "revid": "486946", "url": "https://it.wikipedia.org/wiki?curid=711215", "title": "Miyabi", "text": ""}
{"id": "711217", "revid": "1318658", "url": "https://it.wikipedia.org/wiki?curid=711217", "title": "Storico ribelle", "text": "Lo Storico ribelle, noto anche come Bitto storico, \u00e8 un formaggio lombardo, conosciuto anche come formaggio \"della Val del Bitt\". \u00c8 un presidio Slow Food prodotto nelle Alpi Orobie in modo artigianale con uno specifico disciplinare.\nViene prodotto esclusivamente nei mesi estivi sugli alpeggi; le caratteristiche del formaggio sono condizionate dalle qualit\u00e0 di erbe consumate dalle bovine lattifere e dall'aggiunta del latte di capra. Il Bitto storico pu\u00f2 essere conservato e stagionato per oltre dieci anni.\nI produttori vendono il loro formaggio al Consorzio Salvaguardia Bitto Storico, che si occupa poi della vendita presso la propria casera di stagionatura sita in Gerola Alta, dove \u00e8 possibile acquistare il formaggio con stagionature che vanno da 70 giorni a oltre 15 anni. Il Bitto storico acquistato presso il centro \u00e8 presidio Slow Food.\nStoria.\nLa tecnica di lavorazione del Bitto storico si fa risalire ai Celti che, dopo essere stati cacciati dalla pianura, trovarono rifugio in Valtellina. Esperti pastori e casari, per conservare e trasferire le propriet\u00e0 nutritive del latte nel tempo, iniziarono a produrre formaggi a lunga conservazione. Da allora l'usanza di allevare durante la stagione estiva gli animali da latte negli alpeggi \u00e8 giunta fino ai giorni nostri e con essa la tradizione di trasformare in formaggio il latte prodotto.\nGi\u00e0 nel 1908 i produttori del Bitto fecero un tentativo di promozione del prodotto con la costituzione della \"Societ\u00e0 di caricatori d'Alpi di Morbegno\".\nA partire dal 1996, quando \u00e8 stata assegnata la denominazione di origine protetta al Bitto (allargando la zona di produzione e modificandone il metodo), un gruppo di produttori si \u00e8 opposto alle modifiche per continuare a produrre il formaggio con il metodo tradizionale e sottolineare la differenza tra la produzione tradizionale e quella moderna.\nDal primo settembre 2016, a seguito di una lunga controversia, si \u00e8 decisa la registrazione di un nuovo marchio, Storico ribelle, in modo da differenziare il prodotto dal Bitto DOP sia come disciplinare di produzione, sia come nome..\nZone di produzione.\nLa zona di produzione del Bitto Storico comprende una delimitata area sulle prealpi Orobie, prevalentemente nella provincia di Sondrio, ma in piccola parte in quella di Bergamo e quella di Lecco.\nLe principali valli di produzione sono quelle di Gerola Alta e Albaredo per San Marco, le cosiddette valli del Bitto.\nAspetto e gusto.\nSi presenta in forme cilindriche piatte di diametro tra i 30 e i 50\u00a0cm e di altezza da 8 a 12\u00a0cm. La crosta \u00e8 sottile e di colore giallo nelle forme di stagionatura fino a 6 mesi e pi\u00f9 spessa e color giallo intenso nelle forme di stagionatura pi\u00f9 lunga (da 1 a 3 anni, ma si danno casi in cui si conserva nella stagionatura oltre i 10 anni). La pasta \u00e8 tenera, di colore leggermente paglierino e dotata di una serie di piccoli fori (\"occhi\"), nelle forme a breve stagionatura, pi\u00f9 dura, di odore pi\u00f9 penetrante e di gusto pi\u00f9 forte e pi\u00f9 aromatico in quelle a lunga stagionatura. L'aroma deriva dalle essenze delle erbe di cui si nutrono gli animali che pascolano nella valle. Questo formaggio inoltre si scioglie facilmente con la cottura, amalgamandosi bene al cibo cui viene mescolato ed entra cos\u00ec a far parte di molti piatti locali, tra i quali la \"Polenta taragna\" e lo \"Sciatt\".\nIl formaggio si sposa con l'accompagnamento di vini rossi sapidi, quali il Valtellina superiore Inferno, il Valtellina superiore Sassella e l'Aglianico del Vulture.\nProcesso di produzione.\nIl Bitto Storico viene prodotto con latte di vacca appena munto, a cui va aggiunta tassativamente una percentuale di latte caprino (dal 10 al 20%), ottenuto dalla Capra Orobica o della Valgerola (razza autoctona a rischio di estinzione). La sua trasformazione dal latte appena munto avviene generalmente nelle malghe alpine (dette in dialetto \"cal\u00e9cc\"), trattato in capaci caldaie di rame dai cosiddetti \"caricatori\", cio\u00e8 i pastori esperti nella preparazione del formaggio in questione, con lavorazione praticamente manuale. La salatura viene ripetuta durante la preparazione a intervalli di 2 o 3 giorni."}
{"id": "711218", "revid": "287204", "url": "https://it.wikipedia.org/wiki?curid=711218", "title": "Guglielmo di Saint-Thierry", "text": "Biografia.\nNacque a Liegi o nei suoi dintorni, in una data imprecisata, che tuttavia dovrebbe oscillare intorno al 1075; della sua infanzia non si sa nulla: anche la tradizione che lo vuole nato da famiglia nobile si fonda unicamente sulla posteriore considerazione che una persona della cultura e della sensibilit\u00e0 di Guglielmo avrebbe dovuto avere origini nobili.\nStudi\u00f2 dapprima a Liegi le cui sette chiese, nel XII secolo, se erano tutte dotate di una scuola, non potevano competere, per modernit\u00e0 e completezza, con quelle francesi; \u00e8 forse per questo motivo che Guglielmo sia andato a completare lo studio delle arti liberali nella scuola della cattedrale di Reims. \u00c8 dubbio se egli abbia studiato anche a Laon, alla scuola di Anselmo, dove avrebbe potuto conoscere anche Abelardo. \nAnche la data del suo ingresso nel monastero benedettino di Saint-Nicaise a Reims \u00e8 ignota e oscilla dal 1100 al 1110 circa, n\u00e9 sono noti i motivi che l'avrebbero indotto alla scelta della vita monastica. \nNel 1121 fu eletto abate del monastero di Saint-Thierry, presso Reims, posto sull'altura del Mont d'Hor; qui compone le sue prime opere, il \"De contemplando Deo\" e la \"De natura et dignitate amoris\".\nLe prime opere.\nIl rapporto fra l'uomo e Dio \u00e8 essenzialmente un rapporto d'amore: \u00abTu ci ami in quanto fai di noi tuoi amanti e noi ti amiamo in quanto riceviamo il tuo Spirito. Il tuo Spirito \u00e8 il tuo amore che penetra e possiede le intime fibre dei nostri affetti [...] Mentre il nostro amore \u00e8 \"affectus\", il tuo \u00e8 \"effectus\", un'efficacia che ci unisce a te grazie alla tua unit\u00e0, allo Spirito santo che ci hai donato\u00bb.\nL'amore di Dio per noi si \u00e8 manifestato in due fasi: la passione di Cristo suscita in noi l'amore per lui e l'opera dello Spirito realizza l'unione del cristiano in Dio. \nLa natura dell'amore non \u00e8 tuttavia soltanto sentimento: vi partecipa anche la ragione. Guglielmo, identificando la carit\u00e0 con la vista posseduta dall'anima per vedere Dio, afferma che i due occhi della vista sono \u00abl'amore e la ragione. Se uno dei due opera senza l'altro, non andr\u00e0 lontano. Possono per\u00f2 molto soccorrendosi a vicenda, diventando un solo occhio\u00bb. Il compito della ragione sta nell'istruire l'amore, mentre il compito dell'amore \u00e8 d'illuminare la ragione, cos\u00ec che la ragione divenga essa stessa amore e l'amore non oltrepassi i confini della ragione\u00bb.\nL'incontro con Bernardo di Chiaravalle.\nNel 1118 conosce Bernardo di Chiaravalle; scriver\u00e0 (\"Vita di san Bernardo\", 7, 33) che \u00abse quel giorno avessi potuto scegliere, l'unica cosa che avrei voluto sarebbe stata di rimanere sempre con lui per servirlo\u00bb. La conoscenza dell'abate di Clairvaux fu certamente decisiva per la futura decisione di lasciare la sua carica di abate, ma fu importante anche per l'elaborazione delle sue opere successive.\nScrive Guglielmo che, nel 1128 quando, pur malato, si rec\u00f2 nell'abbazia di Chiaravalle dove anche Bernardo era ricoverato nell'infermeria, \u00ablui mi spiegava con dolcezza e senza reticenze i giudizi della sua intelligenza e i risultati della sua esperienza, nel tentativo di insegnare a un inesperto tante cose che si possono imparare solo con l'esperienza\u00bb. Risultato di queste conversazioni fu il \"Breve commento sui primi due capitoli del Cantico dei cantici\", scritto verso il 1130 e le raccolte di commenti tratte dagli scritti di sant'Ambrogio e di san Gregorio, relativi al Cantico. \nMa il maggior frutto della meditazione di Guglielmo sul Cantico biblico \u00e8 il \"Commento al Cantico dei cantici\". \nInadatto a occuparsi dei problemi pratici dell'amministrazione dell'abbazia, abbandon\u00f2 nel 1135 il monastero di Saint-Thierry per ritirarsi come semplice monaco nell'abbazia cistercense di Signy, nelle Ardenne.\nNel 1138 inizia la controversia contro Abelardo che, con l'intervento determinante di Bernardo, porter\u00e0 alla condanna del filosofo parigino nel concilio di Sens. Segnala ancora a Bernardo quelli che lui considera gli errori contenuti nella \"Summa philosophiae\" di Guglielmo di Conches.\nBibliografia.\nOpere.\nLe opere di Guglielmo di Saint-Thierry sono presenti nella \"Patrologia Latina\" (PL), a cura di J. P. Migne, Lutetiae Parisiorum, 1844-1864"}
{"id": "711221", "revid": "1632387", "url": "https://it.wikipedia.org/wiki?curid=711221", "title": "The Eagle Has Landed (album)", "text": "The Eagle Has Landed \u00e8 il primo album dal vivo dei Saxon.\nIl disco.\nRegistrato durante la \"tourn\u00e9e\" di \"Denim and Leather\", vide l'entrata alla batteria di Nigel Glockler al posto di Pete Gill, infortunatosi ad una mano tre giorni prima dell'inizio del \"tour\". Le registrazioni non vennero effettuate in un'unica serata, ma in pi\u00f9 date in giro per l'Europa."}
{"id": "711223", "revid": "79968", "url": "https://it.wikipedia.org/wiki?curid=711223", "title": "Battaglia del fiume Sagra", "text": ""}
{"id": "711226", "revid": "767487", "url": "https://it.wikipedia.org/wiki?curid=711226", "title": "Gliceridi", "text": "I gliceridi (o acilgliceroli) sono dei grassi saponificabili la cui molecola \u00e8 ottenuta da una molecola di glicerolo in cui uno o pi\u00f9 gruppi ossidrilici sono esterificati da acidi grassi. A seconda del numero di ossidrili esterificati, si parla di monogliceridi, digliceridi o trigliceridi.\nLa reazione di esterificazione da cui si formano i gliceridi d\u00e0 luogo ad un legame estere e libera una molecola d'acqua (H2O), formata da un atomo di idrogeno ceduto dal glicerolo e da un gruppo -OH ceduto dall'acido grasso.\nFunzione biologica.\nI gliceridi hanno funzione principalmente energetica. I monogliceridi e i digliceridi svolgono ruoli nel metabolismo intermedio, mentre i trigliceridi sono i principali grassi di deposito nel tessuto connettivo e sono la tipologia pi\u00f9 comunemente presente nei grassi animali e vegetali."}
{"id": "711232", "revid": "767487", "url": "https://it.wikipedia.org/wiki?curid=711232", "title": "Giuseppe Zimbalo", "text": "Detto \"lo Zingarello\", fu l'architetto pi\u00f9 famoso e imitato del barocco leccese. \nIl padre, Sigismondo (anche questi indicato come maestro), era a sua volta figlio di uno dei maggiori scultori degli inizi del Seicento, Francesco Antonio Zimbalo. Giuseppe spesso \u00e8 presente con il padre in contratti relativi ad attivit\u00e0 edilizia.\nIl soprannome Zingarello di fatto \u00e8 l'italianizzazione del termine dialettale \"Zimbarieddhu\" ovvero il piccolo Zimbalo per distinguerlo dal padre Sigismondo probabilmente a causa dello stesso lavoro fatto da entrambi.\nNel capoluogo salentino l'artista realizz\u00f2:"}
{"id": "711235", "revid": "79968", "url": "https://it.wikipedia.org/wiki?curid=711235", "title": "Ludovico I Gonzaga (1334-1382)", "text": "Biografia.\nIl padre Guido, dopo la salita al potere, aveva affiancato al governo di Mantova i propri tre figli (Ugolino, Ludovico e Francesco). Il maggiore, Ugolino, mostr\u00f2 ben presto grande intraprendenza oscurando i fratelli minori. Questi, probabilmente gelosi del fratello, ordirono un complotto ai suoi danni assassinandolo il 14 ottobre 1362, durante una cena organizzata fra i tre. Vi \u00e8 anche il sospetto che dietro all'assassinio vi fosse un movente politico, con Venezia a sfruttare il malcontento dei due fratelli minori. Il tragico evento venne in parte coperto, giustificandolo con una lite fra i tre fratelli, e il padre Guido, pur affranto, concesse il perdono pubblico ai due figli superstiti.\nNel 1368 Ludovico scopr\u00ec una congiura ordita contro di lui da Cansignorio della Scala, signore di Verona, tramite un fuoriuscito della famiglia, Corradino Gonzaga, residente nella citt\u00e0 scaligera. Nell'estate dello stesso anno per\u00f2 anche il fratello Francesco mor\u00ec in circostanze misteriose; pur non essendoci prove del fatto, tutti gli indizi portano a sospettare che anche questa seconda morte sia stata favorita da Ludovico, che si trovava cos\u00ec a rimanere unico successore del padre.\nUna volta salito al potere (nella primavera del 1370 ebbe il mandato comunale), Ludovico inizi\u00f2 una politica di amicizia con Milano, legandosi strettamente alla famiglia Visconti. Sotto questa ottica va visto anche il matrimonio concordato per il figlio Francesco con Agnese Visconti, figlia di Bernab\u00f2. Instaur\u00f2 anche saldi rapporti commerciali con la Repubblica di Venezia.\nDal punto di vista della politica interna, Ludovico I viene tutto sommato ricordato per le sue oculate doti di buon governo, che permisero al paese di prosperare dal punto di vista economico.\nPer prevenire possibili pericoli dall'esterno, mun\u00ec il territorio di vaste fortificazioni; pericoli ebbe per\u00f2 a dover contrastare pure all'interno, a causa di due congiure ordite da suoi congiunti (una ordita da Antonio Gonzaga nel 1373), ma entrambe sventate.\nProvvide anche a consolidare le fortificazioni di Castiglione mantovano, Borgoforte, Governolo e Sermide.\nMor\u00ec nel 1382 e fu sepolto nella Chiesa di San Francesco.\nDiscendenza.\nNel 1356 aveva preso in moglie Alda d'Este, figlia di Obizzo III, dalla quale ebbe due figli:\nLudovico ebbe anche un figlio naturale, Febo."}
{"id": "711236", "revid": "1305772", "url": "https://it.wikipedia.org/wiki?curid=711236", "title": "Ludovico Gonzaga", "text": ""}
{"id": "711238", "revid": "228587", "url": "https://it.wikipedia.org/wiki?curid=711238", "title": "Golfo di Panama", "text": "Il golfo di Panama \u00e8 un'insenatura nell'oceano Pacifico, situato lungo la costa meridionale di Panama. Ha una larghezza massima di 250\u00a0km e una profondit\u00e0 massima di 220\u00a0m.\nIl litorale \u00e8 frastagliato ed articolati in tante piccole insenature minori (baia di Panama, golfo di Parita, golfo di San Miguel) ed \u00e8 fronteggiato da alcune isole (Arcipelago di Las Perlas, isola di San Jos\u00e9, isola del Rey, ecc.).\nAlcuni porti importanti si affacciano al golfo: Panama, La Palma, Chitr\u00e8."}
{"id": "711240", "revid": "729019", "url": "https://it.wikipedia.org/wiki?curid=711240", "title": "Strada statale 143 Vercellese", "text": "La ex strada statale 143 Vercellese (SS 143), ora strada provinciale 143 Vercellese (SP 143) in provincia di Biella e strada provinciale 143 del Vercellese (SP 143) in provincia di Vercelli, \u00e8 una strada provinciale italiana.\nStoria.\nLa strada statale 143 venne istituita nel 1951 con il seguente percorso: \"Innesto con la statale n. 11 presso San Germano Vercellese - Cavagli\u00e0 - Biella.\"\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte, che l'ha classificata come strada regionale con la denominazione di \"strada regionale 143 Vercellese (SR 143)\"; le competenze sono quindi passate all'ARES (Agenzia Regionale Strade).\nA seguito poi del D.R. 9-5791 del 27 aprile 2007 della Regione Piemonte e la conseguente soppressione dell'ARES, dal 1\u00ba gennaio 2008 \u00e8 stata infine riclassificata come provinciale e trasferita al demanio della Provincia di Biella e della Provincia di Vercelli . La nuova denominazione \u00e8 divenuta quindi \"strada provinciale 143 Vercellese (SP 143)\" in provincia di Biella e \"strada provinciale 143 del Vercellese (SP 143)\" in provincia di Vercelli.\nPercorso.\nHa inizio a Biella e, indirizzandosi verso sud, tocca il comune di Salussola, arrivando fino a Cavagli\u00e0 dove, nei pressi dell'incrocio con la ex strada statale 228 del Lago di Viverone e con la ex strada statale 593 di Borgo d'Ale, si indirizza verso Santhi\u00e0, dopo aver oltrepassato la A4.\nA pochi chilometri da Santhi\u00e0 (6,2\u00a0km circa) si immette nella ex strada statale 11 Padana Superiore, presso il comune di San Germano Vercellese. Praticamente la struttura funge da collegamento tra Biella e la A4 (casello di Santhi\u00e0)."}
{"id": "711242", "revid": "767487", "url": "https://it.wikipedia.org/wiki?curid=711242", "title": "Juli (gruppo musicale)", "text": "Juli \u00e8 il nome di un gruppo pop tedesco di Gie\u00dfen, citt\u00e0 dell'Assia nella Germania centro-occidentale.\nIl gruppo \u00e8 composto da cinque membri: Eva Briegel (voce), Jonas Pfetzing (chitarra), Simon Triebel (chitarra), Andreas \"Dedi\" Herde (basso) e Marcel R\u00f6mer (batteria), che agli esordi si chiamavano \"Sunnyglade\".\nBiografia.\nIl periodo \"Sunnyglade\".\nI \"Sunnyglade\" esistono dal 1999, inizialmente senza una cantante ufficiale (cantava invece Simon Triebel) e con un altro batterista (Martin M\u00f6ller). Soltanto pi\u00f9 tardi si aggrega la cantante Miriam Adameit. Oggi sia quest'ultima sia Martin M\u00f6ller non fanno pi\u00f9 parte del gruppo.\nI \"Sunnyglade\" vincono poi il premio \"Hessischen Rockpreis 2000\", riconoscimento a livello regionale, arrivando al secondo posto con il titolo di \"Deutschen Pop-Preis\", cantando in lingua inglese.\nAll'inizio del 2001 firmano il loro primo contratto di edizione con la EMI. Seguono poi ulteriori registrazioni con il produttore Lutz Fahrenkrog-Petersen (figlio di Uwe Fahrenkrog-Petersen) a Berlino e i testi cominciano ad essere scritti in lingua tedesca. Con ci\u00f2 si chiude l'epoca \"Sunnyglade\" e le relative canzoni registrate e si decide di proseguire con il nuovo nome Juli e con canzoni scritte in tedesco. Il nuovo nome nasce dal titolo di una canzone del gruppo berlinese Tex.\nGli inizi degli \"Juli\".\nLa prima comparsa come \"Juli\" avviene a giugno del 2002 e convince molto sia pubblico sia case discografiche. Lo stesso anno gli Juli iniziano a lavorare con il produttore Michael Gerlach, dalla cui collaborazione nascono nuove registrazioni demo. Vista la risonanza positiva da parte di diverse case discografiche, gli Juli hanno la possibilit\u00e0 di vedersi organizzare uno \"showcase\" il 16 gennaio 2003 a Berlino.\nTre mesi dopo, il 24 aprile 2003, la Universal Music organizza un \"Unplugged Showcase\". Davanti a rappresentanti della Universal Europa si esibiscono cos\u00ec diversi artisti tra cui Eva Briegel e il chitarrista Jonas Pfetzing, che propongono quattro loro canzoni a nome di tutto il gruppo.\nLa decisione di firmare un contratto discografico sembra sia partita proprio da quest'ultima partecipazione all'\"Unplugged Showcase\", in cui determinante \u00e8 stato il parere positivo di un talent scout che aveva visto gli Juli gi\u00e0 il 16 gennaio.\nNell'agosto del 2003 Eva, Jonas, Simon, Andreas e Marcel firmano quindi il loro primo contratto discografico al Popkomm di Colonia, la pi\u00f9 grande fiera di musica in tutto il mondo.\nIl successo: \"Es ist Juli\".\nIl loro primo singolo \"Perfekte Welle\" esce alla fine di giugno 2004 e rimane per pi\u00f9 di sei mesi nella classifica dei singoli pi\u00f9 venduti (a novembre 2004 era ancora al secondo posto) e ottiene il disco d'oro. La canzone inoltre \u00e8 ormai diventata una sorta di inno rappresentante la nuova onda di successo di canzoni e testi in lingua tedesca cominciata nel 2004, e apr\u00ec la strada a tutta una serie di compilation di musica pop tedesca. La canzone \u00e8 stata per\u00f2 anche discussa perch\u00e9 parla di un'onda e nel 2004, con lo tsunami, vogliono bandirla.E le radio non fanno pi\u00f9 ascoltare questo singolo.\nDopo lo Tsunami, la catastrofe naturale che nel dicembre 2004 ha mietuto pi\u00f9 di 280 000 vittime nel Sud-est asiatico, la maggior parte delle emittenti radiofoniche decide di ritirare la hit \"Perfekte Welle\" dalla programmazione visto l'equivoco significato della canzone che in alcuni punti pu\u00f2 risultare di doppia interpretazione: \"questa \u00e8 l'onda perfetta / questo \u00e8 il giorno perfetto / lasciati trasportare da lei / la cosa migliore \u00e8 non pensarci\" oppure \"ora si avvicina lentamente a te / l'acqua ti colpisce in viso\".\nIn realt\u00e0 il testo parla di un surfista che dopo una lunga attesa finalmente incontra l'onda perfetta, quella giusta. Una metafora questa che invita a sfruttare e godere di un'opportunit\u00e0 che si presenta dopo un'attesa che sembrava inutile e senza speranza. Alcuni fans ritengono esagerata la reazione delle emittenti radiofoniche, poich\u00e9 il messaggio positivo della canzone non avrebbe niente a che vedere con una catastrofe naturale. L'iniziativa pertanto viene vista da alcuni come un esempio di esagerato political correctness.\nTuttavia la band e la casa discografica Universal Music hanno ufficialmente dichiarato di comprendere le motivazioni per il ritiro del singolo dalle radio.\nL'album d'esordio, \"Es ist Juli\" sale poi fino al terzo posto nelle classifiche tedesche degli album pi\u00f9 venduti, diventando quattro volte disco di platino con pi\u00f9 di un milione di copie vendute e per un anno intero rimane costantemente nella classifica dei venticinque album pi\u00f9 venduti.\nIl 12 febbraio 2005 gli Juli partecipano con la canzone \"Geile Zeit\" al concorso regionale \"Bundesvision Song Contest 2005\" in Assia, ottenendo il primo posto.\nPochi giorni dopo inizia l\"'Es ist juli tour\", che porta gli Juli a trascorrere gran parte dell'anno 2005 tra concerti e festival. A ci\u00f2 si aggiunge il 2 luglio 2005 la partecipazione al Live 8 di Berlino, dove il gruppo si esibisce con le canzoni \"Geile Zeit\" e \"Perfekte Welle\".\nIn questo periodo vengono inoltre pubblicati altri tre singoli di minore successo, \"Regen und Meer\", \"Warum\" e \"November\".\nIl secondo album: \"Ein neuer Tag\".\nA partire dall'autunno 2005, gli Juli trascurano momentaneamente impegni mondani ed apparizioni, ritirandosi a Bochum per potersi dedicare al loro secondo lavoro.\nDurante il 2006 partecipano ad alcuni festival (tra i quali \"Schlossgrabenfest\", \"Donauinselfest\" e \"Soundgarden Festival\"), mentre a luglio dello stesso anno i preparativi al nuovo disco possono considerarsi conclusi, e ad anticiparne l'uscita il 22 settembre 2006 viene pubblicato il singolo \"Dieses Leben\". Il video e la canzone verranno poi remixati da Provenzano DJ per il programma di All Music \"M2 All Shock\".\nIl 13 ottobre 2006 esce \"Ein neuer Tag\", il secondo album in studio degli Juli.\nLa prima settimana l'album ha gi\u00e0 venduto 75 000 copie e grazie alle 200 000 prenotazioni l'album \u00e8 gi\u00e0 disco di platino.\nA seguire vengono pubblicati rispettivamente \"Wir beide\" e \"Zerrissen\".\nIl 27 luglio 2007 esce il singolo \"Stolen\", collaborazione tra gli Juli e il gruppo statunitense Dashboard Confessional. La canzone, originariamente interpretata dal frontman del gruppo Chris Carrabba, \u00e8 in questa occasione cantata in duetto assieme ad Eva Briegel.\nIl quarto singolo estratto, la title track \"Ein neuer Tag\", esce invece il 21 settembre 2007, anticipando la pubblicazione del DVD \"Ein neuer Tag Live DVD\", in uscita il 28 settembre, assieme al primo album live, \"Ein neuer Tag Live\"."}
{"id": "711243", "revid": "1971044", "url": "https://it.wikipedia.org/wiki?curid=711243", "title": "Galleria Estense", "text": "La Galleria Estense, situata a Modena, \u00e8 il museo che espone la collezione di opere d'arte appartenute ai Duchi d'Este, oltre ad una raccolta di opere acquisite in seguito, nel corso degli ultimi due secoli.\nStoria.\nIstituita nel 1854 da Francesco V d'Asburgo-Este e collocata dal 1894 nell'attuale sede del Palazzo dei musei.\nLe collezioni estensi di Ferrara.\nFerrara nel periodo dell'Umanesimo e del Rinascimento fu protagonista di una grande stagione culturale, che si protrasse, seppure con esiti meno originali, anche nei secoli successivi.\nI duchi Estensi tenevano una delle corti pi\u00f9 famose d'Europa, che ospit\u00f2 gli artisti e i letterati pi\u00f9 celebri dell'epoca, come Piero della Francesca, Rogier van der Weyden, Giovanni Bellini, Andrea Mantegna, Tiziano, Cosm\u00e8 Tura, Dosso Dossi, Benvenuto Tisi da Garofalo, Ludovico Ariosto e Torquato Tasso.\nTutti gli Estensi, soprattutto nel periodo in cui furono duchi di Ferrara, ebbero particolari cure per le loro collezioni di opere d'arte, tra cui spiccavano quelle di Lionello, Borso, Ercole I, Alfonso I, Ercole II e dei due cardinali Ippolito I e Ippolito II, proprietario della famosa Villa d'Este a Tivoli. Oltre ai dipinti gli Estensi collezionavano statue, bronzi, bronzetti, ceramiche, cammei, medaglie e monete. Gli Estensi oltre a commissionare opere nuove agli artisti dell'epoca, ricevevano dai loro corrispondenti in altre citt\u00e0 segnalazione di oggetti o opere che avrebbero potuto interessare loro e procedevano all'acquisto, ovviamente avendo cura di spendere il meno possibile, evitando anche a volte di comparire in prima persona nelle trattative.\nMolto \u00e8 stato disperso nei secoli: si pensi anche solo alle monete auree antiche e medioevali, che oggi nella Galleria Estense sono trecento, ma che un inventario della met\u00e0 del XVI secolo fatto per Ercole II indica in diverse migliaia.\nCesare I.\nNel trasferimento del 1598 della capitale a Modena, in sostituzione di Ferrara che si era dovuta cedere al papa Clemente VIII, il duca Cesare I cerc\u00f2 di portare con s\u00e9 la maggiore quantit\u00e0 possibile delle collezioni estensi e molte casse piene di opere d'arte e oggetti rari o preziosi.\nPer le opere rimaste a Ferrara Cesare, che forse non era cos\u00ec amante dell'arte e del collezionismo come i suoi avi, non esit\u00f2 a donarne una parte per ingraziarsi alcuni potenti come il cardinale Borghese e l'imperatore d'Austria.\nFrancesco I.\nFrancesco I succeduto ad Alfonso III, nonostante s'impegnasse per riavere Ferrara, volle ricreare nella sua corte a Modena quell'atmosfera artistica che aveva caratterizzato in precedenza Ferrara. Per questa capitale del ridotto Ducato di Modena e Reggio volle una sede ducale imponente e sontuosa incaricandone del progetto l'architetto romano Bartolomeo Avanzini, consigliatogli dal Bernini che non aveva potuto accettare l'incarico rivoltogli perch\u00e9 impegnato col papa.\nDurante un suo viaggio diplomatico in Spagna Francesco I si fece fare il ritratto, oggi nella Galleria Estense, da Diego Vel\u00e1zquez. Il Bernini esegu\u00ec il celebre ritratto marmoreo, oggi prezioso tesoro della Galleria Estense, servendosi di altri ritratti del duca, uno di Giusto Sustermans e l'altro di Boulanger, senza avere davanti n\u00e9 aver mai visto l'effigiato. Per vincere la ritrosia dello scultore che giudica in una lettera al cardinale Rinaldo, fratello del duca, non solo difficilissima, ma addirittura temeraria, fu pagata la somma di mille doppie, giudicata enorme per quei tempi.\nAltre opere di valore donate od acquistate dal duca, entrarono a far parte della sua collezione in quel periodo, come quadri di Paolo Veronese, Salvator Rosa, Hans Holbein e il busto di marmo fatto da Bernini alla sua amante Costanza.\nFrancesco I inizi\u00f2 poi l'abitudine, seguita in seguito anche dai successori, di appropriarsi di quadri dalle chiese e monasteri del ducato, sostituendoli, al pi\u00f9 con copie, a volte anche di nascosto dei sacerdoti che cercavano di resistere. Entrano cos\u00ec nel sontuoso palazzo ducale che si andava via via costruendo quadri del Correggio, di Cima da Conegliano e del Parmigianino.\nI successori di Francesco I.\nIl figlio Alfonso IV apr\u00ec la Galleria al pubblico. La moglie Laura Martinozzi, nipote del cardinale Mazzarino, la quale fu reggente il ducato alla morte del marito (perch\u00e9 il figlio Francesco II aveva solo due anni), nonostante ereditasse cospicuamente dallo zio cardinale, non fece nuovi acquisti per la galleria dedicandosi soprattutto ad opere di bene e alla costruzione di chiese e conventi.\nDurante il regno di Francesco II e quello di Rinaldo I la Galleria non si arricch\u00ec di opere significative.\nUn declassamento della Galleria si ebbe con Francesco III che, per racimolare denaro, decise la vendita dei migliori pezzi della galleria ad Augusto III di Polonia per la grossa cifra di centomila zecchini veneziani (corrispondenti a circa 650\u00a0kg di oro). Partirono cos\u00ec nel luglio del 1746 per Dresda opere di Andrea del Sarto, Diego Vel\u00e1zquez, Holbein, Rubens, Paolo Veronese, Tiziano, Parmigianino, Correggio, Guercino, Guido Reni, dei Carracci e tanti altri. Quelle opere sono tutt\u2019ora ammirabili presso la Gem\u00e4ldegalerie di Dresda, permettendo quell'elevato livello artistico che oggi vanta.\nFrancesco III ed Ercole III, che gli succedette, per ricostruire la galleria ricorsero al sistema gi\u00e0 utilizzato da Francesco I di spoliare le chiese del Ducato (Carpi, Reggio, Modena), usando anche imposizioni crude. Si staccarono ad esempio affreschi di Nicol\u00f2 dell'Abate dalla Rocca di Scandiano, da cui giunsero anche alcuni quadri.\nSpoliazioni napoleoniche.\nAnche Napoleone volle appropriarsi di opere d'arte della Galleria e all'armistizio di Cherasco stabil\u00ec infatti che venti quadri degli Estensi passassero a Parigi, diventati cinquanta dopo pochi mesi. A questo periodo risalgono le enormi spoliazioni napoleoniche del ducato di Modena, collezioni di opere d'arte, beni archivistici e librari, ma anche la collezione glittica degli Este. Il 14 ottobre 1796, Napoleone entr\u00f2 a Modena con due nuovi commissari Garrau e Saliceti che si recarono pi\u00f9 volte a setacciare le gallerie delle medaglie e la galleria del palazzo ducale a prelevare la collezione di cammei e pietre dure incise. Il 17 ottobre, dopo aver prelevato dalla biblioteca ducale numerosissimi manoscritti e libri antichi, vengono consegnati 1213 esemplari: 900 monete romane imperiali in bronzo, 124 mente dalla colonie romane, 10 monete d'argento, 31 contornati, 44 monete di citt\u00e0 greche, 103 monete dei pontefici inviati alla Bibliotheque Nationale di Parigi e da allora li conservati. \nLa moglie Giuseppina nel febbraio del 1797 non fu da meno: alloggiando a Palazzo ducale di Modena volle vedere la collezione di cammei e pietre preziose, ma non si accontent\u00f2 di guardarle e ne prese circa duecento, oltre a quelli di cui si impossessarono alcuni aiutanti di campo del marito che la accompagnavano. Vennero spediti al Louvre 1300 disegni trovati nelle collezioni Estensi, 16 cammei in agata, 51 pietre dure e diversi vasi in cristallo di rocca, dove si trovano da allora. Il 20 ottobre vennero requisiti il busto di Lucio Vero e Marco Aurelio, un disegno della colonna traiana, e un altro coi busti degli imperatori. Saliceti e Garrau prelevarono a titolo personale diversi cammei con montatura in oro e oro smaltato. La seconda spedizione di dipinti avvenne il 25 ottobre, quando Tinet, Moitte e Berthelmy scelsero 28 dipinti da spedire a Parigi, insieme ad altri 554 disegni, quattro album per un totale di 800 disegni. Numerosissimi dipinti della scuola emiliana quali la \"Pala dei santi protettori della citt\u00e0 di Modena\" (1651) e il \"San Paolo\" (1644) del Guercino, la \"Purificazione della Vergine\" di Guido Reni, l\"Apparizione della Vergine\" (1592) di Annibale Carracci, il \"Sogno di Giobbe\" (1593) del Cigoli, ma anche il \"Cristo deriso\" del Gianbologna, e opere di altri pittori ospitate al Louvre che non fecero pi\u00f9 ritorno. Si stima che 1300 disegni soltanto vennero trasferiti al Louvre.\nRestaurazione.\nDall'esilio di Treviso Ercole III oper\u00f2 alcune vendite di oggetti che aveva portato con s\u00e9, ma oper\u00f2 anche alcuni arricchimenti della galleria per cercare di rimediare alle spoliazioni napoleoniche. Con la Restaurazione giunse a Modena il duca Francesco IV d'Asburgo-Este, che provvide a recuperare alcune importanti opere spoliate da Napoleone. Tornarono a Modena 22 quadri gi\u00e0 facenti parte della collezione estense (pi\u00f9 due LeBrun), mentre rimasero in Francia 28 dipinti (4 andati dispersi). Inoltre egli increment\u00f2 la Galleria di altre opere con il solito metodo di rastrellare le chiese del Ducato e tramite l'acquisto di reperti archeologici rinvenuti negli scavi coevi, come accadde per i pezzi pi\u00f9 significativi del corredo della Galassina.\nAnche il figlio Francesco V realizz\u00f2 qualche acquisto e apr\u00ec di nuovo al pubblico la Galleria, che era sistemata nei locali del Palazzo ducale.\nDal 1859 ad oggi.\nNel 1859 il ducato fin\u00ec la sua storia e Modena e Reggio divennero italiane. Francesco V nella sua fuga port\u00f2 con s\u00e9 alcuni quadri di piccole dimensioni e libri di valore compresa la famosa \"Bibbia di Borso d'Este\", che sar\u00e0 recuperata all'Italia e restituita a Modena dopo la Prima guerra mondiale grazie alla munificenza del senatore Giovanni Treccani che l'acquist\u00f2 ad un'asta.\nNella transizione inevitabilmente si verificarono alcune perdite e ruberie: lo stesso Luigi Carlo Farini, dittatore per conto del governo sabaudo delle province modenesi, fu accusato da alcuni, non si conosce in base a quali indizi, di essersi appropriato di oggetti di valore custoditi nel palazzo ducale da lui abitato e sede del governo.\nNel 1879 privando la citt\u00e0 della fruizione del palazzo e costringendo la Galleria a trasferirsi, il palazzo divent\u00f2 sede dell'Accademia militare. La galleria venne trasferita nel palazzo settecentesco fatto costruire da Francesco III detto oggi \"Palazzo dei Musei\", dove convive con il Museo lapidario, il Museo Civico, l'Archivio civico e la Biblioteca Estense, ricca di codici antichi, spartiti musicali, di carte geografiche antiche e di preziosi libri miniati fra i quali la gi\u00e0 citata \"Bibbia di Borso d'Este\".\nLa galleria ha subito diverse sistemazioni, l'ultima delle quali recentissima: dopo essere stata chiusa per il sisma del 2012 \u00e8 stata riaperta al pubblico nel maggio del 2015. Durante i lavori si \u00e8 provveduto a dotarla di un nuovo impianto di microclima idoneo alla conservazione delle opere esposte, di una nuova illuminazione, di un nuovo percorso espositivo e apparato didattico di didascalie.\nA seguito della riforma del Ministero dei beni e delle attivit\u00e0 culturali e del turismo del 2014, la Galleria Estense ha acquistato lo status di museo autonomo, legandosi alla Biblioteca Estense universitaria, al Museo lapidario, al Palazzo ducale di Sassuolo e alla Pinacoteca nazionale di Ferrara, costituendo cos\u00ec un nuovo complesso museale denominato Gallerie Estensi.\nDescrizione.\nLa Galleria Estense comprende quattro saloni e sedici salette espositive dedicate a quel cospicuo patrimonio artistico accumulato dai duchi d'Este fin dagli anni gloriosi della signoria ferrarese. Orientate verso un aristocratico collezionismo dai molteplici interessi, le raccolte estensi comprendono la ricca quadreria, che racchiude un pregevole numero di dipinti dei secoli dal XIV al XVIII, fra i quali un gruppo dedicato alla pittura padana, diverse sculture in marmo e terracotta; un nutrito nucleo di oggetti d'arte applicata che costituivano parte del sontuoso guardaroba ducale, oltre a diverse collezioni specifiche quali quelle dei disegni, dei bronzetti, delle maioliche, delle medaglie, degli avori e degli strumenti musicali. Tra le opere di maggiore rilievo si segnalano \"La Piet\u00e0\" di Cima da Conegliano, la \"Madonna col Bambino\" del Correggio, il \"Ritratto di Francesco I d'Este\" del Velazquez, il \"Trittico\" di El Greco, il \"busto marmoreo di Francesco I d'Este\" del Bernini ed il \"Crocefisso\" di Guido Reni.\nIn fondo alla prima sala troneggia il busto di marmo bianco di Francesco I del Bernini, alto circa un metro, opera seicentesca di estremo valore.\nSegue fra gli oggetti singolari la celebre \"Arpa Estense\" che era riprodotta sulle banconote italiane da 1.000 lire dal 1969 al 1981. \u00c8 collocata in un box con un paliotto d'altare del Seicento di pietre dure e con i quadri di fiori del '600 di Jean de la Roque su pergamena. Si tratta di uno strumento musicale alto 148\u00a0cm, rarissimo per l'epoca in cui fu costruito (1558) e per le decorazioni che lo ricoprono interamente. L'arpa si ipotizza sia stata realizzata presso la bottega del liutaio Giovanni Battista Giacomelli e decorata da artisti ferraresi quali il pittore Giulio Marescotti e Giuseppe Mazzaruoli detto il Bastarolo che esegu\u00ec il disegno dei fregi superioti\nTra gli artisti pi\u00f9 noti presenti in galleria:\nLe opere di pittura sono accostate a sculture dell'epoca. La galleria ospita anche una \"Madonna col Bambino\" e un telamone del grande scultore Wiligelmo e un presepe di corallo del '700."}
{"id": "711244", "revid": "287204", "url": "https://it.wikipedia.org/wiki?curid=711244", "title": "This Is My Time", "text": "This Is My Time \u00e8 il terzo album della cantante statunitense Raven-Symon\u00e9, pubblicato nel 2004 dalla Hollywood Records."}
{"id": "711248", "revid": "1652635", "url": "https://it.wikipedia.org/wiki?curid=711248", "title": "Carlo Goldoni", "text": "Goldoni \u00e8 considerato uno dei padri della commedia moderna e deve parte della sua fama anche alle opere in lingua veneta.\nBiografia.\nCarlo Goldoni nacque a Venezia il 25 febbraio del 1707 in una famiglia borghese d'origine modenese per parte paterna. In difficolt\u00e0 finanziarie in seguito agli sperperi del nonno paterno Carlo Alessandro, il padre Giulio si trasfer\u00ec a Roma per studiare medicina, lasciando Carlo con la madre Margherita Salvioni. Pare non fosse riuscito a conseguire la licenza di medico, ma divenne comunque farmacista ed esercit\u00f2 la professione a Perugia, richiamando a s\u00e9 tutta la famiglia.\nGoldoni ebbe modo di formarsi dunque dapprima nella citt\u00e0 umbra, venendo seguito inizialmente da un precettore per poi a frequentare un collegio gesuitico, e alfine a Rimini (dove nel frattempo s'erano trasferiti i genitori), studiando presso un istituto gestito dai domenicani prima e presso un insegnante domenicano privato, tal Candini, dopo. Di questo periodo \u00e8 noto l'episodio della fuga da Rimini a Chioggia al seguito di una compagnia di comici.\nTornato con la madre a Venezia nel 1721, fece praticantato presso lo studio legale dello zio Giampaolo Indric. Nel 1723 pass\u00f2 al collegio Ghislieri dell'Universit\u00e0 degli Studi di Pavia grazie a una borsa di studio offerta dal marchese Pietro Goldoni Vidoni, protettore della famiglia, ma ne venne espulso prima di concludere il terzo anno per essere stato l'autore di un'opera satirica ispirata ad alcune fanciulle della borghesia locale. Fu poi a Udine e a Vipacco al seguito del padre, medico del conte Francesco Antonio Lantieri; qui si rec\u00f2 nel 1727 per un periodo di quattro mesi. Verso la fine del 1783, nella sua opera \"M\u00e9moires\", defin\u00ec la sosta come una \"scampagnata\", caratterizzata ogni giorno da un \"abbondantissimo\" trattamento gastronomico; in particolare cita: \"un certo vino rosso che era definito crea-bambini, offrendo pretesto per piacevoli scherzi\".\nEbbe cos\u00ec inizio un periodo piuttosto avventuroso della sua vita e, dopo aver ancora seguito il padre in Friuli, Slovenia e Tirolo, riprese gli studi presso l'Universit\u00e0 di Modena ma fall\u00ec a causa di una crisi depressiva.\nNel 1729 si trasfer\u00ec a Feltre per svolgere l'attivit\u00e0 di coadiutore della Cancelleria criminale. In questo periodo soggiorn\u00f2 presso Villa Bonsembiante a Colvago di Santa Giustina, dove, in forma ancora dilettantesca, scrisse per il carnevale del 1730 due intermezzi comici - \"Il buon padre\" (poi intitolato \"Il buon vecchio\"), che andr\u00e0 perduto, e \"La cantatrice\" - con cui debutt\u00f2 al Teatro de la Sena di Feltre. La passione per il teatro caratterizzava gi\u00e0 la sua inquieta esistenza. Con l'improvvisa morte del padre nel 1731 si dovette prendere carico della famiglia: tornato a Venezia, complet\u00f2 gli studi a Padova e intraprese la carriera forense.\nNel 1734 incontr\u00f2 a Verona il capocomico Giuseppe Imer e con lui torn\u00f2 a Venezia dopo aver ottenuto l'incarico di scrivere testi per il teatro San Samuele, di propriet\u00e0 Grimani. Nacquero cos\u00ec le prime tragicommedie scritte dal neo-avvocato per questa compagnia a partire da \"Belisario\" del 1734, \"Don Giovanni Tenorio\" del 1735 fino a \"Giustino\" del 1738. In questo periodo intrecci\u00f2 una burrascosa relazione con l'attrice Passalacqua. Successivamente, seguendo a Genova la compagnia Imer, conobbe e spos\u00f2 Nicoletta Conio. Con lei Goldoni torn\u00f2 a Venezia.\nNel 1738 Goldoni diede al teatro San Samuele la sua prima vera commedia, il \"Momolo cortesan\", con la sola parte del protagonista interamente scritta. A Venezia, dopo la stesura della sua prima commedia con tutte le parti interamente scritte, \"La donna di garbo\" (1742-43), fu costretto a fuggire a causa dei debiti.\nContinu\u00f2 a lavorare nel teatro durante la guerra di successione austriaca curando gli spettacoli di Rimini occupata dagli austriaci; poi soggiorn\u00f2 in Toscana a Pisa (1744-1748) praticando principalmente l'attivit\u00e0 di avvocato.\nGoldoni non abbandona i contatti con il mondo teatrale e fu convinto dal capocomico Girolamo Medebach a sottoscrivere un contratto come scrittore per la propria compagnia che recitava a Venezia al teatro Sant'Angelo. Nel 1748 torna a Venezia e fino al 1753 scrive per la compagnia Medebach una serie di commedie, in cui, distaccandosi dai modelli della commedia dell'arte, realizza i principi di una \"riforma\" del teatro. A questo periodo appartengono \"L'uomo prudente\", \"La vedova scaltra\", \"La putta onorata\", \"Il cavaliere e la dama\", \"La buona moglie\", \"La famiglia dell'antiquario\" e \"L'erede fortunata\": qui, tranne nell'ultima, emergono le polemiche sulla novit\u00e0 del teatro goldoniano e la rivalit\u00e0 con l'abate Pietro Chiari.\nNel 1750 realizza inoltre le famose sedici commedie in un solo anno (frutto di una scommessa con il suo pubblico e con Medebach): \"Il teatro comico\" (primo importante esempio di teatro nel teatro e che si pu\u00f2 considerare il manifesto della sua riforma teatrale), \"Le femmine puntigliose\", \"La bottega del caff\u00e8\", \"Il bugiardo\", \"L'adulatore\", \"Il poeta fanatico\", \"La Pamela\" (tratta dal romanzo di Samuel Richardson), \"Il cavaliere di buon gusto\", \"Il giuocatore\", \"Il vero amico\", \"La finta ammalata\", \"La dama prudente\", \"L'incognita\", \"L'avventuriere onorato\", \"La donna volubile\" e \"I pettegolezzi delle donne\".\nL'attivit\u00e0 per il Medebach continu\u00f2 poi con \"Il Moli\u00e8re\", \"L'amante militare\", \"Il feudatario\", \"La serva amorosa\", fino a \"La locandiera\" e a \"Le donne curiose\" (in difesa della massoneria).\nDopo aver rotto con il Medebach, Goldoni assume un nuovo impegno nel 1753, questa volta con il teatro San Luca, di propriet\u00e0 Vendramin. Comincia quindi un periodo travagliato in cui Goldoni scrive varie tragicommedie e commedie. Deve adattare i propri testi innanzitutto per un edificio teatrale ed un palcoscenico pi\u00f9 grandi di quelli a cui era abituato, e per attori che non conoscevano il suo stile, lontano dai modelli della commedia dell'arte: fra le tragicommedie ebbe un gran successo la \"Trilogia persiana\"; tra le commedie si possono ricordare \"La cameriera brillante\", \"Il filosofo inglese\", \"Terenzio\", \"Torquato Tasso\" ed il capolavoro \"Il campiello\".\nEbbe grandi risultati artistici con \"Gl'innamorati\", commedia in italiano e in prosa, con \"I rusteghi\", in veneziano e in prosa e con \"La casa nova\" e \"La buona madre\". Nel 1761 Goldoni fu invitato a recarsi a Parigi per occuparsi della Com\u00e9die Italienne.\nVitale fu l'ultima stagione per il Teatro San Luca, prima della partenza, dove produsse \"La trilogia della villeggiatura\", \"Sior Todero brontolon\", \"Le baruffe chiozzotte\" e \"Una delle ultime sere di carnovale\".\nGiunto a Parigi nel 1762, Goldoni ader\u00ec subito alla politica francese, dovendo anche affrontare varie difficolt\u00e0 a causa dello scarso spazio concesso alla Commedia Italiana e per le richieste del pubblico francese, che identificava il teatro italiano con quella commedia dell'arte da cui Goldoni si era tanto allontanato.\nGoldoni riprese una battaglia di riforma: la sua produzione presentava testi destinati alle scene parigine e a quelle veneziane.\nGoldoni insegn\u00f2 l'italiano alle figlie del re di Francia Luigi XV a Versailles e nel 1769 ebbe una pensione di corte. Tra il 1771 e il '72 scrive due opere - \"Le bourru bienfaisant\" e \"L'avare fastueux\" - in occasione del recente matrimonio tra il Delfino, futuro Luigi XVI, e Maria Antonietta d'Austria. Tra il 1784 e l'87 scrisse in francese la sua autobiografia, \"M\u00e9moires\". La rivoluzione francese sconvolse la sua vita e, con la soppressione delle pensioni, che gli erano state concesse dal re, mor\u00ec nella miseria il 6 febbraio 1793, 19 giorni prima di compiere 86 anni.\nLe sue ossa sono andate disperse. \nIl giorno dopo la sua morte, su proposta di Giuseppe Maria Ch\u00e9nier, il fratello di Andr\u00e9 Ch\u00e9nier, la Convenzione decretava che la pensione gli fosse restituita e che di conseguenza andasse all'amatissima moglie Maria Nicoletta Connio, rimasta vedova. \nGoldoni fu iniziato al massimo grado della Massoneria, secondo Giordano Gamberini, che cita lo storico Carlo Francovich. Tale informazione viene ripresa anche dal veneziano Luigi Danesin, ex Gran Maestro della Gran Loggia d'Italia degli Alam.\nLa riforma teatrale.\nI testi goldoniani sono sempre legati a precise occasioni teatrali e tengono conto delle esigenze degli attori, delle compagnie, degli stessi edifici teatrali cui \u00e8 destinata la loro prima rappresentazione. Il passaggio alla stampa modificava spesso i testi: l'autore si rivolgeva, con le edizioni a stampa, ad un pubblico pi\u00f9 vasto ed esigente rispetto a quello che frequentava i teatri.\nL'opera di Goldoni \u00e8 piena di contraddizioni.\nL'intera opera goldoniana si offre come un'ininterrotta serie di situazioni, si svolge attraverso un \"quotidiano parlare\", ad una attenta rappresentazione del reale, volta a riportare nel teatro proprio quella realt\u00e0 che il fenomeno della commedia dell'arte, attraverso la propria degenerazione, aveva allontanato; il linguaggio dei personaggi, intriso di dati concreti, si risolve tutto nei loro incontri mostrandosi indifferente alle tradizionali prospettive letterarie e formali.\nPassando continuamente dall'italiano al veneziano e viceversa, Goldoni d\u00e0 spazio a diversi usi sociali del linguaggio, in base alle varie situazioni in cui vengono a trovarsi i personaggi delle sue opere. Il suo italiano, influenzato dal veneziano e caratterizzato da elementi settentrionali, \u00e8 quello del mondo borghese, lontano dalla purezza della tradizione classicistica toscana.\nIl dialetto veneziano non \u00e8 per Goldoni uno strumento di gioco, ma un linguaggio concreto e autonomo, diversificato dagli strati sociali dei personaggi che lo utilizzano.\nPeriodizzazione.\nLa prima fase dell'opera goldoniana arriva fino al 1748, quando accett\u00f2 in maniera definitiva la professione teatrale: comincia a sperimentare e confrontarsi con la commedia dell'arte. Goldoni, analizzando il ruolo del genere comico, rivendica l'onore e la dignit\u00e0 dei comici e critica la banalit\u00e0 delle convenzioni della commedia dell'arte. L'elemento principale della riforma \u00e8 il richiamo alla natura, che si confronta continuamente con la realt\u00e0 quotidiana.\nLa prefazione all'edizione \"Asgarra Bettinelli\" indica i libri essenziali della formazione goldoniana: quello del \"mondo\", che gli ha mostrato gli aspetti naturali degli uomini, e quello del \"teatro\", che gli ha insegnato la tecnica della scena e del comico.\nCon la quarta fase, si presenta un'armonia e contraddittoriet\u00e0 tra \"mondo\" e \"teatro\".\nL'ultima fase, costituita dall'esperienza francese, nasce tra parecchie difficolt\u00e0: non si ha pi\u00f9 riscontro del mondo veneziano, che \u00e8 stato l'ispirazione di Goldoni.\nLa sensibilit\u00e0 teatrale di Goldoni lo porta lontano dai principi della riforma. In alcune sue commedie vi sono parecchi riferimenti alla commedia dell'arte: la permanenza delle maschere e caricature e deformazioni di comicit\u00e0. Altre tracce si possono ritrovare in certi intrecci e nella distribuzione delle scene.\nGoldoni scrisse anche libretti melodrammatici, quindici intermezzi e cinquanta drammi giocosi: tra questi \"L'Arcadia in Brenta\", \"Il mondo della luna\", \"La buona figliuola\" musicata da Niccol\u00f2 Piccinni.\nClassi sociali.\nEgli fu conosciuto per il suo illuminismo popolare, che critica ogni forma di ipocrisia dando importanza alla classe sociale dei piccoli borghesi. Goldoni aspira ad un pacifico mondo razionale (ottimismo di matrice razionalistico-illuminista), accettando le gerarchie sociali, distinguendo i diversi ruoli della nobilt\u00e0, della borghesia e del popolo. Conscio dei conflitti che possono sorgere tra le varie classi, dando spazio nel suo teatro al conflitto tra nobilt\u00e0 e borghesia, secondo Goldoni, un uomo si pu\u00f2 affermare indipendentemente dalla classe cui appartiene, attraverso l'onore e la reputazione di fronte all'opinione pubblica.\nOgni individuo se onorato accetta il proprio posto nella scala sociale e rimane fedele ai valori della tradizione mercantile veneziana: onest\u00e0, laboriosit\u00e0, ecc.\nGoldoni offre l'immagine di una trionfante affermazione della missione teatrale, di un sicuro proposito di riforma sostenuto da una spontanea gaiezza. La sua figura appare come un'immagine che rappresenta cordialit\u00e0, disposizione al sorriso e alla gioia, disponibilit\u00e0 umana.\nDietro quest'immagine gaia, vi \u00e8 un'inquietudine, scaturita dall'estraneit\u00e0 dell'io narrante rispetto alle vicende, che si trasforma in un continuo interrogarsi su se stesso e sul mondo, in una forma di inquieta ipocondria.\nPer tutta la sua vita, Goldoni \u00e8 alla ricerca di legittimazione di se stesso, del proprio fare teatro: ci\u00f2 converge con il suo rifiuto di una tranquilla professione borghese. Non essendo nato all'interno dell'ambiente teatrale e venendo da un contesto diverso, non riesce ad accettare il teatro cos\u00ec com'\u00e8, ma cerca di riformarlo, cercando di fondare un nuovo teatro onorato.\nNel \"libro del Mondo\", Goldoni rivolge la propria attenzione sia ai vizi, che il suo teatro vuole colpire e correggere, sia a qualit\u00e0 e virt\u00f9, da mettere in risalto. Ogni opera di Goldoni contiene una sua morale, sottolineando nelle premesse il ruolo pedagogico dei caratteri. Il teatro attinge dal mondo riferimenti, spunti, allusioni e richiami alla vita quotidiana.\nL'opera goldoniana racchiude tutta la vita della Venezia e dell'Italia contemporanea, assumendo cos\u00ec la qualit\u00e0 di un modernissimo realismo.\nI borghesi assumono il ruolo centrale tra le varie classi sociali sulle scene goldoniane: nelle prime opere sono positivi, a partire dalla figura di Momolo, \"uomo di mondo\". La maschera di Pantalone diventa immagine delle buone qualit\u00e0 del mercante veneziano. I nobili appaiono senza valori. I servi, conservando la schematicit\u00e0 della commedia dell'arte, si segnalano per la gratuita intelligenza, commedia esemplare in tal senso \u00e8 \"La famiglia dell'antiquario\".\nLa vecchia aristocrazia \u00e8 messa in ridicolo per la sua arroganza; ad esempio il conte Anselmo ne \"La famiglia dell'antiquario\", il conte di Albafiorita e il Cavaliere di Ripafratta ne \"La locandiera\". La borghesia \u00e8 colta nei suoi aspetti positivi (intelligenza, intraprendenza), ma anche negativi (avidit\u00e0, opportunismo). Il popolo minuto (comari pettegole, gondolieri, pescatori) \u00e8 rappresentato nella sua rozzezza ma, nel contempo, nel suo istintivo buon senso, nell'operosit\u00e0 e nelle virt\u00f9 familiari.\nIl teatro e il mondo.\nCarlo Goldoni deve la sua fama, oltre che alle diverse opere che scrisse, alla riforma del teatro. Prima della riforma \"goldoniana\" esisteva un altro tipo di teatro: la commedia all'improvviso, nella quale gli attori non avevano un testo scritto da studiare e da seguire durante le rappresentazioni bens\u00ec solo una traccia\ngenerale da seguire, detta canovaccio.\nCarlo Goldoni fu il primo a volere un testo interamente scritto per ogni attore.\nNel 1738 compose un'opera di cui scrisse per intero la parte del protagonista (\"Il Momolo Cortesan\") e, nel 1743 mise in scena la prima opera teatrale con un testo interamente scritto (\"La donna di garbo\").\nNegli ultimi anni veneziani, le commedie cominciano ad andare in crisi. Ecco che le figure dei servi assumono un nuovo spazio, muovendo critica alla ragione borghese dei padroni. Il mondo popolare goldoniano, pieno di purezza e vitalit\u00e0 - qualit\u00e0 assenti in quello borghese -, si regge sugli stessi valori di quest'ultimo, ancora incontaminati.\nPer Goldoni, una componente essenziale del mondo \u00e8 l'amore. Questo sentimento presente nei giovani sulle scene \u00e8 subordinato a regole sociali e familiari, sottostante alla reputazione e all'onore. La reticenza di Goldoni sulle sue avventure amorose raccontate nei \"M\u00e9moires\" \u00e8 presente anche nelle sue commedie.\nPer Goldoni il teatro ha una forte valenza istituzionale, \u00e8 una struttura produttiva, retta da principi economici simili a quelli che regolano la vita del mondo, va ricordato che egli fu uno scrittore che viveva, si manteneva con i profitti del suo lavoro, cosa che gli cre\u00f2 non pochi problemi con la societ\u00e0 intellettuale del tempo, che lo accus\u00f2 di ridurre a merce l'attivit\u00e0 letteraria (ne \u00e8 un esempio la fortissima polemica mossagli dal conte Carlo Gozzi). Questa forza porta la commedia goldoniana al di l\u00e0 della naturale rappresentazione della vita contemporanea.\nGoldoni ha una visione critica del mondo, in quanto turba l'equilibrio dei valori della vita delle classi sociali rappresentate. Tale visione va oltre le intenzioni dell'autore ed il modello della sua riforma.\nNelle scene goldoniane si ha la sensazione di un'insanabile irrequietezza, che si sospende con il lieto fine tradizionale, sancito dai soliti matrimoni. I rapporti di questo mondo sono soltanto esteriori, sorretti dal principio della reputazione. Cos\u00ec Goldoni anticipa alcune forme del dramma borghese ottocentesco.\nIl segreto del comico goldoniano consiste nel singolare piacere del vuoto dello scambio sociale, dell'estraneit\u00e0 tra i personaggi dialoganti e della crudelt\u00e0 di vita di relazione.\nLa riforma di Goldoni \u00e8 il risultato di un'attenta osservazione delle tecniche dei commediografi del suo tempo, verso il progressivo distacco dalla commedia dell'arte che dominava da oltre due secoli (fine del Cinquecento - prima met\u00e0 del Settecento).\nAlla necessit\u00e0 di riformare la commedia molti avevano risposto con vari espedienti quali la traduzione in italiano di commedie spagnole o francesi. Spesso, per\u00f2, come sottolinea Goldoni nella prefazione alla prima raccolta delle sue commedie, il prodotto finale si discostava dai \u201cgusti delle Nazioni\u201d in quanto, provenendo da un contesto estraneo, non teneva conto dei costumi e dei linguaggi dei destinatari. \u201cMercenari comici\u201d per ovviare a tale difetto si impegnarono nell'alterare il recitato tramite improvvisazioni mirate a sfigurare le commedie d'origine, in modo che \u201cpi\u00f9 non si conobbero per Opere di que' celebri Poeti\u201d. Nel popolo, per\u00f2, regnava il malcontento.\nGli scrittori barocchi e soprattutto i marinisti, cos\u00ec, avevano tentato di introdurre innovazioni quali \u201cmacchine\u201d, \u201ctrasformazioni\u201d, \u201cdecorazioni\u201d, musica, canto, danza, pantomima, acrobazia, e persino gioco di prestigio. L'inserimento di intermezzi musicali era sembrato inizialmente una soluzione efficace, lo stesso Goldoni ne aveva fatto uso in \"La pupilla\", \"La birba\", \"Il filosofo inglese\", \"L'ipocondriaco\", \"La bottega del caff\u00e8\", \"L'amante cabala\", \"La contessina\", \"Il barcaiuolo\", ma \u201cnon tard\u00f2 l'Uditorio a sentire quanto poca relazione colla Commedia abbia la Musica\u201d.\n\u00c8 proprio confrontando le soluzioni dei vari commediografi che Goldoni riesce a cogliere che il successo di una rappresentazione risiedeva in \u201calcuni gravi ragionamenti ed istruttivi, alcun dilicato scherzo, un accidente ben collocato, una qualche viva pennellata, alcun osservabil carattere, una dilicata critica di qualche moderno correggibil costume\u201d, ma soprattutto ci\u00f2 che pi\u00f9 allettava il pubblico era il ricorso al semplice ed al naturale.\nCome egli stesso ricorda, queste intuizioni non significarono immediatamente il successo delle sue opere: \u201cQuando si studia sul libro della Natura e del Mondo, e su quello della sperienza, non si pu\u00f2 per verit\u00e0 divenire Maestro tutto d'un colpo; ma egli \u00e8 ben certo che non vi si diviene giammai, se non si studiano codesti libri\u201d. Il successo della sua riforma teatrale \u00e8 indiscutibilmente, infatti, legato alla gradualit\u00e0 nell'introduzione del rinnovamento.\n\u201cSebben non ho trascurata la lettura de' pi\u00f9 venerabili e celebri Autori, da' quali, come da ottimi Maestri, non possono trarsi che utilissimi documenti ed esempli: contuttoci\u00f2 i due libri su' quali ho pi\u00f9 meditato, e di cui non mi pentir\u00f2 mai di essermi servito, furono il Mondo e il Teatro\u201d.\nInizialmente Goldoni colse naturalmente le peculiarit\u00e0 dei vari individui, analizzando allo stesso tempo \u201ci segni, la forza, gli effetti di tutte le umane passioni\u201d; gli si presentano, cos\u00ec, avvenimenti curiosi e situazioni che sottolineano i vizi ed i difetti di ognuno. Come egli stesso evidenzia, si trattava di acquisire la consapevolezza di quel materiale degno della \u201cdisapprovazione o della derisione de' Saggi\u201d. Osservare il reale allora consentiva anche di apprendere dai virtuosi quali fossero i mezzi con i quali la virt\u00f9 resisteva alla corruzione dei costumi; sottolineando l'importanza di un teatro a fine \"propedeutico\", che rappresentasse un mondo di valori positivi, ai quali il pubblico potesse ispirarsi attraverso la rappresentazione delle sue commedie (uno dei cardini fondamentali della sua riforma).\nDall'analisi del secondo, invece, comprende come rappresentare sulla scena i caratteri, le passioni e gli avvenimenti che il libro del Mondo gli mostrava. Apprende quindi le tecniche per ombreggiare o dare rilievo alle diverse situazioni, destando la meraviglia o il riso. Il connubio naturalezza e buon garbo risultavano la formula vincente per generare nel cuore dello spettatore \u201cquel tal dilettevole solletico\u201d che nasce dall'aver riconosciuto come propri i comportamenti descritti, senza offendere. Il Teatro, inoltre, in particolare tramite la messa in scena delle sue commedie, gli consente di conoscere il gusto del pubblico e dunque di regolare il proprio su quello di coloro che deve soddisfare. Nonostante le critiche che possono essere da tale atteggiamento generate, egli ricorda che \u201cconvien lasciar padrone il Popolo egualmente che delle mode del vestire e de' linguaggi\u201d. Da qui il suo importante studio anche degli attori che poi dovevano dar vita ai personaggi delle sue commedie, il tener conto del loro carattere, natura e inclinazioni, fino a scrivere addirittura delle parti conseguenti a chi poi le avrebbe rappresentate, apporto fondamentale nel progetto di portare il \"Mondo\" nel \"Teatro\", e garanzia di successo attraverso l'approvazione di un pubblico che si dimostrava sensibile alla rappresentazione della vita reale.\n\u201cLa natura \u00e8 una universale e sicura maestra a chi l'osserva\u201d. Proprio perch\u00e9 la commedia \u00e8 frutto di osservazione ed analisi l'improvvisazione, corredata dal semplice \u201ccanovaccio\u201d, \u00e8 sostituita da un dettagliato copione.\nGoldoni, cos\u00ec, animato dall'amor di verit\u00e0, abbandona la scrupolosa unit\u00e0 del luogo o quelle che definisce \u201cstiticit\u00e0\u201d, come l'imposizione di impedire che pi\u00f9 di quattro personaggi parlino in una medesima scena. Inevitabile \u00e8 il ripudio della commedia dell'arte e dell'imitazione degli antichi. Ne consegue il rifiuto di personaggi fissi stereotipati e di intrecci quasi obbligati. Scomparse le maschere, nacquero i caratteri e gli eventi ispirati alla vita semplice e modesta, borghese o popolana.\nIl linguaggio stesso \u00e8 ora teso a soddisfare la materia trattata ed il suo contesto, \u00e8 dunque non pi\u00f9 barocco, ma quotidiano, parlato e dialettale.\nSolo uno stile semplice, naturale, non accademico od elevato pu\u00f2 consentire ai sentimenti di esser veri, naturali, non ricercati ed alla portata di tutti. \u201cQuesta \u00e8 la grand'Arte del Comico Poeta, di attaccarsi in tutto alla Natura, e non iscostarsene giammai\u201d.\nInnovare significa, per\u00f2, scontrarsi con la tradizione, perci\u00f2 Goldoni fu oggetto di numerose critiche, provenienti in particolare dagli accademici e conservatori del suo tempo. A questi che lo definivano plebeo, volgare, triviale Goldoni risponde che \u201cColoro che amano tutto all'antica, ed odiano le novit\u00e0, assolutamente parmi che si potrebbono paragonare a que' Medici, che non volessero nelle febbri periodiche far uso della chinchina per questa sola ragione, che Ippocrate o Galeno non l'hanno adoperata\u201d.\nLe stesse critiche sono per il commediografo una vittoria, il realizzarsi di un suo intento: \u201cse quelli che o due o tre anni fa sofferivano sul Teatro impropriet\u00e0, inezie, Arlicchinate da mover nausea agli stomachi pi\u00f9 grossolani, son divenuti al presente cos\u00ec dilicati, che ogn'ombra d'inverisimile, ogni picciolo neo, ogni frase o parola men che toscana li turba e travaglia, io posso senza arroganza attribuirmi il merito d'aver il primo loro ispirata una tal dilicatezza col mezzo di quelle stesse Commedie che alcuni di essi indiscretamente, ingratamente, e fors'anche talvolta senza ragione si sono messi, o si metteranno a lacerare\u201d.\nOpere.\nLe tragicommedie.\nNel 1734 inizia la vera carriera teatrale di Carlo Goldoni; come lui stesso ha testimoniato, non poteva entrare nello spettacolo come guitto anche per il rispetto delle \"sue vestimenta\". Fu per questo motivo che inizi\u00f2 con un genere ibrido, ma nel Settecento molto gradito, che era la tragicommedia.\nProprio grazie all'incontro con la Compagnia di Imer Goldoni pot\u00e9 accedere al vasto repertorio delle \"tragicommedie dell'arte\" che la compagnia metteva in scena in genere per mettere in burla storie tragiche d'ambito antico o pastorale attraverso i lazzi degli zanni.\nIl giovane Goldoni giunto al teatro con idee rivoluzionarie non poteva tollerare che quest'insieme di lazzi slegati dalla trama, che servivano soltanto a mettere in luce i vari talenti degli attori, desse un effetto cos\u00ec disorganico alla storia rappresentata da farla sparire tra i lazzi e le buffonerie.\nGoldoni inizi\u00f2 un ampio lavoro di ripulitura con la sua prima tragicommedia \"Belisario\" che fu un vero e proprio trionfo scenico per Goldoni, ben 40 rappresentazioni continuative soltanto nel carnevale del 1734, mai nessun'altra opera di Goldoni avr\u00e0 un successo cos\u00ec unanime, Venezia aveva scoperto un giovane talento.\nDopo il \"Belisario\" Goldoni mise in scena altre tragicommedie riformate come \"Don Giovanni Tenorio\", \"Rinaldo di Mont'Albano\", \"Giustino\" e varie altre prima di iniziare la sua carriera di commediografo.\nMa la sua inclinazione alla tragicommedia dopo il periodo della commedia riformata si fece di nuovo impellente e nacquero \"tragicommedie romanzesche\" come la \"Trilogia persiana\" nata anche per tamponare gli attacchi dell'Abate Chiari, ma anche tragicommedie gi\u00e0 di stampo pre-illuminista come \"La peruviana\" e \"La bella selvaggia\".\nLe prime tre commedie.\nNel 1738, Goldoni scrisse le sue prime commedie, \"Momolo cortesan\", \"Il Momolo sulla Brenta\" e \"Il mercante fallito\". Ristampate in seguito rispettivamente con i titoli \"L'uomo di mondo\", \"Il prodigo\", \"La bancarotta\", tali commedie costituiscono un concreto tentativo di regolamentazione della commedia.\nLe prime tre commedie contenevano parti recitate \"a soggetto\", ma con limitazioni sempre pi\u00f9 forti e parti scritte, nel tentativo di educare sia gli attori professionisti, sia il pubblico generico ad una commedia di carattere e di costume regolamentata nella sua forma.Tali commedie, in un secondo tempo, furono riscritte per intero. \"La donna di garbo\", del 1743, \u00e8 la prima commedia scritta in ogni sua parte e con veri caratteri. Nonostante il successo della nuova commedia, Goldoni, nel 1745, con \"Il servitore di due padroni\", torn\u00f2 al compromesso tra parti scritte e \"a soggetto\" ed alle maschere della commedia dell'arte, pur mantenendo l'apertura sulla realt\u00e0.\nAnche nella redazione completamente scritta del \"Servitore di due padroni\" (1753) il Goldoni conserva l'essenzialit\u00e0 della forma originale che sfrutta l'azione mimica e scenica, traducendola in un dialogo rapidissimo in cui le parole indicano il movimento, recuperando il meglio della commedia dell'arte per riproporlo nella commedia scritta organica nel suo ritmo di scena e nello studio sociale e personale dei caratteri dei personaggi.\n\"La famiglia dell'antiquario\".\nL'equilibrio \u00e8 raggiunto ne \"La famiglia dell'antiquario\" (1749) in cui la situazione \u00e8 ben determinata e ricca di riferimenti alla vita contemporanea (urto fra generazioni, tensione fra suocera e nuora di differente estrazione sociale: la giovane, figlia di un ricco mercante e la matura dama orgogliosa e sprezzante. La linea secondaria \u00e8 giocata sulle figure dello sciocco antiquario e del suo servo truffatore).\nTra il 1749 ed il 1750, Goldoni precis\u00f2 la propria poetica e difese la propria consapevole opera di riforma.\nIl \"Teatro Comico\" e le sedici commedie.\n\"Il teatro comico\" fu la prima delle sedici nuove commedie promesse all'impresario Girolamo Medebach per il 1750. Ne \"Il bugiardo\" e ne \"La bottega del caff\u00e8\" il personaggio centrale \u00e8 messo in evidenza dalla coralit\u00e0 dei personaggi minori che ne sottolineano la caratterizzazione. Le altre commedie del 1750 sono invece pi\u00f9 ripetitive, farsesche o improntate a ricordi autobiografici.\n\"La bottega del caff\u00e8\".\nQuest'opera delinea il ritratto di una piazzetta veneziana, animata dalla presenza di una bottega di caff\u00e8 e di altri locali che permettono ai personaggi un vivace gioco di entrate e di uscite. Questo movimento assume un significato opposto per i due personaggi principali: il caffettiere Ridolfo, uomo onorato, ed il nobile spiantato don Marzio. La vicenda si conclude con la vittoria del bene e l'espulsione di don Marzio dalla scena.\n\"La locandiera\".\nIl capolavoro degli anni fra il 1750 ed il 1753, e forse la sua opera pi\u00f9 famosa, \u00e8 \"La locandiera\". Mirandolina, locandiera fiorentina, esuberante, complessa, affascinante, sempre lucida e capace di autocontrollo, domina la commedia superando ogni ostacolo per fare a proprio modo, badare ai propri affari di locandiera, assicurandosi tranquillit\u00e0, agi, e mirando ad un costante equilibrio tra reputazione, interesse e libert\u00e0, senza andare in sposa ai tanti uomini rimasti da lei affascinati. Gli altri personaggi, pi\u00f9 semplici, ma ben individuati, fanno risaltare la figura della protagonista. \"La locandiera\" chiude una fase dell'arte goldoniana.\n\"La finta ammalata\".\nIn questa commedia, il personaggio di \"Rosaura\" ripropone l'immagine della donna pronta a finzioni di ogni sorta pur di concentrare l'attenzione su di s\u00e9. In questo caso l'ironia goldoniana diviene satira e si rivolge contro la medicina.\nLe tragedie romanzesche.\nIn concorrenza con Pietro Chiari produsse alcune tragedie romanzesche in versi di tipo letterario ed accademico, anche se i risultati pi\u00f9 felici del periodo sono le commedie, soprattutto \"Il campiello\" (in settenari pi\u00f9 endecasillabi) del 1755, denotato dal realismo borghese, anche se eccessivamente pittoresco e dispersivo.\n\"Il campiello\".\nCommedia corale che narra i diversi momenti della vita quotidiana del popolo in una piazza veneziana.\n\"Gl'innamorati\".\nCon \"Gl'innamorati\" del 1759, si apre un nuovo periodo in cui il Goldoni approfondisce le sfumature psicologiche che ruotano intorno all'inquietudine d'amore che turba l'idillio smorzando la linea apertamente comica. La gelosia tra Eugenia e Fulgenzio (i due giovani protagonisti) \u00e8 il motore dell'opera. Ricca di situazioni comiche tipiche della commedia dell'arte il testo non risparmia critiche alla societ\u00e0, mettendone in risalto la mediocrit\u00e0 e le ipocrisie, attraverso la caratterizzazione degli altri personaggi.\nLa \"Trilogia della villeggiatura\" e i temi dominanti.\nIl tema dell'inquietudine, dell'amore, della gelosia \u00e8 ampliato da Carlo Goldoni nella \"Trilogia della villeggiatura\" (\"Le smanie per la villeggiatura\", \"Le avventure della villeggiatura\", \"Il ritorno dalla villeggiatura\"), assai impegnativa per impianto, azione e temi. Nella trilogia l'amore rischia di travolgere l'onore e le norme morali. Goldoni rappresenta un nucleo familiare messo in pericolo dalla passione amorosa e dalla dissipazione economica, causata dal fatuo desiderio di ben figurare in societ\u00e0, a cui oppone una saggezza concreta e la consapevolezza dei propri limiti economici e della propria condizione sociale, in una complessa struttura di situazioni, comportamenti, caratteri, ambienti, rappresentando cos\u00ec l'evoluzione del sentimento amoroso, in un crescendo passionale, riportando poi la situazione nei limiti del buon senso.\nLe commedie di ambientazione veneziana.\nTra il 1760 ed il 1762, Goldoni scrisse alcune commedie di ambientazione veneziana che costituiscono dei veri capolavori: \"I rusteghi\" (1760), \"La casa nova\" (1760), \"Sior Todero brontolon\" (1762), \"Le baruffe chiozzotte\" (1762), e \"Una delle ultime sere di carnovale\" (1762). In tali commedie, l'esperienza artistica di Goldoni \u00e8 ormai matura nel rappresentare, con misura ed acume, lo scontro tra generazioni e tra caratteri e la ricerca di un ordine improntato ad una ragionevole moralit\u00e0. In queste grandi commedie di carattere e di ambiente la realt\u00e0 si concretizza, i caratteri si precisano.\n\"I rusteghi\".\n\"I rusteghi\" \u00e8 una commedia in lingua veneta. Fu rappresentata per la prima volta a Venezia al teatro San Luca verso la fine del carnevale del 1760 e pubblicata nello stesso anno. Rappresenta il piccolo e sereno mondo borghese composto da quattro vecchi rustici, ostili al presente e legati agli antichi valori del mondo mercantile. In contrapposizione, un gruppo di donne e di giovani che sentono il richiamo del presente, della gioia di vivere e della felicit\u00e0, rappresentato dal carnevale. Tutto \u00e8 giocato sul conflitto generazionale, che vede il trionfo dei giovani.\n\"La casa nova\".\nCommedia perfettamente equilibrata ed elegante dove emerge la profonda simpatia del Goldoni per i personaggi comuni ed antieroici.\nAnzoletto, giovane borghese preda di una forte crisi economica, ha una sorella, Meneghina, e una moglie, Cecilia, che si scontrano violentemente; tutta la scena \u00e8 giocata sui due piani di un palazzo, nel quale convivono due abitazioni borghesi.\n\"Le baruffe chiozzotte\".\nGoldoni presenta la vita dei pescatori di Chioggia, i loro amori, i loro problemi quotidiani, i loro scontri e le loro tenerezze; l'esatta imitazione della natura si regge qui sull'uso dello stesso dialetto di Chioggia e si anima di un'intensa nostalgia: segna il trionfo del popolo minuto, delle sue tradizioni, del suo linguaggio fatto di battute brevi e semplici, solo apparentemente casuali, nel giro arioso di pettegolezzi che si addensano in tempesta fino al prorompere della baruffa fra le donne.\nIl ritorno forzato alla recitazione a soggetto.\nA Parigi Carlo Goldoni fu costretto, dall'identificazione francese della commedia italiana con la farsa e l'intreccio puro, a tornare alla recitazione a soggetto e a ripercorrere il processo di rinnovamento gi\u00e0 attuato in Italia, tornando al compromesso tra parti scritte e a soggetto, ripresa delle maschere e forte gioco d'intreccio con effetti grotteschi e facili caricature, equivoci, sorprese.\n\"Il ventaglio\".\nIn tale ambito nacque \"Il ventaglio\", opera di singolare finezza compositiva, che nel 1764 fu totalmente scritta in italiano ed inviata a Venezia per essere rappresentata. Nella commedia l'azione si materializza nel ventaglio che passa di mano in mano e si risolve nel fragile fuoco d'artificio di brevissime battute. La commedia veneziana, scritta a Parigi, segna l'abbandono da parte del Goldoni del teatro dei comici italiani in Francia; fuor che per un breve periodo verso il 1778, quando gli furono commissionati alcuni lavori per la Com\u00e8die-Italienne rimasti inediti.\nDue commedie in francese.\nSolo nel 1771 e nel 1772, Goldoni torn\u00f2 al teatro, con due commedie in francese: \"Le bourru bienfaisant\" e \"L'avare fastueux\", dignitose ma grigie; mentre del tutto infruttuoso risulter\u00e0 qualche anno dopo il tentativo di risollevare le sorti della declinante \"Com\u00e8die-Italienne\", come egli stesso racconta nei \"Memoires\". In quell'occasione, su richiesta degli attori, Goldoni compose \u201ctre commedie lunghe e altrettante brevi\u201d a soggetto, alcune delle quali erano certamente destinate al Camerani e al celebre Bertinazzi. I titoli cui la critica fa riferimento sono \"La guerra dei bergamaschi\", \"I mercanti\", \"Tal serva tal padrona\", \"Arlecchino elettrizzato\", \"Scapino geloso\" e \"I nastri color rosa\". Nessuna di queste opere fu rappresentata a causa del decreto di soppressione delle recite italiane che entr\u00f2 in vigore nel 1779.\nI libretti.\n\"La citt\u00e0 e l'anno si riferiscono alla prima rappresentazione\".\nLibretti per opere serie:\nLibretti per opere giocose:\nLibretti revisionati di altri autori:\nCritica goldoniana.\nI pregiudizi.\nDue sono i pregiudizi principali che hanno sempre pesato sulla critica goldoniana:\nIl primo pregiudizio trover\u00e0 il suo massimo espositore in Benedetto Croce, mentre il secondo verr\u00e0 affermato da Francesco De Sanctis; entrambi i critici operano tra Ottocento e Novecento e condizionano quindi la critica goldoniana moderna.\nFurono probabilmente i detrattori contemporanei di Goldoni ad intuire per primi la vera natura rivoluzionaria del suo nuovo teatro. Ci\u00f2 \u00e8 spiegabile per due motivi:\nIl massimo critico (e assiduo spettatore) del Goldoni fu Carlo Gozzi, che nel formulare le sue accuse, in realt\u00e0, da un punto di vista conservatore, colse in pieno gli elementi di profonda novit\u00e0 del teatro goldoniano. Egli infatti afferma che Goldoni:\nSi evince quindi che Gozzi comprese fino in fondo:\nPer circa due secoli la stroncatura di Carlo Gozzi rappresent\u00f2 paradossalmente, con la sua doppia lettura positivo-negativo, l'interpretazione pi\u00f9 lucida del cuore dell'operazione teatrale goldoniana.\nIn epoca successiva, per\u00f2, si fecero strada i due pregiudizi primari, giustificabili con il fatto che l'opera di Goldoni venne valutata senza tener conto della sua corretta messa in scena. In contesti storici differenti ed in contesti culturali lontani dalla Venezia di met\u00e0 settecento, l'opera di Goldoni venne svalutata sia sul piano ideologico, che sul piano linguistico. . Nel frattempo si andava consolidando la tendenza a considerare le opere teatrali come forme di letteratura minore.\nIl giudizio di Francesco De Sanctis e Benedetto Croce.\nIn pieno Ottocento, con Francesco De Sanctis, gli studi su Goldoni hanno un parziale riavvio. Il famoso critico riconosce al Goldoni la novit\u00e0 del realismo, il tentativo cio\u00e8 di ritrarre la natura in tutte le sue sfaccettature e rendere protagonista \u201cl'uomo, con le sue virt\u00f9 e le sue debolezze, che crea o regola gli avvenimenti, o cede in balia di quelli\u201d. In questo l'operazione di Goldoni \u00e8 simile a quella di Galileo, che cre\u00f2 la nuova scienza operando lo stesso capovolgimento di valori: identica quindi la novit\u00e0 di metodo. Pur riconoscendo a Goldoni, quindi, tutte le qualit\u00e0 necessarie per affrontare e vincere questa impresa, De Sanctis per\u00f2 formula accuse di volgarit\u00e0, superficialit\u00e0 e mancanza di vera poesia: \u201cQuesto mondo poetico ha il difetto delle sue qualit\u00e0: nella sua grossolanit\u00e0 \u00e8 superficiale, nella sua naturalezza \u00e8 volgare. In quel suo correre dritto e rapido il poeta non medita, non si raccoglie, non approfondisce; sta tutto al di fuori, giocoso e spensierato, indifferente al suo contenuto, e intento a caricarlo quasi per suo passatempo, con l'aria pi\u00f9 ingenua, senza ombra di malizia e di mordacit\u00e0; onde la forma del suo comico \u00e8 caricatura allegra e smaliziata, che di rado giunge all'ironia. Nel suo studio del naturale e del vero trascura troppo il rilievo, e se ha il brio del linguaggio parlato ne ha pure la negligenza; per fuggire alla retorica, casca nel volgare. Gli manca quella divina malinconia, che \u00e8 l'identit\u00e0 del poeta comico\u201d.\nAltra accusa riguarda il \"mestiere\": secondo lo studioso Goldoni non sarebbe stato libero nella sua invenzione, ma and\u00f2 dietro a ragioni mercantili, legate al gradimento del pubblico: \u201cle necessit\u00e0 del mestiere contrastavano alle aspirazioni dell'artista\u201d. Secondo De Sanctis, Goldoni fu \u201cobbligato spesso a concessioni e a mezzi termini per contentare il pubblico, la compagnia e gli avversari [\u2026] Di queste concessioni trovi i vestigi nelle migliori commedie, dove non rifiuta certi mezzi volgari e grossolani di ottenere gli applausi della platea\u201d.\nIn conclusione possiamo dire che la critica del De Sanctis contiene rivalutazioni e stroncature:\nDopo De Sanctis la riflessione critica su Goldoni insiste sugli aspetti di sensibilit\u00e0 psicologica, di bonomia dello sguardo, di poesia delle opere. Non-poetica viene considerata l'arte di Goldoni dal Momigliano, il quale pur riconoscendo una certa maestria all'autore esprime infine un giudizio riduttivo: \u201cfu grande quando seppe far con arte profonda un'interpretazione superficiale\u201d.\nA questi giudizio fa riferimento anche Benedetto Croce che, senza aver una conoscenza adeguata forse del teatro di Goldoni, ovvero della messa in scena delle commedie, esprime giudizi netti e riduttivi: \u201c\u2026inferiore al Moli\u00e8re nell'osservazione morale e aggirantesi in pi\u00f9 semplice cerchia di esperienze\u2026 sta tutto nella capacit\u00e0 di un'ilare visione degli uomini, delle loro passioncelle, difetti e vizi o piuttosto difettucci e vizietti e curiose deviazioni, dei quali poi quasi sempre si ravvedono e si correggono. Era anche un buon uomo, di oneste intenzioni, bonario, pietoso, indulgente; la sua vena era quella\u2026 e alla poesia propriamente detta non s'innalza\u201d.\nIn definitiva, secondo Croce, il Goldoni:\nDa quanto detto, emerge con chiarezza che Croce \u201cbuca\u201d letteralmente il cuore stesso dell'opera di Goldoni, non considerando:\nLa svolta degli studi goldoniani.\nAd inizio Novecento si palesa una netta svolta nella critica goldoniana, con due autori oggi non molto conosciuti, quali Luigi Falchi ed Ernesto Masi, che pubblicarono studi sui contenuti etici e sociali e sul pensiero politico di Goldoni.\nTuttavia questi illuminati studi non fecero breccia nella cultura dell'epoca, fortemente condizionati dalla critica desanctisiana e crociana.\nSecondo il critico teatrale Luigi Lunari, \u201ci contributi del Falchi e del Masi stanno alla scoperta del Goldoni come il viaggio di Erik il Rosso sta alla scoperta dell'America\u201d.\nBen altro impatto ebbero gli studi dell'italianista russo Aleksej Karpovi\u010d D\u017eivelegov (translitterato Givelegov), nel 1953. Egli studia con particolare attenzione la maschera di Pantalone e la sua trasformazione nel teatro di Goldoni, dove finisce per incarnare il tipico mercante veneziano dell'epoca. Si tratta di un personaggio guida, in senso ideologico, che evidenzia il percorso della riforma goldoniana: dal teatro della commedia dell'arte al teatro della realt\u00e0.\nSecondo il critico russo Goldoni compie un esame diretto della realt\u00e0, con precisi intenti morali e sociali, il tutto in chiave di grande efficacia poetica.\nIn definitiva con il Givelegov vengono posti dei nuovi punti saldi nella critica goldoniana:\nPochi anni dopo, un altro critico italiano, Manlio Torquato Dazzi, torna a studiare l'ideologia goldoniana, individuando nel teatro di Goldoni \u201cl'oggettiva e realistica immagine di una societ\u00e0 dialetticamente articolata in luci e ombre, colta in un momento di profondo travaglio\u201d. Viene riconosciuto lo sforzo di Goldoni nel mettere in evidenza la classe politica in quel momento all'avanguardia; operazione che comunque non gli imped\u00ec di guardare alla realt\u00e0 storica senza preconcetti e mistificazioni.\nFilm su Goldoni.\nCarlo Goldoni - Venezia Gran Teatro del Mondo - Un film di Alessandro Better\nGoldoni personaggio.\nLa figura di Carlo Goldoni ispir\u00f2 a lungo drammaturghi e teatranti tanto che, a cavallo tra Settecento ed Ottocento, la produzione drammaturgica italiana registr\u00f2 numerose commedie che riportavano Goldoni tra i personaggi. Nessun aspetto della vita del commediografo fu risparmiato: dagli amori alla vita parigina, dai successi alle gare fra poeti, Goldoni visse una seconda vita tra le pagine di meno fortunate commedie che lo dipinsero e ne perpetrarono la fama in Italia. Tra queste:\nLa proposta di decreto presentata alla Convenzione Nazionale per restituire a Goldoni la pensione negatagli dalla Rivoluzione francese apre l'atto primo \"Zucchero e libert\u00e0\" de L'armata dei sonnambuli di Wu Ming (2014).\nInoltre Goldoni \u00e8 apparso come personaggio in alcuni film:\nNel 2010 Alitalia gli ha dedicato uno dei suoi Airbus A320-216 (EI-EIE)."}
{"id": "711251", "revid": "767487", "url": "https://it.wikipedia.org/wiki?curid=711251", "title": "Punkreas 90-93", "text": "Punkreas 90-93 \u00e8 una raccolta del gruppo punk italiano Punkreas, comprendente i pezzi del demo \"Isterico\" e quelli usciti solo nella versione in vinile di \"United Rumors of Punkreas\"."}
{"id": "711252", "revid": "2519", "url": "https://it.wikipedia.org/wiki?curid=711252", "title": "Eidfjord", "text": "Eidfjord \u00e8 un comune norvegese della contea di Vestland."}
{"id": "711259", "revid": "729019", "url": "https://it.wikipedia.org/wiki?curid=711259", "title": "Strada statale 144 di Oropa", "text": "La ex strada statale 144 di Oropa (SS 144), ora strada provinciale 144 di Oropa (SP 144), \u00e8 una strada provinciale italiana.\nStoria.\nLa strada statale 144 venne istituita nel 1951 con il seguente percorso: \"Biella - Santuario di Oropa\".\nPercorso.\nInizia a Biella, percorre una parte dell'abitato, e inizia la risalita su un tratto tortuoso; il dislivello \u00e8 notevole, circa 760 m, che per\u00f2 si percorrono in 8\u00a0km. Alla fine dell'itinerario si giunge al santuario di Oropa. La struttura serve principalmente per i pellegrinaggi al suddetto santuario ed \u00e8 spesso molto trafficata.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, che ha provveduto all'immediato trasferimento dell'infrastruttura al demanio della Provincia di Biella. La nuova denominazione \u00e8 divenuta quindi \"strada provinciale 144 di Oropa (SP 144)\"."}
{"id": "711260", "revid": "1861950", "url": "https://it.wikipedia.org/wiki?curid=711260", "title": "Air China", "text": "Air China () \u00e8 una compagnia aerea di propriet\u00e0 della Repubblica popolare cinese (50%) e la seconda compagnia commerciale del Paese.\nHa la sua sede a Pechino. \u00c8 la sola compagnia aerea cinese ad avere la bandiera nazionale della repubblica su tutti gli aerei della flotta. Il suo logo \u00e8 una fenice.\nLa base principale di Air China \u00e8 l'aeroporto internazionale di Pechino.\nStoria.\nI primi anni.\nAir China venne fondata e inizi\u00f2 le operazioni il 1\u00ba luglio 1988 a seguito della decisione del governo cinese alla fine del 1987 di dividere le divisioni operative della Civil Aviation Administration of China (CAAC Airlines) in sei compagnie aeree separate: Air China, China Eastern, China Southern, China Northern, China Southwest e China Northwest. Ad Air China venne assegnata la responsabilit\u00e0 principale per i voli intercontinentali e rilev\u00f2 gli aerei a lungo raggio della CAAC (Boeing 747, 767 e 707) e le rotte internazionali.\nNel gennaio 2001, le dieci compagnie dell'ex CAAC concordarono un piano di fusione, in base al quale Air China avrebbe acquisito China Southwest Airlines. Prima di questa acquisizione, Air China era la quarta compagnia aerea nazionale del paese. La fusione cre\u00f2 un gruppo con un patrimonio di 56 miliardi di Yuan (8,63 miliardi di dollari) e una flotta di 118 aeromobili. Nell'ottobre 2002, Air China si fuse con China National Aviation Holding e China Southwest Airlines.\nIl 15 dicembre 2004, Air China venne quotata con successo alle borse di Hong Kong e di Londra. Nel 2006, Air China firm\u00f2 un accordo per entrare a far parte della Star Alliance. \u00c8 diventata membro dell'alleanza il 12 dicembre 2007 insieme a Shanghai Airlines.\nNel luglio 2009, Air China ha acquisito 19,3 milioni di dollari di azioni dalla sua sussidiaria Air Macau, portando la sua partecipazione nel vettore dal 51% all'80,9%. Un mese dopo, Air China ha speso 6,3 miliardi di HK $ (813 milioni di dollari USA) per aumentare la propria partecipazione in Cathay Pacific dal 17,5% al 30%, espandendo la propria presenza a Hong Kong.\nSviluppi dal 2010.\nNell'aprile 2010, Air China ha completato l'aumento delle partecipazioni in Shenzhen Airlines ed \u00e8 diventata l'azionista di controllo, consentendole di rafforzare ulteriormente la sua posizione a Pechino, Chengdu e Shanghai, nonch\u00e9 di realizzare una rete domestica pi\u00f9 equilibrata.\nIl 2 dicembre 2010, Air China ha ricevuto il pi\u00f9 alto riconoscimento dell'industria turistica spagnola, la \"Targa al merito turistico\". Air China \u00e8 stata la prima compagnia aerea straniera a ricevere il premio, che viene assegnato a organizzazioni e individui che contribuiscono all'industria del turismo spagnolo.\nIl 23 dicembre 2010, Air China \u00e8 diventata la prima compagnia aerea cinese a offrire biglietti combinati che includevano voli nazionali e servizi di bus navetta per le citt\u00e0 vicine. Il primo biglietto combinato volo-navetta collegava Tianjin tramite bus navetta con voli nazionali che passavano per Pechino.\nAir China ha iniziato a offrire il servizio Internet Wi-Fi gratuito a bordo dei suoi aerei il 15 novembre 2011, diventando cos\u00ec il primo vettore cinese a offrire questo servizio. Tuttavia non \u00e8 consentito sugli smartphone, ma solo su tablet e laptop.\nNel 2012, su pressione della PETA, Air China ha dichiarato che non avrebbe pi\u00f9 trasportato scimmie per conto dei laboratori. La PETA ha accolto con favore l'annuncio della compagnia aerea.\nIl 3 luglio 2013, in tempo per il 25\u00ba anniversario dell'azienda, Air China ha testato con successo la Wireless LAN in volo. \u00c8 stato il primo volo Internet via satellite globale nella Cina continentale.\nAll'inizio del 2015 \u00e8 stato annunciato che la compagnia aerea aveva selezionato il Boeing 737 Next Generation e il 737 MAX per il suo programma di rinnovo della flotta di 60 aeromobili.\nIdentit\u00e0 aziendale.\nPropriet\u00e0 e struttura.\nL'entit\u00e0 Air China Limited venne registrata nel 2003 e le sue azioni iniziarono a essere negoziate a Hong Kong e Londra il 15 dicembre 2004. In origine, l'entit\u00e0 della compagnia aerea era Air China International, fondata nel 2002. Air China International incorpor\u00f2 China Southwest Airlines e China National Aviation Corporation, diventando una nuova entit\u00e0.\nL'edificio della sede centrale di Air China (cinese semplificato: \u56fd \u822a \u603b\u90e8 \u5927\u697c; cinese tradizionale: \u570b \u822a \u7e3d\u90e8 \u5927\u6a13; pinyin: Gu\u00f3 H\u00e1ng Z\u01d2ngb\u00f9 D\u00e0l\u00f3u), la sede centrale dell'azienda, si trova nella zona A dell'area industriale dell'aeroporto di Tianzhu (cinese semplificato: \u5929\u7afa \u7a7a\u6e2f \u5de5\u4e1a \u533a; Cinese tradizionale: \u5929\u7afa \u7a7a\u6e2f \u5de5\u696d \u5340; pinyin: Ti\u0101nzh\u00fa K\u014dng G\u01ceng G\u014dngy\u00e8q\u016b) nel distretto di Shunyi, Pechino. La sede legale della societ\u00e0 \u00e8 al nono piano della Blue Sky Mansion (cinese semplificato: \u84dd\u5929 \u5927\u53a6; cinese tradizionale: \u85cd\u5929 \u5927\u5ec8; pinyin: L\u00e1nti\u0101n D\u00e0sh\u00e0), che si trova nella Zona A dell'area Industriale dell'aeroporto di Tianzhu.\nIl logo aziendale di Air China \u00e8 costituito da un motivo artistico a forma di fenice, il nome della compagnia aerea scritto in calligrafia dall'ex leader nazionale Deng Xiaoping e \"AIR CHINA\" in inglese. Il logo della fenice \u00e8 anche la trasfigurazione artistica della parola \"VIP\". Air China \u00e8 un membro della Star Alliance.\nAir China ha sede principalmente nel suo hub dell'aeroporto di Pechino-Capitale (IATA: PEK), da dove partono numerosi voli a lungo raggio su rotte verso il Nord America, Europa, Sud America, Africa e Australia. La sua flotta \u00e8 composta da un assortimento di aeromobili Boeing e Airbus, tra cui: Boeing 737, 777, 747, 787 insieme ad Airbus A319, A320, A321, A330 e A350. Air China gestisce anche un secondo hub nell'aeroporto internazionale di Chengdu, dove opera principalmente rotte nazionali, cos\u00ec come all'aeroporto Internazionale di Shanghai Pudong, dove sono servite molte rotte internazionali.\nAir China Cargo.\nAir China Cargo \u00e8 una controllata di Air China che si concentra sulla consegna di merci e non trasporta passeggeri. Opera rotte in Asia, Europa e Nord America con la sua flotta di Boeing 747-400F, Boeing 757-200(PCF) e Boeing 777F.\nCabina.\nPrima classe.\nLa prima classe \u00e8 offerta su tutti i Boeing 747-400, Boeing 747-8 e Boeing 777-300ER, ed era offerta su tutti gli Airbus A340-300 e tutti i Boeing 747-400M. Sui modelli 777-300ER e 747-8 \u00e8 l'ultimo prodotto di punta di Air China, con letti convertibili lunghi 1,98 metri con AVOD e televisori da 23 pollici per ogni posto. Sui 747-400 i sedili hanno un passo di 80 pollici, sono girevoli e reclinabili elettricamente. \u00c8 chiamata \"Forbidden Pavilion\" per via del suo posto nella cabina.\nAnche sugli aeromobili ritirati, come l'A340, la prima classe aveva sedili reclinabili a 180 gradi ma con uno schermo pi\u00f9 piccolo. Sui 747-400M era la stessa della variante presente sul -400 ma era invece situata all'interno del muso sul ponte principale invece che tra le porte numero 1 e 2 viste sui 747-400. Sui Boeing 767-300, la First Class era disposta in una configurazione 2-1-2, con sedili pi\u00f9 ampi rispetto a quelli business. Questi posti non offrivano alcuna opzione di intrattenimento in volo individuale. I Boeing 767-200 e 767-300ER non offrivano posti in prima classe. Sui Boeing 777-200 precedenti all'aggiornamento degli interni del 2013, la prima classe aveva una configurazione 2-2-2, con schermi personali senza funzionalit\u00e0 AVOD.\nSui voli nazionali, la business class sui jet a fusoliera stretta viene spesso chiamata First Class.\nBusiness class.\nLa business class \u00e8 presente su tutti gli aeromobili ed ex aeromobili di Air China.\nPremium economy.\nLa Premium Economy \u00e8 offerta su tutti gli Airbus A330-300, Airbus A350-900, Boeing 747-8 e Boeing 787-9 di Air China. La classe Premium Economy dell'A350-900 \u00e8 il prodotto pi\u00f9 recente, con schermi reclinabili e pi\u00f9 grandi in una configurazione 2-4-2. La Premium Economy sugli A330-300, 747-8 e 787-9 presenta posti con pi\u00f9 spazio per le gambe rispetto alla normale Economy.\nEconomy.\nLa classe economica \u00e8 offerta su tutti gli aeromobili di Air China. IFE con funzionalit\u00e0 AVOD sono disponibili sui Boeing 777-300ER, Boeing 787-9, Airbus A350-900, Boeing 747 e gli Airbus A330 pi\u00f9 recenti con schermi di dimensioni diverse e sistemi diversi di Panasonic e Telez. La porta di alimentazione universale e la disponibilit\u00e0 USB variano a seconda del velivolo.\nServizi.\nPhoenixMiles.\nPhoenixMiles (in cinese: \u51e4\u51f0 \u77e5\u97f3; pinyin: feng huang zh\u012b y\u012bn, letteralmente \"Phoenix Partner\"), \u00e8 il programma frequent flyer di Air China e delle sue controllate Shenzhen Airlines, Shandong Airlines, Tibet Airlines e Dalian Airlines. Questo \u00e8 il primo programma frequent flyer lanciato nella Cina continentale. \u00c8 stato progettato per premiare i frequent flyer che viaggiano a livello internazionale e nazionale con Air China e le sue compagnie aeree partner.\nDestinazioni.\nLa rete di rotte di Air China si estende in tutta l'Asia fino al Medio Oriente, all'Europa occidentale e al Nord America dai suoi hub all'aeroporto di Pechino-Capitale e all'aeroporto Internazionale di Chengdu Shuangliu. Raggiunge anche un numero significativo di destinazioni asiatiche, australiane ed europee da Shanghai. Alcune rotte internazionali operano da Chengdu, Chongqing, Dalian, Hangzhou, Kunming e Xiamen. \u00c8 una delle poche compagnie aeree del mondo che vola in tutti e sei i continenti abitati.\nIl 10 dicembre 2006, Air China ha iniziato a servire la sua prima destinazione sudamericana, S\u00e3o Paulo-Guarulhos (via Madrid-Barajas). Questo \u00e8 il volo diretto pi\u00f9 lungo della compagnia aerea. Il servizio \u00e8 stato avviato con un Boeing 767-300ER, ma a causa dell'aumento della domanda, il servizio \u00e8 stato aggiornato con un Airbus A330-200 e successivamente un Boeing 787-9.\nI voli regolari tra la Cina continentale e Taiwan sono iniziati nel luglio 2009. A causa dello status politico di Taiwan, tutti i velivoli Air China che operano voli da e verso Taiwan devono coprire la bandiera della Repubblica popolare cinese sulla fusoliera.\nAir China ha introdotto il suo nuovo Airbus A330-300 per le operazioni a lungo raggio a partire dai servizi per D\u00fcsseldorf, in Germania, nell'estate del 2011. Questi aeromobili fornivano lo stesso standard di cabina a due classi dell'Airbus A330-200, tranne per il fatto che la cabina economica non aveva posti a sedere con i sistemi di intrattenimento installati (ad eccezione delle prime due file economy che avevano anche un maggiore spazio per le gambe). D\u00fcsseldorf \u00e8 stata la terza destinazione tedesca nella rete Air China. La compagnia ha lanciato un nuovo servizio Pechino-Milano-Malpensa il 15 giugno 2011, integrando l'attuale servizio della compagnia aerea per Milano da Shanghai.\nLe consegne dei 19 nuovi Boeing 777-300ER del vettore sono iniziate a met\u00e0 del 2011; questi aerei costituivano la nuova \"spina dorsale delle future operazioni a lungo raggio\". I Boeing 777-300ER hanno sostituito i Boeing 747-400 sulle rotte verso destinazioni statunitensi come Los Angeles, New York e San Francisco, ma si prevedeva che sarebbero entrati in servizio per anche sui voli per Parigi a partire da marzo 2012. Il Boeing 777-300ER ha iniziato sostituendo la maggior parte dei 747 una volta che un numero sufficiente di esemplari era entrato nella flotta. Air China ha ampliato le sue operazioni in India con la rotta Pechino-Mumbai nel settembre 2011, mentre l'attuale rotta verso Delhi \u00e8 operata dall'A330. La compagnia ha lanciato anche il servizio a Mumbai da Chengdu il 2 maggio 2012. Air China ha iniziato a utilizzare il Boeing 777-300ER su uno dei suoi due voli giornalieri Pechino-Los Angeles il 1\u00ba febbraio 2012. Tra la fine del 2012 e l'inizio del 2013, la compagnia ha sostituito i Boeing 747-400 che servivano le rotte per New York e San Francisco con il Boeing 777-300ER. Con l'aggiunta dei Boeing 777 sulle rotte statunitensi, Air China ha aumentato la frequenza sulla rotta Pechino-New York, cambiando i voli da 7 a 11 voli settimanali aggiungendo due nuovi voli (CA989/990). Il 21 gennaio 2014, la compagnia ha inaugurato i servizi per le Hawaii con voli da Pechino a Honolulu, i primi voli non-stop tra le due citt\u00e0. Ha aumentato anche la frequenza del servizio sulla rotta intercontinentale Pechino-Houston da quattro volte alla settimana a un servizio giornaliero dal 30 marzo 2014. A partire dal 10 giugno 2014, Air China ha introdotto un nuovo servizio non-stop da Pechino a Washington-Dulles e, dal 29 settembre 2015, un volo trisettimanale per l'aeroporto Internazionale di Montr\u00e9al-Pierre Elliott Trudeau in codeshare con Air Canada. Il volo per Montr\u00e9al \u00e8 stato esteso all'Avana dal 27 dicembre 2015.\nI voli diretti per Johannesburg, in Sudafrica, sono iniziati il 29 ottobre 2015.\nAccordi di code share.\nAl 2021, Air China ha accordi di codeshare con le seguenti compagnie:\nAlleanze.\nDalla fine del 2007, Air China \u00e8 entrata a far parte di Star Alliance.\nFlotta.\nFlotta attuale.\nA dicembre 2021 la flotta di Air China \u00e8 cos\u00ec composta:\nFlotta storica.\nAir China operava in precedenza con i seguenti aeromobili:"}
{"id": "711268", "revid": "640389", "url": "https://it.wikipedia.org/wiki?curid=711268", "title": "T-26", "text": "Il T-26 \u00e8 stato un carro armato leggero da supporto alla fanteria prodotto dall'Unione Sovietica a partire dal 1931.\nOrigini ed evoluzione.\nEsso non era un progetto autonomo, perch\u00e9, come praticamente tutti i tipi sovietici dell'epoca era il frutto dell'attenzione che l'URSS poneva rispetto alle realizzazioni tecniche che in Occidente stavano apparendo, con una serie di carri armati post-bellici sempre pi\u00f9 sofisticati e mobili. Per riguadagnare il tempo perduto e l'inferiorit\u00e0 tecnica i sovietici, dopo aver tentato sviluppi autoctoni comprarono soprattutto licenze di produzione e veicoli campione di carri inglesi, ma anche americani.\nTra i primi, vi era il Vickers 6-Ton, o Vickers Type E, che fu utilizzato come base per lo sviluppo del T-26.\nI carri armati T-26, che derivavano direttamente dal modello Vickers erano apparsi nel 1931 ed erano armati di due torrette parallele, al centro dello scafo, dotate di una mitragliatrice leggera l'una. La versione, triposto, non era sufficientemente armata, e a cominciare dalla sostituzione di una mitragliatrice leggera con una pesante nel T-26A-3 inizi\u00f2 il potenziamento del modello. Il passo successivo fu quello di installare, su una torretta, un cannone da 27\u00a0mm (T-26A-4) o da 37\u00a0mm (T-26A-5).\nMa la soluzione per introdurre un armamento pi\u00f9 pesante fu il passaggio da una torretta multipla a una singola nella versione T-26B-1 dotata di un cannone da 37\u00a0mm. Essa pass\u00f2 cio\u00e8 da due torri monoposto a una biposto, sebbene questo impediva di ingaggiare due bersagli contemporaneamente, cosa importante per un mezzo lento, di appoggio fanteria. Ma questo significava anche avere sforzi meglio diretti e un armamento migliore.\nRapidamente, il cannone da 37\u00a0mm derivato dal pari calibro 3,7 cm PaK 36 prodotto dalla Rheinmetall, venne sostituito da uno da 45\u00a0mm con canna da 46 calibri (L/46). Questo aument\u00f2 la potenza perforante ma soprattutto esplosiva maggiore (granata da 1,4 kg a 700ms). Questo modello era noto come \"Modello 1933\" (il precedente T-26A nelle sue varie declinazioni era noto come \"Modello 1931\"), e venne prodotto, da solo, in circa 5.500 esemplari. Va notato come questa quantit\u00e0 venne prodotta in appena 3 anni, per cui la cadenza produttiva arriv\u00f2 a livelli eccezionali per l'epoca.\nIl T-26 venne sottoposto ad ulteriori evoluzioni, allorch\u00e9 apparve il \"T-26S Modello 1937\", dotato, come gli ultimi esemplari del Modello 1933, di corazza di tipo saldato anzich\u00e9 rivettato.\nL'esperienza fatta in seguito all'impiego bellico del mezzo evidenziava il pericolo che i rivetti, anche se la corazza colpita non veniva perforata, si proiettassero talvolta verso l'interno come se fossero proiettili.\nVersioni derivate del T-26 furono il lanciafiamme \"OT-26\" con lanciafiamme al posto del cannone, lo \"OT-33\" che aveva sia l'uno che l'altro, il gettaponte ST-26 per conferire ai reparti carri l'indispensabile mobilit\u00e0 nei riguardi degli ostacoli naturali, il carro comando, munito di radio a ringhiera \"T-26A-4(U)\" e \"T-26B-2(U)\". Altri tentativi furono quelli per un carro semovente con cannone da 76 mm M1927 modificato ma senza seguito.\nTecnica.\nSi trattava di un carro armato leggero, con una funzione di appoggio truppe, e che era di conseguenza non particolarmente ben dotato in termini di mobilit\u00e0, con un motore e trasmissione di modesta potenza complessiva, che dava una velocit\u00e0 relativamente bassa.\nLa corazzatura era data da lamiere piane, quantomeno nel modello 1933/T-26B, il pi\u00f9 diffuso e noto carro di questa famiglia. La struttura interna era assai simile a quella di un veicolo di tipo convenzionale: pilota avanti, capocarro e cannoniere in torretta. Quest'ultima, di struttura cilindrica o rettangolare, era spostata sensibilmente sulla sinistra dello scafo. Non vi era spazio per il caricatore, ma anche con 2 uomini di equipaggio, l'ergonomia era accettabile, come anche il volume interno. Il motore era posizionato posteriormente e trasmetteva il moto alle ruote anteriori attraverso un albero di trasmissione.\nIl cannone da 45\u00a0mm lungo 46 calibri era un'arma efficace, capace di avere ragione di ogni carro dell'epoca, con una gittata utile oltre i 1.000 metri. Avendo una massa due volte maggiore di quella di un proiettile da 37\u00a0mm aveva anche molta pi\u00f9 potenza esplosiva, quindi era un'arma polivalente. Due mitragliatrici, una anteriore e una rivolta verso la parte posteriore della torre, erano presenti come armamenti ausiliari. I due uomini di equipaggio avevano portelli superiori sulla torretta, ma anche due periscopi di osservazione e di mira, anche se non una cupola per il capocarro.\nLa corazza era rivettata, ma gli ultimi tipi, come si \u00e8 visto, erano dotati di una pi\u00f9 affidabile corazza saldata, e che dava una migliore resistenza a parit\u00e0 di peso. La struttura del carro non sfruttava il vantaggio dell'inclinazione dei piani per aumentare la resistenza al tiro nemico, presentando ampie parti verticali. L'acciaio usato era di ottima qualit\u00e0 e valorizzava molto gli spessori, anche se essi erano intesi solo come idonei a contrastare la minaccia di schegge e proiettili leggeri.\nLa mobilit\u00e0 non era eccezionale ma era migliore di quella di molti carri da fanteria su strada, ma nel superamento degli ostacoli e fossati il veicolo palesava una certa difficolt\u00e0 (rispettivamente 0,80 metri e 1,90 metri). Il treno di rotolamento, potenziato da un motore a benzina, era costituito da cingoli metallici con ruota anteriore, posteriore, 3 rulli reggicingolo e 4 carrelli a 2 ruote reggicingolo per parte.\nImpiego operativo.\nIl T-26 ha partecipato a numerose battaglie e campagne tra il 1937 e il 1942. La sua apparizione nella guerra civile spagnola fu rilevante, contro i carri nazionalisti CV33 e Panzer I nettamente inferiori, armati solo di mitragliatrici leggere. Il carro sovietico poteva competere anche con il pi\u00f9 massiccio Panzer II, e aveva un cannone efficace anche oltre il chilometro.\nI T-26 pur avendo una corazza di qualit\u00e0, erano troppo leggeri per resistere all'artiglieria campale e controcarro, che spesso li misero fuori uso.\nContro il Giappone l'URSS and\u00f2 a combattere in maniera massiccia, e vinse la battaglia di Khalkhin Gol anche grazie ai carri ivi inviati, al comando di \u017dukov. In questa guerra non dichiarata dell'estate 1939 i sovietici batterono i giapponesi, subendo perdite ma infliggendone molte di pi\u00f9. Si tratt\u00f2 di una vera Blitzkrieg, la prima dell'era moderna dei carri armati, e fu un peccato che in occidente non si fosse saputo abbastanza delle capacit\u00e0 operative sovietiche, che si dimostrano esemplari. Tra i veicoli furono importanti, per le manovre avvolgenti, i carri veloci BT e le blindo BA, ma non mancarono i T-26 nelle azioni di ingaggio frontale. I BT erano altrettanto leggermente corazzati e armati, ma molto pi\u00f9 mobili e di migliore autonomia.\nL'occidente seppe dei carri sovietici con l'invasione della Polonia, ma i sovietici non ebbero una grande parte in ci\u00f2, perdendo nondimeno oltre 400 carri, quasi tutti per incidenti.\nContro la Finlandia durante la Guerra d'Inverno i carri sovietici diedero inizialmente prestazioni men che mediocri, a causa del terreni. Alla fine l'URSS vinse, ma a duro prezzo. Churchill disse che la Finlandia aveva dimostrato al mondo l'incapacit\u00e0 militare dell'Armata Rossa (anche per la rimozione della maggior parte degli ufficiali esperti, a causa le terribili 'purghe' staliniane). Anche Adolf Hitler, all'epoca formalmente alleato dell'URSS, ne trasse le dovute conclusioni, vedi alla voce Operazione Barbarossa.\nIl carro era ancora in produzione nel 1941, ma questa fin\u00ec quando i tedeschi si impadronirono delle fabbriche che lo producevano nel corso della loro veloce avanzata. Oltre 12.000 T-26 erano stati nel frattempo prodotti, ma si rivelarono, nonostante la loro straordinaria prolificit\u00e0, superati in combattimento dai Panzer tedeschi. Quando, nella seconda guerra mondiale, fu costretto a confrontarsi con i Panzer III e i Panzer IV fu irrimediabilmente surclassato, malgrado avesse un armamento pi\u00f9 potente di quanto spesso avessero i primi e pi\u00f9 preciso di quanto avessero i secondi. Come al solito, non era per\u00f2 una questione di armamento, e forse nemmeno di corazza protettiva, ma soprattutto di mobilit\u00e0, assai ridotta essendo il veicolo un carro leggero d'appoggio, e la condotta tattica, per cui spesso i carri sovietici non riuscivano ad anticipare i nemici nei loro movimenti e quando contrattaccavano venivano annientati dall'artiglieria controcarro ben posizionata.\nI tedeschi non riutilizzarono il carro sovietico, se non per ruoli secondari, come il trattore d'artiglieria e poco altro.\nIl T-26 aveva fatto il suo tempo, ma l'esperienza serv\u00ec ai sovietici per organizzare una produzione di massa di mezzi corazzati e padroneggiare tecnologie di buon livello, come corazze di alta qualit\u00e0, cannoni ad alta velocit\u00e0, radio di bordo. Il vero sostituto, peraltro nell'ambito di un concetto (il carro appoggio fanteria) assai superato, fu l'enorme KV-1.\nVarianti e derivati.\nNegli anni trenta furono sviluppate in Unione sovietica pi\u00f9 di 50 varianti e veicoli sperimentali basati sul T-26, dei quali 23 furono prodotti in serie tra il 1932 ed il 1941 in circa 1.701 esemplari.\nCarri lanciafiamme.\nI carri lanciafiamme costituirono circa il 12% della produzione di serie del T-26. Questi carri erano denominati \"KhT\" (\"Khimicheskiy Tank\", \"carro chimico\") o \"BKhM\" (\"Boevaya Khimicheskaya Mashina\"; \"veicolo da guerra chimica\") nei documenti coevi. Questi veicoli erano destinati, oltre che all'uso del lanciafiamme, anche alla dispersione di agenti chimici e di cortine fumogene tramite l'equipaggiamento TKhP-3, sviluppato nel 1932 e facilmente installabile su tutti i carri T-26.\nVeicoli pionieri.\n\"Caratteristiche tecniche\": peso: 9,5-10 t - equipaggio: 2 (capocarro e pilota) - velocit\u00e0: 28\u00a0km/h - autonomia: 120\u00a0km.\nAltre varianti del ST-26 vennero testate nel 1932: una con sistema di lancio a scorrimento, era dotata di un enorme telaio guida e di una speciale asta, lanciava il ponte in 3 minuti e 20 secondi, recuperandolo in 6-7 minuti; la seconda variante con sistema di lancio a ribaltamento, dotato di asta oscillante e guida a pignone e cremagliera. Tutte e tre le versioni vennero testate nell'estate del 1933 ma la prima, quella con sistema di lancio a verricello, si dimostr\u00f2 la pi\u00f9 affidabile e meno complicata da mantenere. Venne cos\u00ec ordinata in 100 esemplari alla fine del 1933, ma la Fabbrica N. 174 produsse solo 44 mezzi nel 1934 e 20 l'anno successivo. Il ritardo era da attribuire alla produzione semiartigianale del ponte metallico.\nIn totale, tra gettaponte di serie e sperimentali, dal 1932 al 1939 vennero prodotti 71 carri: 65 ST-26 con sistema a verricello, 1 ST-26 con sistema a scorrimento, 1 ST-26 con sistema ribaltabile, 2 UST-26 e 2 ST-26 con sistema di lancio a leva.\nDieci ST-26 vennero usati nell'istmo careliano durante la guerra d'inverno (9 con sistema a verricello e 1 con sistema a leva). Le unit\u00e0 corazzate dell'Armata Rossa schieravano 57 carri gettaponte il 1\u00ba giugno 1941, ma di questi solo 12 ST-26 erano operativi.\nVeicoli corazzati da trasporto.\n\"Caratteristiche tecniche\": peso: 9,455 t - equipaggio: 2 (capocarro e pilota) + 14 fanti - corazzatura: 4\u201310\u00a0mm.\nVeicoli da ricognizione.\n\"Caratteristiche tecniche\": peso: 8,1 t - equipaggio: 3 - corazzatura: 6\u201315\u00a0mm - velocit\u00e0: 28\u00a0km/h - autonomia: 130\u00a0km.\nTrattori d'artiglieria.\n\"Caratteristiche tecniche\": peso: 7,7-8,1 t - equipaggio: 1 (pilota) + 4-5 (serventi del pezzo) - corazzatura: 6\u201315\u00a0mm - velocit\u00e0: 28\u00a0km/h, 15\u00a0km/h con 5 t al gancio- autonomia: 120\u00a0km con 5 t al gancio.\nNel 1933 furono prodotti 183 trattori T-26T. nel 1936 vennero prodotti 14 trattori dotati di motore potenziato e sistema di traino migliorato, 10 dei quali con cabina corazzata. Le prove sul campo ed il servizio al fronte dimostrarono che il mezzo era sottopotenziato per il traino fuoristrada di carichi maggiori di 5 t, cos\u00ec i mezzi non ebbero ulteriori sviluppi. Anche circa 20 carri T-26 delle prime versioni vennero convertiti in trattori dalle officine dell'esercito tra il 1937 ed il 1939. Nel maggio 1941 vecchi carri con doppia torretta vennero ceduti, disarmati, dalle unit\u00e0 corazzate orientali per essere trasformati in trattori per pezzi reggimentali ed anticarro dei corpi d'armata meccanizzati.\nLe unit\u00e0 di carri e di fanteria meccanizzata dell'Armata Rossa schieravano 211 trattori basati su scafo T-26 il 1\u00ba giugno 1941. Quasi tutti i T-26T dei distretti militari di frontiera vennero perduti nelle prime settimane della Grande Guerra Patriottica. Pochi rimasero in servizio di prima linea fino al 1942."}
{"id": "711271", "revid": "119417594", "url": "https://it.wikipedia.org/wiki?curid=711271", "title": "Camera con vista (romanzo)", "text": "Camera con vista (\"A Room with a View\") \u00e8 un romanzo dello scrittore inglese E. M. Forster.\nL'opera narra la storia di una giovane donna nella cultura sessualmente repressa dell'Inghilterra dell'Et\u00e0 edoardiana. James Ivory ha diretto l'omonimo film del 1985. \nTrama.\nPrima parte - Italia\nLucy Honeychurch \u00e8 una giovane inglese che viaggia in Italia con la sua pi\u00f9 anziana cugina, Charlotte Bartlett. Durante il loro soggiorno a Firenze, le due donne alloggiano alla pensione Bertolini, che ospita altri cittadini inglesi. Al loro arrivo, Lucy e Charlotte sono deluse dalle vedute delle finestre delle loro camere, dal proprietario londinese e dall'arredamento in stile inglese.\nMentre si lamentano tra loro durante la cena, un altro ospite della pensione, il Signor Emerson, le interrompe offrendo la propria camera e quella di suo figlio (George), dato che le loro stanze si affacciano sull'Arno. Charlotte rifiuta con decisione, ritenendo che accettare le porrebbe in debito. Ma pi\u00f9 tardi quella sera un altro ospite, un sacerdote di nome Beebe, che avevano gi\u00e0 conosciuto in Inghilterra, convince Charlotte ad accettare l'offerta degli Emerson.\nSebbene sia sveglia e intelligente, Lucy \u00e8 giovane e non molto curiosa. La sua intima passione esce allo scoperto in un pomeriggio di pioggia, quando suona il pianoforte nella stanza comune della pensione. Il Signor Beebe, che l'aveva gi\u00e0 vista suonare in Inghilterra, \u00e8 colpito dall'emozione che ella infonde nella sua esecuzione. Il reverendo si ritiene meno rigido degli altri religiosi e mostra uno sdegno divertito verso le vecchie convenzioni rispettate da Charlotte e dalle signorine Alan (due sorelle anziane ospiti della pensione). Apprezza le differenze tra la passione intima di Lucy ed il suo atteggiamento esteriore e ritiene la ragazza \"promettente\".\nLucy continua ad incontrare gli eccentrici Emerson in giro per Firenze. Sebbene i loro modi siano inopportuni e siano ritenuti socialmente inaccettabili dagli altri pensionanti, sono simpatici a Lucy. Un pomeriggio, mentre la ragazza visita in solitudine la citt\u00e0, assiste ad un omicidio. Per caso George \u00e8 vicino e la soccorre quando sviene. Mentre ritornano alla pensione seguendo il Lungarno, i due hanno una conversazione stranamente intima. Lucy \u00e8 perplessa dai sentimenti che sta cominciando a nutrire verso George e decide di cominciare a evitarlo.\nComunque, entrambi finiscono con il partecipare ad una gita in carrozza che, insieme con un gruppo pi\u00f9 ampio, li conduce ad un picnic sulle colline di Fiesole. Mentre il gruppo si sparpaglia per esplorare il paesaggio, Lucy si ritrova a camminare da sola con George. Egli la bacia, ma i due sono interrotti improvvisamente da Charlotte. Il giorno seguente, sotto l'occhio vigile della cugina, Lucy parte con lei per Roma.\nA Roma, Lucy trascorre del tempo con Cecil Vyse, un uomo la cui famiglia \u00e8 in rapporti di amicizia con gli Honeychurch. Cecil si propone a Lucy due volte ma lei lo respinge. \nSeconda parte - Inghilterra\nLucy torna nel Surrey, in Inghilterra, presso la propria famiglia a Windy Corner. Cecil si propone ancora e questa volta Lucy accetta.\nCecil \u00e8 un londinese sofisticato e snob che disprezza i modi dei gentiluomini di campagna. Tuttavia \u00e8 un buon partito in termini di rango sociale e di reddito e Lucy cerca di smussare le differenze tra Cecil e la societ\u00e0 di Windy Corner.\nCome promesso a Charlotte, Lucy non riferisce alla famiglia la sua avventura con George a Firenze. Il Signor Beebe, ora vicario del villaggio, annuncia l'arrivo di nuovi inquilini che hanno affittato un vicino cottage. Si scopre trattarsi degli Emerson. Il fratello di Lucy, Freddy, fa amicizia con George e lo invita a giocare a tennis una domenica a Windy Corner.\nSebbene Lucy sia imbarazzata al pensiero di incontrare insieme George e Cecil, riesce a comportarsi con cortesia. Cecil, che snobba lo sport, rifiuta di giocare a tennis e si diverte invece a disturbare il gioco altrui leggendo a voce alta brani di un romanzo scritto maldestramente, \"Sotto la Loggia\". Lucy si rende conto che l'autrice \u00e8 la Signorina Lavish, una scrittrice che ha conosciuto alla pensione Bertolini. Senza saperlo, Cecil legge ai presenti il passaggio nel quale viene raccontato il bacio fra Lucy e George. Poco dopo, George avvicina Lucy da sola nel giardino e la bacia nuovamente. \nFuriosa con Charlotte per aver tradito il suo segreto con la Signorina Lavish, Lucy dice a George di andarsene e di non tornare mai pi\u00f9. George ribatte che Cecil la vede solo come un oggetto da mettere in mostra e che non l'amer\u00e0 mai abbastanza da desiderare la sua indipendenza, mentre George la ama per quella che \u00e8 realmente. Lucy \u00e8 colpita ma resta sulla sua decisione e allontana George. Quella sera Cecil rifiuta ancora sgarbatamente di giocare a tennis, cos\u00ec Lucy perde qualsiasi illusione rendendosi conto delle diversit\u00e0 che li separano e rompe il fidanzamento con lui.\nA seguito di questi eventi tumultuosi, Lucy decide di partire per la Grecia con le signorine Alan. Ma poco dopo, incontra per caso il Signor Emerson nello studio del Signor Beebe. Il Signor Emerson non sa che Lucy ha rotto con Cecil e Lucy non ce la fa a mentirgli. Egli la fa riflettere profondamente sui suoi sentimenti per il figlio George cos\u00ec che Lucy ammette di esserne innamorata. Successivamente Lucy scopre che Charlotte non \u00e8 la donna poco sensibile che ha sempre creduto, ma che \u00e8 sempre stata dalla parte sua e di George.\nIl romanzo si chiude a Firenze, dove George e Lucy trascorrono la loro luna di miele. Non avendo ricevuto il consenso della madre, Lucy \u00e8 fuggita con George. Sebbene la situazione con la sua famiglia sia tesa, Lucy riceve una lettera di Freddy che le augura una vita d'amore per lei e George.\nTemi principali.\nTra i temi principali del romanzo ci sono la sessualit\u00e0 repressa, la libert\u00e0 dalle religioni istituzionali, la crescita all'et\u00e0 adulta e il vero amore. Il romanzo \u00e8 scritto nella terza persona onnisciente, anche se alcuni passaggi sono visti \"attraverso gli occhi\" di un particolare personaggio.\n\"Camera con vista\" \u00e8 il libro pi\u00f9 romantico e ottimista di Forster ed \u00e8 tipico delle sue opere. Sono presenti molte delle tecniche che lo hanno reso celebre, tra cui i contrasti tra due tipi di personaggi: quelli le cui idee e la cui personalit\u00e0 cambiano e si sviluppano durante la trama e quelli che rimangono costanti, offrendo spesso anche spunti di humour.\nPubblicato nel 1908, il romanzo tocca molte questioni relative alla societ\u00e0 e alla politica della cultura Edwardiana dell'inizio del ventesimo secolo. Si osservano forti differenze tra il pensiero conservatore e radicale, cos\u00ec come la differenziazione tra i personaggi etichettati dallo stesso Forster come \"medioevali\" (Mr. Beebe, Miss Bartlett, Cecil Vyse) e \"rinascimentali\" (Lucy, gli Emerson).\nLucy personifica la nuova generazione che stava emergendo durante quell'epoca, nella quale il suffragio femminile avrebbe guadagnato forte terreno. Forster, manifestando le sue speranze per una nuova societ\u00e0, termina il libro con Lucy che ha scelto la propria strada, una vita libera con l'uomo che ama piuttosto che il matrimonio con un uomo considerato \"pi\u00f9 adatto\". Il romanzo potrebbe essere addirittura considerato un romanzo di formazione, dato che segue lo sviluppo della protagonista.\nIl gioco di opposti pervade tutto il romanzo e spesso sono menzionate \"camere\" e \"viste\". I personaggi ed i luoghi associati alle \"camere\" sono di solito conservatori e poco creativi; la madre di Lucy \u00e8 spesso descritta in una stanza, cos\u00ec come Cecil. Personaggi come Freddie e gli Emerson sono invece spesso descritti all'esterno, a rappresentare la loro mentalit\u00e0 aperta e moderna.\nForster crea inoltre un contrasto simbolico tra l'Italia e l'Inghilterra. Forster idealizza l'Italia come un luogo di libert\u00e0 e di espressione sessuale, terra promessa di una passione naturale che aveva ispirato molti inglesi desiderosi di sfuggire alle costrizioni della loro societ\u00e0. Mentre Lucy \u00e8 in Italia, la sua visione della vita cambia enormemente, e scene come quella dell'omicidio nella piazza le aprono gli occhi su un mondo al di fuori della sua vita protetta a Windy Corner.\nL'autore esprime qui in embrione un tema che poi esporr\u00e0 compiutamente in \"Casa Howard\", ovvero quello della connessione agli altri e con se stessi. Forster qui fa esprimere questo concetto a Mr Beebe:\nOvvero quando smetteremo di costruire barriere intorno a noi stessi, solo allora realmente potremo percepire cosa e chi ci circonda ed iniziare a vivere interamente la nostra vita."}
{"id": "711274", "revid": "984922", "url": "https://it.wikipedia.org/wiki?curid=711274", "title": "Cantone di Auray", "text": "Il Cantone di Auray \u00e8 una divisione amministrativa dell'Arrondissement di Lorient.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 7 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "711276", "revid": "6923", "url": "https://it.wikipedia.org/wiki?curid=711276", "title": "Pio Chiaruzzi", "text": "Biografia.\nTra la fine degli anni sessanta e la met\u00e0 degli anni settanta \u00e8 stato tra i protagonisti dell'associazionismo politico e culturale sammarinese (Circolo politico-culturale San Marino 2000, Collettivo classe operaia, Centro politico nuova sinistra). L'impegno sindacale divenne il suo principale campo di interesse e di azione. Assunse dunque, in seguito, ruoli di primo rilievo negli organi dirigenti della Confederazione Sammarinese del Lavoro e dell'appena nata Centrale Sindacale Unitaria. Risalgono a questo periodo la sua iscrizione alla Confederazione Sammarinese del Lavoro (CSdL) e al Partito Comunista Sammarinese (PCS). La militanza nel sindacato si affianca, a partire dalla met\u00e0 degli anni settanta, all'impegno nell'associazionismo cooperativistico, che vive proprio in questi anni una nuova importante stagione. Nel 1976 \u00e8 tra i fondatori e primo presidente della cooperativa di consumo Titancoop, la prima a San Marino di cui manterr\u00e0 la presidenza per un decennio. Parteciper\u00e0, inoltre, alla costituzione della Cooperativa Coopcasa, una cooperativa d'abitazione a propriet\u00e0 indivisa. Dalla prima met\u00e0 degli anni ottanta, fino al 2015, ha ricoperto ruoli dirigenti negli organi direttivi dell'Istituto per la Sicurezza Sociale di San Marino (ISS). Dal 1991 al 1994 ha assunto il ruolo di Segretario generale della Confederazione Sammarinese del Lavoro. Lo lascer\u00e0 dopo aver cercato di attuare un profondo processo di riforma e rinnovamento sindacale ostracizzato da vari forze politiche e sindacali. Nel 1997 \u00e8 stato tra i fondatori della Associazione \"Manifesto per una cultura riformista\u201d. Negli anni 2000 ha ricoperto cariche dirigenziali governative, prima in qualit\u00e0 di Segretario particolare (Capo di gabinetto) della Segreteria di Stato per l'Industria (2000-2001) e successivamente della Segreteria di Stato per le Finanze della Repubblica di San Marino (2006-2008) dove \u00e8 stato tra gli ideatori della San Marino Card (SMAC), una carta magnetica a disposizione di cittadini sammarinesi e stranieri, divenuta uno strumento fondamentale per l'economia sociale sammarinese nel XXI secolo.\nPolitica.\nDopo la militanza nel Partito Comunista Sammarinese (1976), \u00e8 tra i promotori e fondatori del Partito Progressista Democratico Sammarinese. Nel 1996 \u00e8 tra gli animatori della Consultazione referendaria del 22 settembre. In seguito, nel 1998, \u00e8 tra i promotori e fondatori del Partito dei Democratici e del Comitato di iniziativa per la riforma costituzionale. Nel 2006 \u00e8 tra i promotori e fondatori del Partito dei Socialisti e Democratici, nato dall'unificazione fra Partito dei Democratici e Partito Socialista di San Marino. In ambito partitico non ha mai ricoperto incarichi di rappresentanza bens\u00ec dirigenziali, destinati all'elaborazione e alla realizzazione dei vari programmi politici. In particolare, contribuisce a redigere i programmi politici nell'ambito delle politiche economiche e sociali.\nScritti e pubblicazioni.\nHa partecipato alla nascita dell'Istituto Sammarinese di Studi Sociali ma non ha mai pubblicato testi monografici. La sua produzione consiste soprattutto di relazioni e interventi, in parte conservati dalla Fondazione XXV Marzo. Tra questi anche testi destinati a pubblicazioni sulla storia del movimento sindacale a San Marino. Altri scritti, in forma di articoli, sono nella rivista di cultura sociale \u201cLabirinti\" da lui fondata nel 1997 e in stampa fino al 2001. Da ultimo, un contributo in memoria del sindacalista Otello Casadei, schiacciato da un portone di ferro nella fabbrica in cui lavorava, \u00e8 apparso nel libro a quest'ultimo dedicato \"Una vita di passioni e impegno. Otello Casadei operaio e militante attivo 1948-1994\u201d (Arti Grafiche Sammarinesi Della Balda, 2015).\nAltre attivit\u00e0.\nNel 1991 \u00e8 stato il primo presidente del Taekwondo San Marino che affili\u00f2 alla Federazione Sammarinese Arti Marziali (FESAM) e alla World Taekwondo Federation (WTF), e la cui direzione tecnica venne affidata al Maestro Chung Kwang Soo. "}
{"id": "711277", "revid": "110157", "url": "https://it.wikipedia.org/wiki?curid=711277", "title": "Cantone di Belle-\u00cele", "text": "Il Cantone di Belle-\u00cele era una divisione amministrativa dell'Arrondissement di Lorient.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nCorrispondeva all'isola omonima.\nComprendeva i comuni di:"}
{"id": "711279", "revid": "984922", "url": "https://it.wikipedia.org/wiki?curid=711279", "title": "Cantone di Belz", "text": "Il Cantone di Belz era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711280", "revid": "984922", "url": "https://it.wikipedia.org/wiki?curid=711280", "title": "Cantone di Groix", "text": "Il Cantone di Groix era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Groix."}
{"id": "711282", "revid": "767487", "url": "https://it.wikipedia.org/wiki?curid=711282", "title": "Cantone di Hennebont", "text": "Il Cantone di Hennebont \u00e8 una divisione amministrativa dell'Arrondissement di Lorient.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 6 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "711285", "revid": "984922", "url": "https://it.wikipedia.org/wiki?curid=711285", "title": "Cantone di Lanester", "text": "Il Cantone di Lanester \u00e8 una divisione amministrativa dell'Arrondissement di Lorient.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Lanester.\nDal 2015 i comuni appartenenti al cantone sono i seguenti 2:"}
{"id": "711287", "revid": "984922", "url": "https://it.wikipedia.org/wiki?curid=711287", "title": "Cantone di Lorient-Centre", "text": "Il Cantone di Lorient-Centre era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lorient."}
{"id": "711289", "revid": "1005847", "url": "https://it.wikipedia.org/wiki?curid=711289", "title": "Partido Social Democrata", "text": ""}
{"id": "711290", "revid": "984922", "url": "https://it.wikipedia.org/wiki?curid=711290", "title": "Cantone di Lorient-Nord", "text": "Il Cantone di Lorient-Nord era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lorient."}
{"id": "711292", "revid": "984922", "url": "https://it.wikipedia.org/wiki?curid=711292", "title": "Cantone di Lorient-Sud", "text": "Il Cantone di Lorient-Sud era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lorient."}
{"id": "711293", "revid": "196390", "url": "https://it.wikipedia.org/wiki?curid=711293", "title": "Partidul Social Democrat", "text": ""}
{"id": "711298", "revid": "287204", "url": "https://it.wikipedia.org/wiki?curid=711298", "title": "Stefano Giuseppe Incisa", "text": "Storia.\nNacque da un'umile famiglia: il padre, Giovanni Gregorio Incisa, era un falegname ed aveva una bottega sulla via Maestra (l'odierno Corso Alfieri); frequent\u00f2 il vecchio Seminario vescovile di Asti e nel 1771, a 29 anni, fu ordinato sacerdote dal vescovo Caissotti.\nCappellano del Duomo, nel 1772 il suo tenore di vita miglior\u00f2 grazie all'ottenimento del \"Beneficio di Santa Agnese\" in Cattedrale, che lasci\u00f2 nel 1780 per il \"Beneficio di San Giacomo de Sbarratis\", essendo questo migliore del precedente.\nNel 1790 divenne anche cerimoniere del Capitolo della Cattedrale.\nL'Incisa, seguendo la tradizione dei precedenti cronisti astigiani, da Ogerio Alfieri al Ventura e al Provenzale, riport\u00f2 nel suo \"Giornale di Asti\" la cronaca degli avvenimenti quotidiani della citt\u00e0, inseriti in una visione pi\u00f9 allargata dell'Italia e dell'Europa dal 1775 al 1818.\nAlfredo Bianco, nel suo libro \"Asti ai tempi della Rivoluzione e dell'Impero\", afferma che l'Incisa \u00e8 stato anche un valente disegnatore e un buon poeta; ci\u00f2 gli permise di associarsi ad alcune Accademie.\nIl giornale di Asti.\nPietro Daquino, direttore della Biblioteca del Seminario di Asti, afferma che, se l'Incisa fosse vissuto ai giorni nostri,\nDa uomo di studio quale era, aveva capito la fondamentale importanza dell'informazione storica, soprattutto in campo locale.\nL'opera consta di 43 volumi manoscritti, uno per anno (dal 1776 al 1818), pi\u00f9 alcune pagine dell'anno 1819 riferite al periodo tra il 1\u00ba gennaio ed il 5 luglio.\nOgni libro \u00e8 diviso in una parte cronistorica, dove sono annotate le notizie meteorologiche, quelle della citt\u00e0 e dei dintorni, l'andamento dei prezzi delle merci, il passaggio di truppe o personaggi storici ed avvenimenti di rilevanza nazionale, ed una parte dove troviamo i vari documenti raccolti dal sacerdote (manifesti murali, circolari civili ed ecclesiastiche).\nVi si trovano inoltre componimenti poetici, composti in occasione della Corsa del Palio, delle festivit\u00e0 di San Secondo o di altre celebrazioni.\nIl giornale di Asti si apre con la notizia del Giubileo universale della Chiesa cattolica indetto da papa Pio VI il 9 aprile 1776 e termina il 5 luglio 1819.\nL'appendice \"Asti nelle sue chiese ed iscrizioni\".\nIl volume del 1806 contiene in aggiunta un'appendice che \u00e8 il frutto di un lavoro che il sacerdote in quell'anno aveva ultimato.\nIl manoscritto, da lui intitolato \" Asti nelle sue chiese ed iscrizioni\", \u00e8 costituito da 187 fogli e raccoglie tutte le iscrizioni che l'Incisa \"scov\u00f2\" nelle varie chiese della citt\u00e0 fino a quel momento (1806). Inoltre vi sono tutti i disegni delle chiese della citt\u00e0, preceduti da un breve commento scritto.\nL'importanza storica di questi documenti \u00e8 evidente, visto che trattano molto spesso di edifici ormai scomparsi.\nAll'inizio del XIX secolo, la politica vessatoria di Napoleone nei confronti della Chiesa si fece sentire anche ad Asti ed il sacerdote lo annot\u00f2 con serie preoccupazioni.\nGi\u00e0 nei primi anni del secolo ad Asti erano stati soppressi cinque conventi e sciolte una decina di famiglie religiose.\nSembra plausibile che, in questa situazione, l'autore abbia voluto tramandare ai posteri l'immagine ottocentesca della citt\u00e0, prima di eventuali ulteriori distruzioni.\nIn uno degli anni antecedenti la Prima guerra mondiale, il libro del 1806 con la preziosa appendice venne trafugato dalla biblioteca del seminario di Asti. Per fortuna, nel 1914, un astigiano appassionato di storia locale (Giovanni Montersino) riusc\u00ec almeno a recuperare a Roma l'appendice con i preziosi disegni. Il volume di cronaca del 1806 tuttora manca.\nLe cronache del Palio di Asti.\nIl sacerdote fu anche un assiduo spettatore ed arguto cronista della corsa del Palio.\nA quel tempo la corsa era disputata \"alla lunga\", cio\u00e8 su un percorso rettilineo lungo la Strada Maestra, e si svolgeva durante i festeggiamenti per il Santo Patrono San Secondo, nel periodo tra aprile e maggio.\nOltre ai nobili, partecipavano alla corsa le potenti Confraternite astigiane.\nGrazie alle cronache dell'Incisa si \u00e8 potuto tramandare e recuperare molto del \"rituale\" propiziatorio dei giorni che precedevano lo svolgimento della corsa. L'Incisa, quasi come un cronista sportivo \"ante litteram\", descrisse con minuzia di particolari gli usi, le cerimonie, i riti propiziatori della festa, nonch\u00e9 la cronistoria della corsa, con toni a volte fiabeschi ed a volte enfatici.\nNelle sue cronache scrisse di \"Forzino\", \"Balino\", \"Baciascalino\" , \"paggi\" (fantini) plurivittoriosi, considerati dei veri e propri eroi dell'epoca e contesi dai vari sodalizi.\nIl panorama politico al tempo di Stefano Incisa.\nIl sacerdote document\u00f2 uno dei periodi della storia pi\u00f9 ricchi di avvenimenti e trasformazioni politiche: prima l'avvento della rivoluzione francese e poi il periodo napoleonico influenzarono e modificarono i destini dell'Italia e dell'Europa.\nFu testimone della rivoluzione scoppiata ad Asti nel 1797 e che rovesci\u00f2 il dominio sabaudo e proclam\u00f2 la Repubblica Astese (durata per\u00f2 solo una settimana e sedata nel sangue).\nEssendo un uomo mite e pacifico, non vedeva di buon occhio le novit\u00e0 giacobine e repubblicane e nel volume del 1800 ricord\u00f2 come, all'arrivo ad Asti dei francesi vittoriosi a Marengo, dovette fuggire per paura di rappresaglie da parte dei patrioti locali.\nDescrisse anche Napoleone Bonaparte durante la sua visita ad Asti il 29 aprile 1805:\nCommemorazioni.\nNel 1919, ricorrendo il primo centenario della morte, sulla facciata della sua casa natia fu apposta, per iniziativa del Municipio di Asti, una lapide commemorativa a ricordo della sua opera.\nGalleria di disegni.\nAlcuni disegni dell'Incisa raccolti nell'appendice \"\"Asti nelle sue chiese ed iscrizioni\".\""}
{"id": "711301", "revid": "1610933", "url": "https://it.wikipedia.org/wiki?curid=711301", "title": "Volpe grigia", "text": ""}
{"id": "711305", "revid": "1543377", "url": "https://it.wikipedia.org/wiki?curid=711305", "title": "Ingonda (principessa)", "text": "Origine.\nEra figlia del re dei Franchi dell'Austrasia, Sigeberto I, della dinastia merovingia, e di Brunechilde, la figlia secondogenita del re dei visigoti Atanagildo e di Gosvinta dei Balti (?-589), molto probabilmente, figlia del re Amalarico, ultimo sovrano della dinastia dei Balti. Galsuinda, regina dei Franchi di Neustria era la sorella di Brunechilde, quindi la zia di Ingunda. \nBiografia.\nIngunda crebbe alla corte dei Franchi di Austrasia, in un periodo caratterizzato dalla guerra fra suo padre e suo zio Chilperico. All'et\u00e0 di otto anni perse il padre, ucciso da sicari, e cadde nelle mani dello zio, che la fece confinare a Meaux. L'abilit\u00e0 della madre, Brunechilde (o Brunilde) le permise, infine, di tornare come principessa in Austrasia. Nel 579, raggiunta l'et\u00e0 minima richiesta per il matrimonio, dodici anni, spos\u00f2 Ermenegildo, il figlio primogenito del re dei Visigoti Leovigildo e della sua prima consorte, Teodosia, la figlia del governatore bizantino della provincia Cartaginense. Il matrimonio \u00e8 confermato anche dalle cronache del vescovo di Girona, Giovanni di Biclaro. Ermenegildo, cos\u00ec come il padre Leovigildo, erano di fede ariana, seguaci dei precetti del vescovo Ario mentre Ingunda era di fede cattolica, aderente ai dogmi del Concilio di Nicea.\nIl matrimonio era stato voluto per consolidare l'alleanza tra Franchi e Visigoti, cos\u00ec come gi\u00e0 avvenuto per i genitori d'Ingunda che pure erano l'uno franco e l'altra visigota. Vani furono i tentativi di convertirla all'Arianesimo, in particolare di Gosvinda che le era sia nonna (in quanto madre di Brunechilde) che suocera (rimasta vedova, aveva sposato, in seconde nozze, Leovigildo). Nonostante la nonna (e suocera) arrivasse, secondo Gregorio di Tours, a percuotere Ingunda, essa mantenne ferma la sua convinzione religiosa e, non solo Gregorio di Tours, ma anche Paolo Diacono, scrivono che, col tempo, riuscisse a convertire anche il marito.\nLe tensioni a corte convinsero Leovigildo, nel 579, ad allontanare la coppia da Toledo; Ermenegildo venne nominato governatore della provincia di confine della Betica e la coppia si trasfer\u00ec a Siviglia in Andalusia, allora capitale della Betica. Qui il marito si convert\u00ec definitivamente al cattolicesimo e venne battezzato dal vescovo Leandro. \nSubito dopo Ermenegildo si ribell\u00f2 a Leovigildo. Ne nacque una guerra civile, tra padre e figlio, che avr\u00e0 come esito la sconfitta di Ermenegildo (584) e la sua eliminazione (585). Ingunda, rimasta isolata cerc\u00f2 di ritornare nel regno dei Franchi, ma venne fatta prigioniera dai Bizantini che la inviarono a Costantinopoli insieme al figlioletto Atanagildo. Brunechilde tent\u00f2 di salvarla, ma, nello stesso 585, Ingunda mor\u00ec in Sicilia, durante il viaggio. Atanagildo arriv\u00f2 sano e salvo alla meta e sar\u00e0 allevato alla corte di Costantinopoli.\nFigli.\nIngunda diede ad Ermenegildo un figlio:"}
{"id": "711306", "revid": "767487", "url": "https://it.wikipedia.org/wiki?curid=711306", "title": "Cantone di Ploemeur", "text": "Il Cantone di Ploemeur (o Pl\u0153meur) \u00e8 una divisione amministrativa dell'Arrondissement di Lorient.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 3 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "711307", "revid": "984922", "url": "https://it.wikipedia.org/wiki?curid=711307", "title": "Cantone di Plouay", "text": "Il Cantone di Plouay era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711308", "revid": "984922", "url": "https://it.wikipedia.org/wiki?curid=711308", "title": "Cantone di Pluvigner", "text": "Il Cantone di Pluvigner \u00e8 una divisione amministrativa dell'Arrondissement di Lorient.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 11 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "711309", "revid": "984922", "url": "https://it.wikipedia.org/wiki?curid=711309", "title": "Cantone di Pont-Scorff", "text": "Il Cantone di Pont-Scorff era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711312", "revid": "767487", "url": "https://it.wikipedia.org/wiki?curid=711312", "title": "Cantone di Port-Louis", "text": "Il Cantone di Port-Louis era una divisione amministrativa dell'Arrondissement di Lorient.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711314", "revid": "984922", "url": "https://it.wikipedia.org/wiki?curid=711314", "title": "Cantone di Quiberon", "text": "Il Cantone di Quiberon \u00e8 una divisione amministrativa dell'Arrondissement di Lorient.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 16 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "711316", "revid": "767487", "url": "https://it.wikipedia.org/wiki?curid=711316", "title": "Cantone di Baud", "text": "Il Cantone di Baud era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711317", "revid": "729019", "url": "https://it.wikipedia.org/wiki?curid=711317", "title": "Strada statale 671 della Val Seriana", "text": "La strada statale 671 della Val Seriana (SS 671), fino al 2020 strada provinciale ex strada statale 671 della Val Seriana (SP ex SS 671), \u00e8 una strada statale italiana che percorre la valle omonima.\nPercorso.\nDall'inizio nel comune di Treviolo - all'intersezione con la ex strada statale 470 dir della Val Brembana (oggi strada statale 470 della Val Brembana) - fino a Seriate, in localit\u00e0 Cassinone, ha caratteristica di strada di grande comunicazione a due corsie per senso di marcia e spartitraffico centrale. Questo tratto fa parte dell'asse interurbano di Bergamo. Vi si allacciano con svincoli tutte le principali strade che conducono alla citt\u00e0 e lo svincolo per l'aeroporto di Orio al Serio. Dopo un tratto di un chilometro in comune con la strada statale 42 del Tonale e della Mendola, riprende nel territorio di Seriate, con caratteristiche di strada extraurbana secondaria. Attraversa la galleria di Montenegrone ed entra in Val Seriana.\nSviluppandosi sul nuovo tracciato sopraelevato posto al centro della valle, evita i centri di Nembro e Albino, alleggerendo cos\u00ec il traffico.\nLa nuova superstrada si innesta sul vecchio tracciato nei pressi di Cene; da Gazzaniga a Clusone, rimane un percorso abbastanza scorrevole. Qui, dopo avere oltrepassato i primi tre tornanti del tracciato e un lungo rettilineo, imbocca la nuova variante, che supera efficacemente il centro dell'altopiano. Dopo 4,5 chilometri di strada extraurbana secondaria, la strada diventa montuosa fino ad arrivare a Castione della Presolana.\nCon pendenze abbastanza accentuate e affrontando alcuni tornanti, sale al passo della Presolana (1297 m), il suo punto pi\u00f9 alto. Dal valico inizia a scendere, a mezza costa dominata dalla mole rocciosa del Pizzo della Presolana e superando alcune gallerie artificiali realizzate come protezione dalle slavine, in Val di Scalve, arrivando infine a Dezzo di Scalve (frazione di Azzone e Colere) dove si immette nella strada statale 294 della Valle di Scalve.\nStoria.\nPrecedentemente classificata in parte come strada provinciale 35 Bergamo-Clusone (SP 35) e in parte come strada provinciale 56 Clusone-Dezzo (SP 56), con il decreto del Ministro dei lavori pubblici del 23 ottobre 1995 ottiene la classificazione di strada statale con il seguente itinerario: \"Nembro-Clusone-Innesto s.s. n. 294\npresso Dezzo di Scalve\".\nSuccessivamente il suo percorso viene modificato aggiungendo la cosiddetta Tangenziale Sud di Bergamo fino all'allora innesto con la strada statale 470 dir della Val Brembana nei pressi di Treviolo.\nA seguito del decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo. Seguendo i DPCM del 21 novembre 2019, dal 2021 la gestione della tratta Nembro-Cene - Dezzo di Scalve \u00e8 tornata ad ANAS che la riclassificher\u00e0 questo tratto come SS 671 della Val Seriana. La lunghezza nuova \u00e8 56,900 km.\nSuperstrada Seriate-Nembro-Cene.\nLa superstrada Seriate-Nembro-Cene \u00e8 un nuovo tratto dell'ex strada statale 671 della Val Seriana da Seriate a Cene, che per mezzo della galleria di Montenegrone attraversa la collina di Celinate. Progettata negli anni '60, la sua costruzione \u00e8 iniziata nel 1992, con l'obiettivo di terminare per il 1997. Dopo anni di lavori pi\u00f9 volte sospesi e riassegnati a causa di una cattiva gestione, il tratto Nembro-Cene viene aperto nel 2007. La galleria di Montenegrone, dopo la revisione delle dotazioni di sicurezza a seguito della tragedia del tunnel del Monte Bianco, apre definitivamente il 7 gennaio 2008. Grande sponsor del completamento dell'opera \u00e8 il ministro delle infrastrutture del governo Prodi II, Antonio Di Pietro, residente in provincia.\nLa superstrada \u00e8 classificata come strada extraurbana secondaria, e il limite di velocit\u00e0 varia tra i 60 chilometri orari nelle gallerie di Albino e Cene e i 90 chilometri orari nei tratti ordinari.\nLa tratta comincia dall'intersezione con la variante della strada statale 42 del Tonale e della Mendola e dopo 2\u00a0km entra nella galleria di Montenegrone lunga 3378 m, dove il limite \u00e8 di 70\u00a0km/h; successivamente imbocca la Valle Seriana, dove si collega con la SP 35 Bergamo-Nembro. Supera i centri di Nembro e Pradalunga attraverso viadotti posti sul fiume Serio. Dopo altre due gallerie nel territorio di Albino e l'uscita di Cene, si riallaccia al vecchio tracciato prima di Gazzaniga. Qui la ex statale prosegue sulla variante di Gazzaniga, ancora strada extraurbana secondaria, fino al semaforo di Casnigo che segna la fine del tratto di superstrada.\nNegli ultimi mesi il traffico \u00e8 divenuto altamente congestionato in quasi tutte le ore del giorno, in particolare durante la fascia mattiniera compresa tra le 07.00 e le 10.00 si verificano spesso chiusure della galleria Montenegrone dovute al rilevamento di alte concentrazioni di smog. Stessa situazione tra le 16.00 e le 19.30 nel veso risalente la valle.\nLa manutenzione del manto stradale \u00e8 pressoch\u00e9 ridotta ai minimi termini, questo ha portato ad abbassare il limite di velocit\u00e0 a soli 70 km/h. 2020 la superstrada rimaste in gestione di Provincia di Bergamo."}
{"id": "711322", "revid": "767487", "url": "https://it.wikipedia.org/wiki?curid=711322", "title": "Cantone di Cl\u00e9gu\u00e9rec", "text": "Il Cantone di Cl\u00e9gu\u00e9rec era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711325", "revid": "767487", "url": "https://it.wikipedia.org/wiki?curid=711325", "title": "Cantone di Gourin", "text": "Il Cantone di Gourin \u00e8 una divisione amministrativa dell'Arrondissement di Pontivy.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 29 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "711326", "revid": "834", "url": "https://it.wikipedia.org/wiki?curid=711326", "title": "Partia Demokratike e Shqip\u00ebris\u00eb", "text": ""}
{"id": "711336", "revid": "110157", "url": "https://it.wikipedia.org/wiki?curid=711336", "title": "Cantone di Gu\u00e9men\u00e9-sur-Scorff", "text": "Il Cantone di Gu\u00e9men\u00e9-sur-Scorff era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711343", "revid": "767487", "url": "https://it.wikipedia.org/wiki?curid=711343", "title": "Cantone di Josselin", "text": "Il Cantone di Josselin era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711345", "revid": "339392", "url": "https://it.wikipedia.org/wiki?curid=711345", "title": "Sistemi instabili", "text": ""}
{"id": "711354", "revid": "767487", "url": "https://it.wikipedia.org/wiki?curid=711354", "title": "Cantone di Le Faou\u00ebt", "text": "Il Cantone di Le Faou\u00ebt era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711366", "revid": "984922", "url": "https://it.wikipedia.org/wiki?curid=711366", "title": "Cantone di Locmin\u00e9", "text": "Il Cantone di Locmin\u00e9 era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711367", "revid": "1305772", "url": "https://it.wikipedia.org/wiki?curid=711367", "title": "RBD", "text": ""}
{"id": "711368", "revid": "104458", "url": "https://it.wikipedia.org/wiki?curid=711368", "title": "Cantone di Pontivy", "text": "Il Cantone di Pontivy \u00e8 una divisione amministrativa dell'Arrondissement di Pontivy.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 16 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "711370", "revid": "110157", "url": "https://it.wikipedia.org/wiki?curid=711370", "title": "Cantone di Rohan", "text": "Il Cantone di Rohan era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711373", "revid": "984922", "url": "https://it.wikipedia.org/wiki?curid=711373", "title": "Cantone di Saint-Jean-Br\u00e9velay", "text": "Il Cantone di Saint-Jean-Br\u00e9velay era una divisione amministrativa dell'Arrondissement di Pontivy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711374", "revid": "599013", "url": "https://it.wikipedia.org/wiki?curid=711374", "title": "Rer", "text": ""}
{"id": "711375", "revid": "1632387", "url": "https://it.wikipedia.org/wiki?curid=711375", "title": "Ace of Spades (singolo Mot\u00f6rhead)", "text": "Ace of Spades (\"Asso di picche\") \u00e8 una canzone della band heavy metal Mot\u00f6rhead. \u00c8 stato pubblicato come singolo nel 1980 ed incluso nell'omonimo album.\nLa canzone.\nLa canzone \u00e8 la pi\u00f9 famosa della band londinese e parla del gioco d'azzardo.\nIl 6 settembre 1980 Lemmy, frontman dei Mot\u00f6rhead, \u00e8 stato intervistato da Graham Neil nel variet\u00e0 \"Rock On Saturday\", di BBC Radio 1; con la band ha suonato le canzoni \"Bomber\", \"Ace of Spades\" e \"Love Me Like A Reptile\".\nNel 1988 \u00e8 stata pubblicata (e pi\u00f9 tardi ritirata dal mercato) un'altra versione della canzone intitolata Ace of Spades (live).\nSuccessivamente, \u00e8 stata pubblicata anche una versione dal titolo \"Ace of Spades (The CCN Remix)\", come si pu\u00f2 vedere nella raccolta All the Aces.\nLa canzone si \u00e8 posizionata al numero 10 nella speciale classifica redatta da VH1, 40 Greatest Metal Songs; nel marzo 2005 ha raggiunto la posizione 27 nella lista delle canzoni con pi\u00f9 impatto chitarristico.\nI motti pi\u00f9 conosciuti della traccia sono:\nEdizioni speciali.\nIl singolo \u00e8 stato pubblicato anche in \"versione natalizia\" in vinile e quindi con una copertina diversa. L'edizione era limitata di sole 50.000 copie.\nInoltre, sempre la Bronze Records, ha messo in commercio altre versioni del singolo in paesi come Germania, Spagna e Giappone, sempre con una \"cover\" diversa.\nNel 2008 \u00e8 stata registrata una nuova versione del brano per il videogioco Guitar Hero Metallica."}
{"id": "711378", "revid": "767487", "url": "https://it.wikipedia.org/wiki?curid=711378", "title": "Cantone di Allaire", "text": "Il Cantone di Allaire era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711379", "revid": "1909146", "url": "https://it.wikipedia.org/wiki?curid=711379", "title": "Contea di Nizza", "text": "La Contea di Nizza (in nizzardo, \"Countea de Nissa\" o \"Comtat de Ni\u00e7a\"; in francese, \"Comt\u00e9 de Nice\") \u00e8 stata una contea facente parte del Ducato di Savoia, poi del Regno di Sardegna dal 1720. Nel periodo napoleonico fu una provincia annessa all'Impero francese. Il territorio della contea corrisponde all'antica regione storica detta Paese nizzardo (in nizzardo, \"Pais nissart\" o \"Pa\u00eds ni\u00e7ard\"; in francese \"Pays ni\u00e7ois\").\nNel 1847 il re Carlo Alberto la trasform\u00f2 nella nuova Divisione di Nizza, sebbene il titolo comitale rimanesse appannaggio del sovrano. La gran parte degli antichi territori della contea furono poi ceduti alla Francia nel 1860, paese di cui aveva gi\u00e0 fatto parte fra il 1796 e il 1814. Capoluogo della contea era Nizza Marittima.\nStoria.\nIl dominio di casa Savoia (1388-1860).\nNizza entr\u00f2 a far parte dei domini dei Savoia per mezzo della Dedizione di Saint-Pons il 28 settembre 1388, con cui Amedeo VII di Savoia, approfittando delle lotte intestine in Provenza, negozi\u00f2 con Giovanni Grimaldi barone di Boglio (governatore di Nizza e della Provenza Orientale) il passaggio del Nizzardo e della valle dell'Ubaye ai domini sabaudi, con il nome di \"Terre Nuove di Provenza\". Le Terre Nuove presero poi il nome di \"Contea di Nizza\" nel 1526, anche se in questo contesto il termine \"contea\" venne impiegato in senso amministrativo e non feudale.\nIl 25 ottobre 1561, in seguito all'Editto di Rivoli, l'italiano rimpiazz\u00f2 il latino come lingua per la redazione degli atti ufficiali della Contea di Nizza.\nIl duca Carlo Emanuele I di Savoia fece di Nizza un porto franco nel 1614 e vi stabil\u00ec un senato. La rivolta del conte di Boglio fu soffocata nel 1621 e da quel momento la contea conobbe un periodo di stabilit\u00e0, al contrario della vicina Provenza martoriata dalle rivolte. Le ostilit\u00e0 con la Francia ricominciarono nel corso del XVII secolo e la contea fu soggetta due volte ad occupazione francese (1691-1697 e 1707-1713).\nNel corso del Settecento la frontiera tra la contea di Nizza e la Francia venne rettificata a pi\u00f9 riprese: una prima volta nel 1718, quando Vittorio Amedeo II riacquist\u00f2 l'alta valle del Varo con Entraunes e Saint-Martin-d'Entraunes in cambio del comune di Le Mas, e una seconda volta col Trattato di Torino del 24 marzo 1760, con cui i Savoia cedettero Gatti\u00e8res e la sponda destra del fiume Esterone alla Francia, in cambio delle zone di Guglielmi e La Penna, che passarono ai possedimenti sabaudi.\nNel 1789 Nizza fu un centro controrivoluzionario; l'Armata del \"Midi\" della giovane Repubblica Francese, al comando del generale d'Anselme, entr\u00f2 in citt\u00e0 il 29 settembre 1792. Il seguente 31 gennaio la Convenzione ordin\u00f2 l'integrazione della contea nel territorio francese e la creazione del dipartimento delle Alpi Marittime. Durante il periodo dell'occupazione francese fu attivo nel territorio della Contea il movimento popolare del barbetismo, fedele ai Savoia.\nIl 23 aprile 1814 la contea torn\u00f2 sotto il controllo del re di Sardegna Vittorio Emanuele I, mentre il Principato di Monaco pass\u00f2 dal protettorato francese a quello sardo. Con lo scoppio dei moti nazionali nel 1848, le cittadine monegasche di Mentone e Roccabruna si ribellarono al loro principe e diventarono citt\u00e0 libere amministrate dai Savoia.\nLa riorganizzazione amministrativa e la \"Provincia di Nizza\".\nLa Contea di Nizza viene trasformata in Divisione di Nizza nel 1847 e attivata nel 1848, in seguito alla fusione perfetta degli stati sabaudi. La divisione fu creata unendo la vecchia Contea di Nizza ai territori liguri di Oneglia e San Remo, distaccati dal Ducato di Genova. In seguito alle riforme costituzionali del 1848 e alla concessione dello Statuto Albertino, il territorio fu dotato di un Consiglio Divisionale elettivo su base oligarchica.\nIn seguito all'emanazione del decreto Rattazzi (1859) la Contea fu trasformata nella Provincia di Nizza, a sua volta divisa in 3 circondari: Circondario di Nizza, Circondario di Porto Maurizio e Circondario di San Remo.\nLa cessione del Circondario di Nizza alla Francia (1860).\nCon gli accordi di Plombi\u00e8res (1858), stretti fra Cavour e Napoleone III, il Regno di Sardegna promise la cessione di Nizza e della Contea di Savoia all'alleato francese in cambio del sostegno militare per la creazione di un Regno dell'Italia settentrionale a guida sabauda. La seconda guerra d'indipendenza vide la vittoria franco-piemontese. Il conflitto, tuttavia, fu interrotto anticipatamente dall'armistizio di Villafranca con il quale gli austriaci cedettero la sola Lombardia. Sfum\u00f2, cos\u00ec, per il Regno di Sardegna la costituzione di un unico Stato nell'Italia centro-settentrionale.\nPer il Regno di Sardegna la cessione di Nizza e Savoia parve allontanarsi e, in effetti, di essa non si fece menzione nel Trattato di Pace di Zurigo. Ma nei mesi successivi le rivolte nel Ducato di Parma, nel Ducato di Modena, nelle quattro Legazioni pontificie (Bologna, Ferrara, Ravenna e Forl\u00ec) e nel Granducato di Toscana, con la richiesta di annessione al Regno di Sardegna furono accettate dalla Francia, ma esclusivamente a patto che Nizza e la Savoia fossero, come inizialmente previsto, cedute alla Francia. Fu cos\u00ec siglato il 24 marzo 1860 il Trattato di Torino, con cui venne formalizzata la cessione, seppur subordinata ad un plebiscito da tenersi poche settimane dopo.\nNon tutto il territorio della contea venne ceduto per\u00f2 alla Francia: Vittorio Emanuele II si riserv\u00f2 la sovranit\u00e0 sulle alte valli della Tinea, Vesubia e Roia (compresa Tenda e Briga Marittima), in quanto destinate a riserve di caccia reali. Il notevole avanzamento del confine sabaudo rispetto allo spartiacque fa invece supporre che le vere ragioni fossero militari, tanto che vi furono a lungo in Francia controversie su tale concessione, ritenuta ingiustificata, al Regno di Sardegna e su una linea di confine definita oltralpe \"\"fantaisiste, irrationelle, b\u00e2tarde, voire ridicule\".\"\nIl nuovo confine, che deviando dallo spartiacque della cresta del Mercantour rendeva militarmente poco difendibili per la Francia le vallate delle Alpi Marittime, sarebbe stato nuovamente adeguato alla linea di displuvio alpina in seguito alla sconfitta italiana nella seconda guerra mondiale, in forza del Trattato di Parigi del 1947.\nIl trattato di Torino venne reso pubblico il 30 marzo 1860 e suscit\u00f2 la ferma opposizione di molti patrioti, primo tra tutti Giuseppe Garibaldi, che era nizzardo di nascita. La Francia comunque procedette nell'inscenare il plebiscito, che serv\u00ec ad \"ufficializzare\" la volont\u00e0 degli abitanti di entrambi i territori a passare alla Francia. I risultati sono da intendere come esito dell'occupazione e del terrorismo francesi oltre che delle eventuali manomissioni operate dagli scrutinatori designati (dopo lo sgombero piemontese, l'esercito francese era potuto entrare a Nizza solo con la forza ed i sindaci della contea non allineati erano stati esautorati): le percentuali elevatissime a favore dell'unione alla Francia (99,8% nel Nizzardo, con soli 11 voti contrari contro ben 6910 favorevoli a Nizza citt\u00e0, e 99,3% in Savoia), oltre ad essere gi\u00e0 di per s\u00e9 esagerate ed assolutamente incongruenti con i dati linguistici e storico-culturali della zona, furono smentite dagli eventi che seguirono: ben un quarto della popolazione di Nizza fu non solamente contrariata, ma talmente mortificata ed umiliata dal falso \"plebiscito\" da decidere di recarsi in esilio volontario in Italia; nonostante questo primo esodo di resistenti, quando nel 1871 si tennero le prime elezioni libere nella contea, le liste filo-italiane guidate da Garibaldi ed impegnatesi ad abrogare l'annessione conquistarono ben il 90,2% dei voti (26.534 su 29.428 voti espressi). A Garibaldi, per\u00f2, contro la legge fu impedito di parlare davanti all'Assemblea Nazionale di Parigi e la sollevazione nizzarda fu repressa dai Francesi nel sangue. Dopodich\u00e9 il governo procedette alla francesizzazione forzata della regione ed alla soppressione della cultura locale.\nI risultati del plebiscito non furono peraltro considerati proprio nel caso dei due comuni rimasti sabaudi di Tenda e Briga Marittima, nei quali rispettivamente 387 votanti su 388 (676 iscritti) e tutti i 323 votanti (su 1190 elettori potenziali) si erano espressi a favore dell'annessione alla Francia.\nIl 14 giugno venne celebrata l'unione con la Francia. L'ex-contea di Nizza venne cos\u00ec suddivisa nei due arrondissement di Nizza e Poggetto Tenieri, mentre con l'inglobamento dell'arrondissement di Grasse (precedentemente facente parte del dipartimento del Varo) venne costituito il dipartimento delle Alpi Marittime (\"Alpes-Maritimes\").\nPlebiscito truccato.\nIl plebiscito fu truccato. Prima di tutto, Nizza \u00e8 stata occupata militarmente dalla Francia il 10 aprile 1860, ossia 15 giorni prima del famoso plebiscito. Le due frodi maggiori sono le seguenti: venne soppresso l'obbligo della residenza a Nizza per votare ed il partito pro-Francia istitu\u00ec dei comitati per compilare le liste elettorali. Questi comitati avevano tutti i poteri e cos\u00ec stabilirono \"sommariamente e senza ricorso\" chi iscrivere nelle liste elettorali per far votare chi volevano. Quando Nizza non aveva ancora cambiato nazionalit\u00e0, intervenne illegalmente il prefetto imperiale del Dipartimento del Varo imponendo illegalmente alla municipalit\u00e0 di Nizza di iscrivere nelle liste delle persone residenti in Provenza aventi, cos\u00ec essi affermavano, antenati nizzardi. Sono state ritrovate negli archivi municipali alcune di quelle liste. Inoltre vi furono assenze di cabine elettorali, di schede con il voto NO che non vennero stampate, il sindaco filofrancese e varie altre truffe.\nTerritori rimasti al Regno di Sardegna.\nComuni.\nAl Regno di Sardegna rimasero interamente due comuni:\nFrazioni.\nQueste sono tutte le frazioni rimaste al Regno di Sardegna:\nCon la nascita del Regno d'Italia, nel 1861, questi territori vennero compresi nella provincia di Cuneo. A seguito dell'invasione della Francia nel 1940 e l'occupazione di Nizza nel 1942, il governo italiano pens\u00f2 di ricostruire l'antica Contea di Nizza, sulla quale avrebbe dovuto regnare Filiberto di Savoia-Genova. Il progetto, per\u00f2, non ebbe alcun seguito.\nDopo il Trattato di Parigi del 1947 tutti questi territori passarono alla Francia, tranne Realdo e Verdeggia, che, dal Piemonte (provincia di Cuneo), vennero aggregati al comune di Triora (provincia di Imperia).\nStampa italiana della Contea di Nizza.\n\"La Voce di Nizza\" era un giornale in lingua italiana che fu fondato nel 1800 circa a Nizza, nell'odierna Francia. Soppresso in seguito all'annessione di Nizza alla Francia, il quotidiano non \u00e8 pi\u00f9 stato ripristinato.\n\"Il Pensiero di Nizza\", fondato dopo la caduta di Napoleone fu soppresso dalle autorit\u00e0 francesi nel 1895 (ben 35 anni dopo l'annessione) con l'accusa di irredentismo, mentre era quasi esclusivamente autonomista.\nAd essi collaborarono i maggiori scrittori italiani del Nizzardo: Giuseppe Bres, Enrico Sappia, Giuseppe Andr\u00e9 e molti altri. Questo dimostra l'esistenza nel Nizzardo di un'ampia fascia di popolazione di espressione italiana che poi pian piano si estinse a seguito della lotta delle autorit\u00e0 francesi all'italofonia. Tutt'oggi gran parte dei cognomi dei nizzardi (senza tenere in conto l'immigrazione dall'Italia) non sono di stampo provenzale o francese (e questi ultimi appartengono a immigrati francesi o a nizzardi cui \u00e8 stato francesizzato, per es. Del Ponte in DuPont), come vorrebbe la vulgata antitaliana, ma schiettamente italiani (per es. Alberti, Baldacci, Bianchi, Del Rivo, Giorgi, Paolini, ecc.)\nLa pubblicazione della testata \"Il Pensiero di Nizza\" venne ripresa dopo la seconda guerra mondiale come periodico e quale voce dei nizzardi italofoni da Giulio Vignoli, studioso genovese delle minoranze italiane. In questo foglio, in pi\u00f9 numeri, \u00e8 stata riassunta la letteratura italiana del Nizzardo, dagli albori (XVI secolo) ai nostri tempi.\nGeografia.\nIl territorio della Contea di Nizza corrispondeva grosso modo all'attuale Arrondissement di Nizza, all'interno del dipartimento francese delle Alpi Marittime. La contea aveva uno sviluppo costiero di una trentina di chilometri (escluso il Principato di Monaco) e comprendeva le valli dei fiumi Varo, Tinea, Vesubia, Bevera e Roia fino allo spartiacque alpino, che la separava dai domini sabaudi del Piemonte.\nTuttavia, la contea di Nizza \u00e8 considerata dai geografi come facente parte della regione geografica italiana in quanto il fiume Varo ne segna il confine occidentale.\nLa contea di Nizza costitu\u00ec per un periodo l'unico sbocco al mare dei Savoia (esclusa la piccola exclave di Oneglia), in quanto la Repubblica di Genova, che comprendeva l'attuale Liguria (regione amministrativa) e controllava parte dell'attuale Basso Piemonte (Novese e Ovada), fu annessa al Regno di Sardegna solo nel gennaio 1815. Citt\u00e0 principale fu sempre Nizza, centro di antica vocazione mercantile, in grado di distinguersi dai piccoli borghi costieri e dai paesi dell'interno fin dall'Alto Medioevo.\nSuddivisione amministrativa.\nLa Contea di Nizza comprendeva 14 mandamenti:"}
{"id": "711381", "revid": "767487", "url": "https://it.wikipedia.org/wiki?curid=711381", "title": "Cantone di Elven", "text": "Il Cantone di Elven era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711382", "revid": "1602064", "url": "https://it.wikipedia.org/wiki?curid=711382", "title": "Christina Hoff Sommers", "text": "Il suo libro pi\u00f9 noto al grande pubblico \u00e8 \"\". La Sommers si considera all'interno della corrente femminista americana.\nBiografia.\nDi religione ebraica, ha studiato all'Universit\u00e0 di New York. Tiene un video blog, \"The Factual feminist\".\nVisione politica.\nChristina Hoff Sommers opera una distinzione tra \"femminismo di genere\" (gender feminism) e\n\"femminismo di uguaglianza\" (equity feminism). Vede il primo rappresentato principalmente all'interno delle universit\u00e0 americane e focalizzato nella realizzazione di un cambiamento pi\u00f9 o meno radicale dei ruoli di genere e nella demolizione del \"patriarcato\". Il \"femminismo di uguaglianza\" (nel quale ella si identifica) rivendica, invece, la sola parit\u00e0 di diritti e di opportunit\u00e0 per i due sessi. La Sommers ritiene che la maggior parte delle donne americane si consideri soddisfatta dei risultati ottenuti dal femminismo negli ultimi trenta anni, sebbene alcuni passi verso una effettiva uguaglianza possano e debbano essere intrapresi.\nLa Sommers ritiene che il femminismo di uguaglianza non sia la voce pi\u00f9 \"rumorosa\" all'interno della corrente femminista. Riferendosi a numerose conferenze sul \"femminismo di genere\" a cui ha partecipato, rileva che il principale problema del \"femminismo di genere\" consiste nel presentare le donne come fragili e soggette a manipolazioni mentali da parte degli uomini.\nIn maniera abbastanza simile a Daphne Patai, \u00e8 convinta che l'attuale femminismo di genere americano sia eccessivamente focalizzato sull'aspetto sessuale del rapporto uomo-donna. In particolare, non condivide la visione che l'egemonia maschile si realizzi attraverso una eterosessualit\u00e0 compulsoria\nimposta dal patriarcato a scapito delle donne. Imputa al \"femminismo di genere\" di essere un movimento religioso pi\u00f9 che scientifico, essendo esso un sistema chiuso non falsificabile e che interpreta ogni dato come conferma dell'oppressione patriarcale.\nNel suo libro Who Stole Feminism?, descrive come il movimento femminista si sia spostato verso posizioni estreme rinnegando i principi ispiratori originari di uguaglianza dei due sessi."}
{"id": "711383", "revid": "984922", "url": "https://it.wikipedia.org/wiki?curid=711383", "title": "Cantone di La Gacilly", "text": "Il Cantone di La Gacilly era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711385", "revid": "1543377", "url": "https://it.wikipedia.org/wiki?curid=711385", "title": "Cantone di Grand-Champ", "text": "Il Cantone di Grand-Champ \u00e8 una divisione amministrativa dell'Arrondissement di Pontivy e dell'Arrondissement di Vannes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 19 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 19 ridottisi poi, dal 1\u00ba gennaio 2016, a 17 per effetto della fusione dei comuni di Naizin, Moustoir-Remungol e Remungol per formare il nuovo comune di \u00c9vellys:"}
{"id": "711386", "revid": "1982", "url": "https://it.wikipedia.org/wiki?curid=711386", "title": "Miracolo italiano (storia)", "text": ""}
{"id": "711387", "revid": "110157", "url": "https://it.wikipedia.org/wiki?curid=711387", "title": "Cantone di Guer", "text": "Il Cantone di Guer \u00e8 una divisione amministrativa dell'Arrondissement di Vannes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 26 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "711390", "revid": "767487", "url": "https://it.wikipedia.org/wiki?curid=711390", "title": "Cantone di Malestroit", "text": "Il Cantone di Malestroit era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711392", "revid": "984922", "url": "https://it.wikipedia.org/wiki?curid=711392", "title": "Cantone di Mauron", "text": "Il Cantone di Mauron era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711394", "revid": "767487", "url": "https://it.wikipedia.org/wiki?curid=711394", "title": "Cantone di Muzillac", "text": "Il Cantone di Muzillac \u00e8 una divisione amministrativa dell'Arrondissement di Vannes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 15 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "711395", "revid": "110157", "url": "https://it.wikipedia.org/wiki?curid=711395", "title": "Cantone di Plo\u00ebrmel", "text": "Il Cantone di Plo\u00ebrmel \u00e8 una divisione amministrativa dell'Arrondissement di Vannes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 32 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 32. Dal 1\u00ba gennaio 2016, i comuni di Le Roc-Saint-Andr\u00e9, Quily e La Chapelle-Caro per formare il nuovo comune di Val d'Oust che per la parte del comune soppresso di Quily ricade nel Cantone di Plo\u00ebrmel mentre per la restante parte ricade nel Cantone di Mor\u00e9ac:"}
{"id": "711397", "revid": "984922", "url": "https://it.wikipedia.org/wiki?curid=711397", "title": "Cantone di Questembert", "text": "Il Cantone di Questembert \u00e8 una divisione amministrativa dell'Arrondissement di Vannes.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 16 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "711399", "revid": "1498232", "url": "https://it.wikipedia.org/wiki?curid=711399", "title": "Federico Taddia", "text": "Biografia.\nAttualmente conduce su Radio24 il programma \"I Padrieterni\", scrive su La Stampa e Topolino, collabora al programma DiMarted\u00ec di Giovanni Floris e a Le parole di Massimo Gramellini. \u00c8 ideatore del programma \"La Banda dei fuoriclasse\" su Rai Gulp.\nSulle pagine bolognesi del quotidiano La Repubblica firma la rubrica satirica \"Il Bolognino\".\nNel 2020 ha collaborato alla realizzazione del docutrip \"Non voglio cambiare pianeta\" di Lorenzo Jovanotti.\nInsieme a Piedomenico Baccalario \u00e8 autore e curatore dell'enciclopedia per ragazze e ragazzi Le 15 domande edito da Il Castoro.\nCollaboratore storico di Fiorello dai tempi di \"Viva Radio 2\". Fa parte del suo team di autori e ha firmato \"Stasera pago io... Revolution\", \"Viva Radio 2... minuti\" e \"Il pi\u00f9 grande spettacolo dopo il weekend\" su Rai 1, \"Fiorello Show\" su Sky Uno, ha collaborato ai testi degli spettacoli teatrali \"Volevo fare il ballerino\" e \"Fiorello Show\". Ha collaborato ai testi di Edicola Fiore su Sky, Il Rosario della sera su Radio Deejay, Viva RaiPlay su RaiPlay. e al Festival di Sanremo nelle edizioni 2020 e 2021.\nInizia la sua attivit\u00e0 nel 1994 scrivendo per \"Topolino\" e come giornalista \"freelance\" ha firmato su numerose testate. Ha condotto per sette anni su Radio 24 un programma per bambini intitolato \"Pappappero\". Autore televisivo, ha scritto programmi per Rai, Mediaset, Sky, MTV, Disney Channel, Nickelodeon, La7 e DeA Kids, e per sei anni \u00e8 stato autore e conduttore di \"Screensaver\", programma di Rai 3 dedicato ai cortometraggi realizzati dai ragazzi.\nHa collaborato con \"Ballar\u00f2\" e a \"Parla con me\" su Rai 3\nHa condotto per tre anni il programma di divulgazione culturale e scientifica Nautilus, su Rai Scuola.\nSu Rai 5 \u00e8 stato tra i conduttori di TerzaPagina, la rassegna stampa culturale settimanale.\nPer MTV ha scritto un'edizione degli \"MTV Days\" e due edizioni di \"Mtw Awards\".\nHa condotto su DeA Kids il programma \"Big Bang! In viaggio con Margherita Hack\", format che si \u00e8 aggiudicato il \"TV Blog Awards 2011\" come Miglior programma per ragazzi. Nel dicembre 2012 su DeA Kids ha condotto il programma \"Big Bang - Un viaggio nei misteri\" con Massimo Polidoro. Nell'ottobre 2013 ha condutto su Dea Kids il programma \"Big Bang - Un viaggio nell'evoluzione \"con Telmo Pievani. Nel marzo 2015 ha condotto su DeA Kids il programma \"Big Bang - Un viaggio nella matematica\" con Bruno d'Amore. Nel gennaio 2016 ha condotto su DeA Kids il programma Big bang - Un Viaggio nella musica, con Nina Zilli, Albertino, Omar Pedrini, Giovanni Allevi e Malika Ayane. Sempre su DeA Kids nel luglio 2012 ha ideato e condotto il programma \"Big Bang - Un viaggio a cinque stelle\", programma sulle Olimpiadi per bambini e ragazzi.\nSu Radio24 ha condotto \"L'altra Europa\", ogni sabato alle 10, il programma \"Mine vaganti\" e gli speciali \"Notte prima degli esami\", \"La notte dei ricercatori\", \"La notte prima della fine del mondo\" e \"L'Emilia che riparte\". Oltre a Terra in vista - L'Expo spiegato a mio figlio e Terra in vista - Le Olimpiadi spiegate a mio figlio, insieme a Telmo Pievani.\nSempre insieme a Telmo Pievani ha realizzato il podcast La scienza e la tecnologia spiegate a mio figlio distribuito da Audible.\n\u00c8 stato, fino al 3 gennaio 2010, data di chiusura della trasmissione, autore e conduttore de \"L'altrolato\", in onda ogni sabato e domenica alle 9:30 su Rai Radio 2, programma che raccontava l'altro lato dell'Italia e degli italiani. Sempre su Rai Radio 2 ha ideato e condotto il programma estivo quotidiano \"Monolocale\": un'ironica \"rassegna stampa\" di tutti i quotidiani locali.\nA Cento ha inventato \"Teste Toste\", rassegna annuale di lezioni tenute da docenti universitari ad un pubblico di ragazzi fino ai 14 anni. Esperienza che nel 2010 si \u00e8 ripetuta al Politecnico di Milano in collaborazione con Focus Junior.\nAppassionato di letteratura per ragazzi e adolescenti, ha tenuto una rubrica all'interno del \"GT Ragazzi\" e scrive di libri su \"Style Piccoli\" e su \"TuttoLibri\".\nHa pubblicato i libri \"Girogirotonda\" (Mondadori), \"Iacopop\u00f2 il genio della cacca\" (Editoriale Scienza), \"Mamma, posso farmi il piercing?\" (Fratelli Fabbri Editori), scritto con la nuotatrice Federica Pellegrini e, sempre per Editoriale Scienza, \"Perch\u00e9 le stelle non cadono?\", con Margherita Hack, \"Perch\u00e9 siamo parenti delle galline?\", con Telmo Pievani, \"Perch\u00e9 i vulcani si svegliano?\", con Mario Tozzi\", Perch\u00e9 diamo i numeri?\", con Bruno D'Amore e \"Perch\u00e9 il touchscreen non soffre il solletico?\", scritto con Valerio Rossi Albertini. Nel luglio 2010 ha scritto, insieme alla collega Claudia Ceroni, il libro \"Fuori luogo. Inventarsi italiani nel mondo\" (Feltrinelli)\nNel 2012 insieme a Margherita Hack ha scritto il libro \"Nove vite come i gatti\" (RCS MediaGroup). Al \"Festivaletteratura\" di Mantova nel settembre del 2012 ha esordito con lo spettacolo \"Finalmente il finimondo\" insieme a Telmo Pievani e la Banda Osiris, spettacolo ancora in scena nei festival e teatri italiani. Sempre con Telmo Pievani e la Banda Osiris \u00e8 in scena con lo spettacolo Il maschio inutile.\nDal 21 ottobre 2012 al 31 dicembre 2013 insieme a Massimo Gramellini ha tenuto la rubrica \"Fino alla fine del mondo... e un po' oltre\" su La Stampa.\nDal febbraio 2013 al 2015 ha firmato il \"Dizionario sentimentale\", all'interno della pagina \"Cuori allo specchio\" su La Stampa sempre in collaborazione con Massimo Gramellini. \nPer La Stampa ha curato le serie MaturItalia - 100 interviste a 100 maturandi, un Viaggio tra i grandi artigiani e i Giochi dell'altra estate."}
{"id": "711400", "revid": "767487", "url": "https://it.wikipedia.org/wiki?curid=711400", "title": "Cantone di La Roche-Bernard", "text": "Il Cantone di La Roche-Bernard era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711404", "revid": "98220429", "url": "https://it.wikipedia.org/wiki?curid=711404", "title": "William Sharp", "text": "Scrisse, a partire da 1893, anche sotto lo pseudonimo di Fiona MacLeod, tenuto quasi segreto durante la sua vita. Fu, inoltre, editore di poesie di Ossian, Walter Scott, Matthew Arnold, Algernon Swinburne e Eugene Lee-Hamilton. \nBiografia.\nSharp nacque a Paisley, studi\u00f2 presso la Glasgow Academy e presso l'Universit\u00e0 di Glasgow, che frequent\u00f2 nel 1871-1872 senza completare gli studi. Nel 1872 si ammal\u00f2 di tifo. Nel periodo 1874-1875 lavor\u00f2 presso uno studio legale a Glasgow.\nVenne sepolto nel cimitero privato del Castello di Nelson, sito a Maniace, dove il poeta soggiorn\u00f2 negli ultimi anni di vita."}
{"id": "711405", "revid": "984922", "url": "https://it.wikipedia.org/wiki?curid=711405", "title": "Cantone di Rochefort-en-Terre", "text": "Il Cantone di Rochefort-en-Terre era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711408", "revid": "767487", "url": "https://it.wikipedia.org/wiki?curid=711408", "title": "Cantone di Sarzeau", "text": "Il Cantone di Sarzeau era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711409", "revid": "1226", "url": "https://it.wikipedia.org/wiki?curid=711409", "title": "Fate largo", "text": ""}
{"id": "711410", "revid": "767487", "url": "https://it.wikipedia.org/wiki?curid=711410", "title": "Cantone di La Trinit\u00e9-Porho\u00ebt", "text": "Il Cantone di La Trinit\u00e9-Porho\u00ebt era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "711411", "revid": "984922", "url": "https://it.wikipedia.org/wiki?curid=711411", "title": "Cantone di Vannes-Centre", "text": "Il Cantone di Vannes-Centre era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vannes."}
{"id": "711413", "revid": "984922", "url": "https://it.wikipedia.org/wiki?curid=711413", "title": "Cantone di Vannes-Est", "text": "Il Cantone di Vannes-Est era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vannes e i comuni di:"}
{"id": "711416", "revid": "984922", "url": "https://it.wikipedia.org/wiki?curid=711416", "title": "Cantone di Vannes-Ovest", "text": "Il Cantone di Vannes-Ovest era una divisione amministrativa dell'Arrondissement di Vannes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vannes e i comuni di:"}
{"id": "711420", "revid": "292162", "url": "https://it.wikipedia.org/wiki?curid=711420", "title": "Unione di comuni", "text": "L'unione di comuni \u00e8 un ente italiano disciplinato dal decreto legislativo 18 agosto 2000, n. 267, che attua la legge 3 agosto 1999, n. 265, in particolare dall'articolo 32.\nL'ente \u00e8 costituito da due o pi\u00f9 comuni per l'esercizio congiunto di funzioni o servizi di competenza comunale. L'unione \u00e8 dotata di autonomia statutaria nell'ambito dei principi fissati dalla Costituzione e dalle norme comunitarie, statali e regionali.\nIl D.Lgs. 267/2000 la definisce come un ente locale, ma la sentenza della Corte costituzionale n. 50 del 2015 precisa che si tratta di una forma istituzionale di associazione tra comuni.\nAlle unioni di comuni si applicano, per quanto compatibili, i princ\u00ecpi previsti per l'ordinamento dei comuni, con specifico riguardo alle norme in materia di composizione e numero degli organi dei comuni, il quale non pu\u00f2 eccedere i limiti previsti per i comuni di dimensioni pari alla popolazione complessiva dell'ente.\nIl TAR del Lazio con la sua ordinanza nr. 1027 del 20 gennaio 2017 ha rinviato alla Corte Costituzionale l'obbligo di esercizio associato delle funzioni per i piccoli Comuni ritenendo non \u201cmanifestamente infondata\u201d l'incostituzionalit\u00e0 di questo obbligo.\nOrdinamento amministrativo.\nLo scopo.\nI cinque commi dell'articolo 32 definiscono le unioni di comuni in maniera sintetica e precisa, dando la massima flessibilit\u00e0 all'interno di poche regole precise.\nNel primo comma si definisce l'unione come costituita da due o pi\u00f9 comuni che devono essere contigui con un obiettivo chiaro: \"esercitare congiuntamente una pluralit\u00e0 di funzioni di loro competenza\". Ci\u00f2 significa che i singoli comuni si uniscono e trasferiscono alle unioni funzioni e servizi. Ci\u00f2 implica che il servizio o la funzione trasferita all'Unione viene sottratta alla titolarit\u00e0 diretta del Comune, e rientra nella titolarit\u00e0 dell'Unione dei comuni. In ci\u00f2 si esprime una prima differenza rispetto alle semplici convenzione di gestione dei servizi, in cui la titolarit\u00e0 del servizio permane in capo al comune convenzionato, mentre il comune capofila semplicemente esercita lo stesso su delega degli altri.\nL'unione deve avere un atto costitutivo e uno statuto. Lo statuto deve avere alcune caratteristiche:\nL'unione decide al suo interno i regolamenti per la propria organizzazione ed i rapporti con i singoli comuni. Il decreto conclude disponendo che le Unioni seguono le regole ed i principi previsti per i comuni, evidenziando che i componenti degli organi non possono eccedere le disposizioni relative ai comuni con la popolazione complessiva delle amministrazioni locali associate.\nUltimo, ma fondante dei poteri delle unioni, \u00e8 la destinazione di tutti gli introiti che derivano da tasse, tariffe e contributi dovuti per i servizi trasferiti dai comuni.\nLe attuazioni.\nCon un decreto legislativo che ha regole sintetiche, chiare e minime, le attuazioni sono spesso molto diverse fra di loro e vengono costruite in funzione delle singole esigenze territoriali ed istituzionali.\nLa realizzazione delle unioni di comuni permette di creare delle economie di scala nel dimensionare i servizi e crea le condizioni per la sopravvivenza dei piccoli comuni che, pur mantenendo la loro identit\u00e0, possono accorpare servizi al fine di ridurre i costi pro-capite e ridurre pro-quota le spese fisse di gestione di alcuni servizi.\nI costi di gestione degli enti sono solitamente bassi, strutture formate da amministratori dei comuni e servizi coperti da entrate dedicate per la maggior parte dei servizi conferiti.\nLe Unioni introdotte dalla L. 142/90 hanno avuto particolare fortuna a partire dalla novellazione riportata dal Testo unico delle leggi sull'ordinamento degli enti locali (TUEL), che ha soppresso l'obbligo inizialmente previsto per le Unioni di giungere alla fusione entro 10 anni dalla loro costituzione.\nSuccessivamente, numerose leggi regionali, a seguito della modifica del titolo V della Costituzione sono intervenute in materia, prevedendo discipline concorrenti, a volte in aperto contrasto con la disciplina del TUEL sulle unioni. In particolare riguardo agli organi.\nSono da segnalare due importanti riforme, la prima quella prevista dall'art. 14 del D.L. 78/2010, convertito in legge 122/2010, che tra l'altro ha indicato le Unioni come una delle due forme di gestione per l'esercizio obbligatorio delle funzioni fondamentali, attualmente individuate nell'art. 21 c. 3 L. 42/09, per i comuni sotto i 5000 abitanti (l'altra forma \u00e8 quella della convenzione ex art. 30 TUEL). La seconda riforma \u00e8 quella dell'art. 16 L. 148/2011, che ha introdotto una nuova tipologia di unioni, le cosiddette \"unioni municipali\", pensata per i comuni sotto i mille abitanti.\nLegge 8 giugno 1990, n. 142.\nLa riforma del 2000 si rese necessaria per correggere e migliorare quelle parti della legge 142/90 che si erano dimostrate, nell'esperienza pratica, oramai insoddisfacenti ed inadeguate. Lo scopo era quello di dare pi\u00f9 forza all'azione amministrativa, con particolare attenzione ai comuni di piccola entit\u00e0 demografica, ritenendo essenziali le dimensioni degli enti locali, in relazione al maggior numero di funzioni loro affidate (grazie all'autonomia statutaria di cui essi godono).\nI comuni, secondo l'originaria impostazione della legge 142/90 (dal combinato disposto degli artt. 11 e 26), potevano richiedere la fusione immediata (art.11) oppure dar vita alla forma associativa denominata \"Unione di comuni\" (art.26), la quale costituiva la prima fase del procedimento di fusione.\nL'art. 26 di questa legge, contenuto nel capo VIII, dedicato alle forme associative, stabiliva che:\nL'Unione tende quindi ad assumere un carattere polifunzionale, spettando all'atto costitutivo ed al regolamento la delimitazione effettiva dell'ambito di attivit\u00e0 ad essa demandate.\nI consorzi di comuni.\nUna particolare tipologia di unioni di comuni sono i \"consorzi di comuni\" che vengono previsti in alcune regioni autonome nel proprio statuto speciale.\nElenco delle unioni di comuni in Italia.\nLombardia.\nIscritte al Registro delle Unioni di comuni lombardi:\nAltre unioni:\nVeneto.\nIn Veneto, un particolare tipo di unione di comuni sono le unioni montane, una speciale categoria di enti locali istituita con le leggi 40/2012 e 49/2012 per fondere assieme le competenze delle unioni di comuni con quelle delle preesistenti comunit\u00e0 montane.\nFriuli-Venezia Giulia.\nNella Regione autonoma Friuli-Venezia Giulia la corrispondente dell'Unione di Comuni \u00e8 la Comunit\u00e0, \u00abcostituita volontariamente da Comuni di norma contermini, senza la sussistenza di alcun vincolo geografico o dimensionale n\u00e9 alcuna prestabilita individuazione delle funzioni e/o servizi comunali da gestire in forma associata\u00bb. La normativa sulla Comunit\u00e0 \u00e8 entrata in vigore con la riforma amministrativa che ha visto la soppressione delle Unioni Territoriali Intercomunali.\nA queste si aggiungono cinque Comunit\u00e0 di montagna e due Comunit\u00e0 collinari, enti costituiti non su base volontaria ma \"ex lege\", poich\u00e9 alcune funzioni inerenti la tutela e lo sviluppo del territorio montano e collinare vanno obbligatoriamente gestite a livello sovracomunale.\nToscana.\nLe unioni di comuni in Toscana, ai sensi dell'articolo 24, della legge regionale 27 dicembre 2011, n. 68 possono essere costituite esclusivamente da comuni dello stesso ambito, devono avere un numero minimo di tre comuni e devono raggiungere il limite demografico minimo di 10.000 abitanti.\nNel territorio della Regione Toscana non possono essere costituite unioni con la medesima denominazione. La denominazione identifica esclusivamente il territorio dell'unione.\nMolise.\nNella regione esistono otto unioni di comuni, sei in provincia di Campobasso e due in provincia di Isernia:\nCampania.\nElenco delle unioni di comuni attive nel 2015 come censito dalla Regione Campania:"}
{"id": "711429", "revid": "1543377", "url": "https://it.wikipedia.org/wiki?curid=711429", "title": "Tranvia di Sassari", "text": "La tranvia di Sassari \u00e8 una linea tranviaria urbana che collega il centro cittadino di Sassari (Emiciclo Garibaldi), la stazione ferroviaria e il periferico quartiere di Santa Maria di Pisa. Tale impianto \u00e8 gestito, dall'ottobre 2010, dall'ARST.\nStoria.\nAlla fine del 1996 la Gestione Governativa Ferrovie della Sardegna band\u00ec una gara di appalto, del valore di 30 miliardi di Lire, di cui 8 per il materiale rotabile, per la progettazione e la realizzazione di una linea tranviaria sul percorso Emiciclo Garibaldi-Buddi Buddi.\nIl 27 ottobre 2006 fu inaugurata la tratta piazza Stazione - Emiciclo Garibaldi e nel medesimo anno fu approvato il finanziamento per la costruzione del secondo lotto.\nTre anni pi\u00f9 tardi, l'11 settembre 2009 venne attivato il prolungamento fino a Santa Maria di Pisa, su binario affiancato alla ferrovia per Sorso.\nProlungamenti previsti.\n\u00c8 in previsione la costruzione di un prolungamento da Santa Maria di Pisa alla localit\u00e0 Li Punti per la quale solo il 23 maggio 2017 \u00e8 stato siglato un accordo in cui viene dichiarato che la tratta Santa Maria di Pisa- Li Punti (che passer\u00e0 per il quartiere di Sant'Orsola) verr\u00e0 costruita, insieme a un nuovo centro rimessa ubicato in Viale Sicilia. Tuttavia i lavori di costruzione non sono ancora iniziati.\nA medio termine, \u00e8 prevista la conversione graduale delle ferrovie per Alghero e per Sorso in linee tranviarie, con l'elettrificazione e l'aumento del numero delle fermate. \u00c8 in progetto anche la realizzazione di un anello sulla linea per Alghero, per collegare sia Alghero sia Sassari con l'aeroporto di Fertilia.\nCaratteristiche.\nLa linea si compone di una tratta su sede stradale e di una in affiancamento alla ferrovia, su binario indipendente. Lo scartamento adottato \u00e8 quello di 950\u00a0mm, analogo a quello utilizzato sulla rete delle ex Ferrovie della Sardegna e dalla Rete tranviaria di Cagliari.\nRealizzata a binario unico, la linea presenta punti d'incrocio intermedi alle fermate Piazza Stazione e Cliniche universitarie. L'elettrificazione \u00e8 a corrente continua 750 V.\nL'intera linea, lunga 4,331\u00a0km, comprende 8 fermate svolgendosi prevalentemente in sede stradale su percorso protetto. La frequenza delle corse \u00e8 di 20 minuti.\nLa tratta dalla stazione ferroviaria a Santa Maria di Pisa \u00e8 stata costruita ex novo in affiancamento a quella esistente delle FdS ed \u00e8 funzionalmente separata da questa. L'unico tratto in comune di circa 200 metri tra la rete tranviaria e quella ex FdS \u00e8 l'attraversamento dei binari dello scalo a Sassari ed in particolare di quelli che portano alla rimessa della Ferrovia; tale breve promiscuit\u00e0 comport\u00f2 alcune complicazioni di tipo amministrativo.\nClassificazione.\nNoto anche col nome commerciale di \"Metrosassari\" e definito impropriamente anche \"metropolitana leggera\" o \"metropolitana di superficie\", il sistema \u00e8 definibile come tram-treno, ai sensi della classificazione adottata dal Ministero delle Infrastrutture e dei Trasporti, in virt\u00f9 del fatto che le vetture tranviarie proseguono il loro percorso innestandosi sul sedime della ferrovia per Sorso, ma su un binario loro riservato, fino al capolinea di Santa Maria di Pisa.\nMateriale rotabile.\nPer il servizio sono utilizzate quattro vetture tranviarie bidirezionali Ansaldobreda Sirio del modello \"Sirio\", lunghe 27\u00a0m, che possono contenere fino a 200 passeggeri di cui 51 seduti e 2 carrozzine per disabili. La prima unit\u00e0 arriv\u00f2 sull'isola nei primi mesi del 2004."}
{"id": "711434", "revid": "2730", "url": "https://it.wikipedia.org/wiki?curid=711434", "title": "Congregazione religiosa", "text": "La Chiesa cattolica definisce Congregazione religiosa un istituto religioso i cui membri emettono i voti in forma semplice.\nLa congregazione religiosa differisce dall'ordine religioso perch\u00e9 in quest'ultimo i voti sono emessi in forma solenne.\nNella storia del Cristianesimo sono nati prima gli ordini religiosi e poi, dal XVII secolo in poi, le congregazioni religiose.\nLe congregazioni si distinguono in: clericali, quelle le cui finalit\u00e0 comportano l'esercizio del ministero sacerdotale (missioni, predicazione, cura d'anime...) e in cui le cariche di governo possono essere affidate solo a chierici; laicali, formate e governate quasi esclusivamente da laici, i cui fini o compiti specifici non comportano l'esercizio dell'ordine sacro (insegnamento, assistenza infermieristica...).\nLa congregazione religiosa pu\u00f2 essere maschile o femminile.\nEcco un elenco incompleto di congregazioni religiose:"}
{"id": "711441", "revid": "729019", "url": "https://it.wikipedia.org/wiki?curid=711441", "title": "Robustezza (informatica)", "text": "In termini generali, la robustezza di un software o di un algoritmo \u00e8 la sua capacit\u00e0 (e la capacit\u00e0 del programmatore) di comportarsi in modo \"ragionevole\" in situazioni impreviste, non contemplate dalle specifiche. Situazioni di questo tipo in genere riguardano errori ed eccezioni di varia natura (dati di input scorretti, fallimenti di componenti software o hardware esterni al sistema e interagenti con esso, e cos\u00ec via). Anche in questo caso, l'idea intuitiva della robustezza implica certamente considerazioni di valore sugli effetti dannosi che il sistema o l'utente subiscono se il sistema reagisce in modo \"irragionevole\" a situazioni impreviste."}
{"id": "711446", "revid": "41851", "url": "https://it.wikipedia.org/wiki?curid=711446", "title": "BT Italia", "text": "BT Italia S.p.A. \u00e8 una filiale italiana di BT Group, gruppo britannico di telecomunicazioni gi\u00e0 noto con il nome di \"British Telecom\"; nata nel 1995 come \"Albacom\" da una societ\u00e0 mista tra l'allora British Telecom e la Banca Nazionale del Lavoro, dal 2008 la compagnia ha la denominazione attuale e agisce in Italia come sussidiaria della capofila britannica. In Italia, BT pu\u00f2 contare su un ampio portfolio di soluzioni che spaziano dal networking alla sicurezza, dal conferencing alla business mobility.\nStoria.\nAlbacom S.p.A. nasce a Roma nel settembre 1995. La societ\u00e0 di telecomunicazioni, che rappresenta la realizzazione di un progetto targato BT (British Telecom) e BNL (Banca Nazionale del Lavoro), si sviluppa come operatore fisso attivo in Italia e all'estero per il mercato business, focalizzando la propria attivit\u00e0 sull'offerta di servizi e soluzioni ICT (Information &amp; Communications Technology) alle PMI (Piccole e Medie Imprese), alle grandi aziende e alla Pubblica amministrazione. Nella compagine sociale entrano successivamente ENI e Mediaset e successivamente ne escono, insieme a BNL, alla fine del 2004, quando l'intero capitale sociale viene acquisito da BT Group Plc. Il 4 febbraio 2005 la compagnia modifica la denominazione sociale in BT Albacom S.p.A..\nIl 2006 ha visto l'integrazione in BT Albacom delle attivit\u00e0 di Atlanet S.p.A. (fondata da Acea, Fiat e Telef\u00f3nica nel 2000) ceduta il 1\u00ba marzo 2006 dal gruppo FIAT a British Telecom per \u20ac 80.000.000, ed un nuovo cambio di ragione sociale in BT Italia S.p.A..\nNel febbraio 2007 la capogruppo BT Group Plc lancia un'OPA su I.NET S.p.A., allora quotata alla Borsa di Milano, finalizzata ad acquisire la totalit\u00e0 del capitale dell'azienda di cui BT gi\u00e0 deteneva circa il 65%. L'operazione si conclude con l'integrazione di I.NET in BT Italia nel gennaio 2008. Contestualmente BT Italia acquisisce ERPTech S.p.A..\nIl 18 Ottobre 2019, BT lancia il nuovo logo e il nuovo slogan \"Beyond Limits\".\nNetwork.\nBT Italia gestisce oggi una base clienti di circa 80.000 aziende e una rete in fibra ottica (di propriet\u00e0) di oltre 17.000\u00a0km e quattro data center nelle aree di Milano e Roma.\nBT Italia offre servizi voce, dati, su piattaforma ATM (Asynchronous Transfer Mode) e Frame Relay, e internet, su piattaforma IP/MPLS (Internet Protocol/Multi Protocol Label Switching), sfruttando tecnologia xDSL (Digital Subscriber Loop), CDN (Circuito diretto numerico), radio, \"dial-up\" su linea PSTN (Public Switched Telephone Network) o ISDN (Integrated Services Digital Network), con modalit\u00e0 di accesso diretto ULL (Unbundling Local Loop) o indiretto (in interconnessione con la rete Telecom Italia).\nOffre inoltre servizi di gestione IT e di sicurezza sfruttando la propria rete di data center ed il proprio SOC.\nTelefonia mobile.\nDal 2007 BT Italia \u00e8 operatore virtuale di rete mobile (MVNO) appoggiandosi su rete Vodafone ed ha sviluppato un portafoglio di soluzioni e servizi di business mobility. I prefissi sono: 377-7, 371-0.\nDa luglio 2014 \u00e8 passato da semplice MVNO a Full MVNO lasciando Vodafone per Telecom Italia utilizzando rete TIM."}
{"id": "711449", "revid": "3831", "url": "https://it.wikipedia.org/wiki?curid=711449", "title": "Olimpia d'Epiro", "text": ""}
{"id": "711451", "revid": "633110", "url": "https://it.wikipedia.org/wiki?curid=711451", "title": "Syphon Filter 2", "text": "Syphon Filter 2 \u00e8 il secondo capitolo della serie di videogiochi \"Syphon Filter\" per PlayStation, sviluppato da SCE Bend Studio e distribuito dalla 989 Studios. \u00c8 ambientato subito dopo il primo \"Syphon Filter\", mentre Gabe Logan e i compagni del CBDC partono dal Kazakistan per ritornare negli USA.\n\u00c8 un gioco sparatutto/stealth in terza persona, dove si possono interpretare vari agenti segreti incaricati di sventare un terribile piano terroristico che ha come scopo di diffondere un virus mortale nelle falde acquifere di tutto il mondo. Durante il corso del gioco si possono equipaggiare varie armi e completare vari livelli di gioco. Inoltre completando certe missioni in determinati modi si sbloccano vari livelli e personaggi per la modalit\u00e0 a due giocatori.\nLa colonna sonora \u00e8 di Chuck Doud.\nModalit\u00e0 di gioco.\nCi sono due modalit\u00e0 di gioco: giocatore singolo e due giocatori.\nNella modalit\u00e0 giocatore singolo il giocatore affronta le missioni vestendo i panni dei due agenti: Gabriel Logan e Lian Xing.\nNella modalit\u00e0 a due giocatori invece i giocatori si sfidano tra loro in deathmatch.\nIn questa modalit\u00e0 sono presenti molti personaggi e scenari non presenti nella modalit\u00e0 giocatore singolo."}
{"id": "711454", "revid": "339392", "url": "https://it.wikipedia.org/wiki?curid=711454", "title": "Harold Button", "text": ""}
{"id": "711459", "revid": "37401", "url": "https://it.wikipedia.org/wiki?curid=711459", "title": "Barattarna", "text": "Re Barattarna \u00e8 noto da una tavoletta cuneiforme di Nuzi e da un'iscrizione di Idrimi di Alalakh."}
{"id": "711460", "revid": "2180194", "url": "https://it.wikipedia.org/wiki?curid=711460", "title": "Liberalismo classico", "text": "Il liberalismo classico \u00e8 stato una filosofia politica e la prima forma di pensiero liberale, che sosteneva il libero mercato, le libert\u00e0 civili, il consenso del governato, lo stato di diritto e il governo limitato. Il liberalismo classico \u00e8 l'insieme delle idee dei \"whigs\" e dei \"radicals\", e rappresenta anche le posizioni politiche iniziali del Partito Liberale (evoluzione del Partito Whig).\nCaratteristiche.\nIl liberalismo classico \u00e8 fondato sulle idee del \"Secondo trattato sul governo\" e la \"Lettera sulla tolleranza\" di John Locke, che era stato scritto come difesa della Gloriosa Rivoluzione del 1688. Sebbene questi scritti fossero considerati all'epoca troppo estreme per i nuovi governanti britannici, in seguito vennero citati dai whig, dai radicali e dai sostenitori della Rivoluzione americana.\nThomas Jefferson adott\u00f2 molti degli ideali del liberalismo, ma nella Dichiarazione di Indipendenza cambi\u00f2 la frase \"vita, libert\u00e0 e propriet\u00e0\" di Locke in \"vita, libert\u00e0 e perseguimento della felicit\u00e0\".\nTradizioni.\nFriedrich Hayek ha identificato due diverse tradizioni all'interno del liberalismo classico, vale a dire la tradizione britannica e la tradizione francese. Hayek vedeva i filosofi britannici Bernard Mandeville, David Hume, Adam Smith, Adam Ferguson, Josiah Tucker e William Paley come rappresentanti di una tradizione che articolava credenze nell'empirismo, nel diritto comune e nelle tradizioni e istituzioni che si erano evolute spontaneamente ma erano state comprese in modo imperfetto. La tradizione francese includeva Jean-Jacques Rousseau, il marchese de Condorcet, gli enciclopedisti e i fisiocrati. Questa tradizione credeva nel razionalismo e talvolta mostrava ostilit\u00e0 alla tradizione e alla religione. Hayek ha ammesso che le etichette nazionali non corrispondevano esattamente alla tradizione di appartenenza poich\u00e9 vedeva i francesi Montesquieu, Benjamin Constant e Alexis de Tocqueville come appartenenti alla tradizione britannica e i britannici Thomas Hobbes, Joseph Priestley, Richard Price e Thomas Paine come appartenenti alla tradizione francese.\nGuido De Ruggiero ha anche identificato differenze tra \"Montesquieu e Rousseau, i tipi di liberalismo inglese e democratico\" e ha sostenuto che c'era un \"profondo contrasto tra i due sistemi liberali\".\nAfferm\u00f2 che lo spirito dell'\"autentico liberalismo inglese\" aveva \"costruito il suo lavoro pezzo per pezzo senza mai distruggere ci\u00f2 che era stato costruito una volta, ma basandosi su di esso ogni nuova partenza\". Questo liberalismo aveva \u00abinsensibilmente adattato le antiche istituzioni alle moderne esigenze\u00bb e \u00abistintivamente si era rifuggito da ogni astratta proclamazione di principi e di diritti\u00bb. Ruggiero ha affermato che questo liberalismo \u00e8 stato sfidato da quello che ha chiamato il \"nuovo liberalismo della Francia\" che \u00e8 stato caratterizzato da egualitarismo e una \"coscienza razionalista\".\nCritiche.\nL'ideologia fascista rigett\u00f2 il liberalismo classico e il liberalismo in generale perch\u00e9 incompatibile con i propri principi statalisti e autoritari. Giovanni Gentile e Benito Mussolini criticarono fortemente la filosofia liberale perch\u00e9 individualista in \"Origini e dottrina del fascismo\" (1929) e ne \"La Dottrina del Fascismo\" (1932):"}
{"id": "711463", "revid": "125861494", "url": "https://it.wikipedia.org/wiki?curid=711463", "title": "Cutie Honey", "text": " \u00e8 un franchising creato da G\u014d Nagai nel 1973. La protagonista Cutie Honey \u00e8 una ragazza androide che normalmente vive sotto l'identit\u00e0 segreta della bionda Honey Kisaragi, ma che in caso di bisogno pu\u00f2 assumere pi\u00f9 identit\u00e0 alternative, ognuna di diverso aspetto e dotata di poteri ed equipaggiamenti speciali, di cui la principale \u00e8 per l'appunto quella di Cutie Honey, una spadaccina dai corti capelli rossi. Honey \u00e8 nota per essere decisamente maliziosa rispetto agli standard femminili giapponesi, spesso infatti prende in giro i propri amici maschi e si fa beffa dei suoi nemici durante i combattimenti.\n\"Cutie Honey\" compare per la prima volta nella rivista antologica \"Sh\u014dnen Champion\", volume 41, ottobre 1973, pubblicata 13 giorni prima dell'inizio della serie televisiva. Secondo Nagai, Honey \u00e8 la prima protagonista femminile di una serie sh\u014dnen. La serie TV inizi\u00f2 il 13 ottobre 1973 e dur\u00f2 fino al 30 marzo 1974, quando fu conclusa forzatamente per via delle polemiche che suscit\u00f2 (pur essendo una serie \"per tutti\", presentava varie scene di nudo ed altri elementi ritenuti scabrosi da molti genitori di quel periodo). Col senno di poi la serie \u00e8 stata considerata di genere mah\u014d sh\u014djo. Venne trasmessa anche in Francia alla fine degli ottanta con il titolo \"Cherry Miel\", mentre in Italia non \u00e8 mai arrivata.\nIl franchise prese forma in diverse opere, incluse numerose serie manga, due serie televisive, due serie OAV, due CD drama e due adattamenti cinematografici live action. Quasi tutti gli adattamenti della serie condividono la stessa sigla musicale, \"Cutie Honey\", interpretata nel corso degli anni da varie interpreti ed oggetto di innumerevoli cover.\nL'ispirazione di Nagai per il personaggio di Honey proviene dalle classiche fiction televisive, in cui il protagonista aveva il potere di assumere forme diverse come \"Bannai Tarao\", \"Rainbowman\" (1972).\nManga.\n\"Cutie Honey\" (1973-1974).\nIl franchise \"Cutie Honey\" nasce inizialmente, oltre che come una serie televisiva, anche come due differenti manga, uno realizzato da G\u014d Nagai e l'altro da Ken Ishikawa. Il manga di Nagai \u00e8 stato pubblicato dal 1\u00ba ottobre 1973 al 1\u00ba aprile 1974 sulla rivista \"Shonen Champion\" della Akita Shoten, per essere poi raccolto in due volumi. Il manga stato ripubblicato nel 1985 come volume singolo, ma nessun'altra versione di \"Honey\" \u00e8 stata prodotta sino al 1992. La versione di Ken Ishikawa \u00e8 stata pubblicata dal novembre 1973 al maggio 1974 sulla rivista \"Bouken Oh\" della Akita Shoten, per essere poi raccolto in un unico volume. Il manga di Ishikawa \u00e8 un adattamento abbastanza fedele della serie televisiva di \"Cutie Honey\", senza alcuna variazione, mentre la versione di Go Nagai si differenzia in diversi punti rispetto all'anime. Sempre nel 1973 fu pubblicato un terzo manga di \"Cutie Honey\", disegnato da Yuu Okazaki e pubblicato sulla rivista \"TV Magazine\" della K\u014ddansha. Anche in questo caso si trattava di un adattamento della serie televisiva. Questo manga non \u00e8 mai stato raccolto in volumi.\n\"Cutie Honey\" (1992-1993).\nNel 1992 sulla rivista \"SPA!\" della Fusuosha \u00e8 stata pubblicata una nuova serie di \"Cutie Honey\" ad opera di Go Nagai. Il manga pubblicato dall'8 luglio 1992 al 7 aprile 1993 \u00e8 stato poi raccolto in due volumi. Questo manga rappresenta un sequel della serie originale, essendo ambientato venti anni dopo gli eventi di \"Cutie Honey\" del 1973. Honey Kisaragi \u00e8 ancora in lotta con Panther Claw, mentre la famiglia Hayami \u00e8 decisamente invecchiata. Il nuovo aiutante di Honey \u00e8 Todoroki, un giovane detective che si innamora di lei.\n\"Cutie Honey Flash\" (1997-1998).\nContemporaneamente alla trasmissione televisiva di \"Cutie Honey Flash\" furono pubblicati due manga distinti, entrambi intitolati \"Cutie Honey Flash\": il primo, realizzato da Yukako \u012asaka, \u00e8 stato pubblicato sulla rivista \"Ciao\" della Shogakukan dal marzo 1997 all'aprile 1998, per poi essere raccolto in quattro volumi; il secondo, illustrato da Kazuyuki Sasaki su testi di Ken Ishikawa, \u00e8 stato pubblicato dalla \"Koro Koro Comics\" della Shogakukan dall'aprile 1997 al febbraio 1998, per poi essere raccolto in quattro volumi. Entrambe le versioni sono degli adattamenti pi\u00f9 o meno fedeli della serie televisiva, da cui si discostano solo in alcuni punti. Nel manga di \u012asaka, l'antagonista Misty Honey alla fine non muore, ma si allea con Cutie Honey e sar\u00e0 risolutiva per sconfiggere Sister Jill. Nel manga di Sasaki-Ishikawa invece non \u00e8 presente il personaggio di Seiji, il detective aiutante di Honey, il cui ruolo \u00e8 sostituito da Fujimaru.\n\"Cutie Honey Tennyo Densetsu\" (2001-2003).\nDisegnato da G\u014d Nagai, e pubblicato sulla rivista \"Weekly Manga Action\" della Futabasha dal 2001 al 2003, \"Cutie Honey Tennyo Densetsu\" \u00e8 stato poi raccolto in nove volumi, ed \u00e8 quindi la saga pi\u00f9 lunga fra quelle pubblicate sull'eroina. La serie \u00e8 un sequel del manga del 1992. Si tratta di un'opera decisamente pi\u00f9 matura rispetto ai lavori precedenti, che si inserisce a pieno titolo nell'universo di Go Nagai, grazie ad alcuni riferimenti ad altre opere dell'autore, come Violence Jack. Rispetto alle precedenti versioni della storia, Cutie Honey si nasconde sotto i panni di un ragazzo, Hisashi Hanyuu; Panther Claw \u00e8 molto pi\u00f9 crudele; gli aiutanti di Honey sono Todoroki (nipote dell'omonimo personaggio del manga del 1992) e Seiko Hayami, ragazza dedita all'alcol ed al sesso occasionale, nonch\u00e8 figlia di Seiji.\n\"Cutie Honey a Go Go!\" (2003-2005).\nRealizzato da Shinpei Ito su soggetto di Hideaki Anno, questo manga \u00e8 l'adattamento del film \"Cutie Honey\" del 2004 ed \u00e8 stato pubblicato sulla rivista \"Tokusatsu Ace\" della Kadokawa Shoten dal 28 novembre 2003 al 1\u00ba luglio 2005, per poi essere raccolto in un unico volume. L'atmosfera del manga \u00e8 la stessa surreale e goliardica del film, bench\u00e9 siano presenti alcuni personaggi del manga.\n\"Cutie Honey Seed\" (2004-2006).\nRealizzato da Komugi Hoshino e pubblicato sulla rivista \"Young Champion\" della Akita Shoten dal 2004 al 2006, la serie \u00e8 stata poi raccolta in quattro volumi. La storia di questo manga \u00e8 totalmente differente da tutto il materiale prodotto in precedenza su Cutie Honey, e rappresenta pi\u00f9 una commedia romantica che una serie d'azione. Honey Kisaragi \u00e8 un androide costruito per scopi bellici, ma fortuitamente recuperato dal giovane Yuuta che l'accoglie in casa, scatenando reazioni in tutti gli altri personaggi femminili che entreranno in scena nella storia.\nAnime.\n\"Cutie Honey\" (1973).\nHoney \u00e8 una ragazza androide creata da un anziano scienziato perch\u00e9 sia sua \u00abfiglia\u00bb. Non sa di essere una creatura artificiale e frequenta una scuola cattolica. Scopre la verit\u00e0 su di s\u00e9 il giorno in cui suo \u00abpadre\u00bb viene ucciso dai membri dell'organizzazione criminale chiamata \u00ab\"Panther Claw\"\u00bb (\u00abArtiglio della Pantera\u00bb). Pronunciando le parole \u00ab\"Honey Flash!\"\u00bb pu\u00f2 trasformarsi in una supereroina dai capelli rossi, dotata di grande forza e agilit\u00e0, ed armata con una spada. In realt\u00e0 pu\u00f2 assumere diverse forme alternative, comunque sempre di una bella donna, con differenti capacit\u00e0. (Nella sua forma \u00abnormale\u00bb ha lunghi capelli biondi). \u00c8 capace di trasformarsi grazie ad un congegno installato nel suo corpo, il \"Sistema Fisso degli Elementi dell'Aria\". Honey conduce fino alla vittoria la sua lotta contro Panther Claw (e le sue agenti androidi), mentre continua a frequentare la scuola. Ad aiutare Honey nella sua vendetta c'\u00e8 la famiglia Hayami, Hayami Danbei, i suoi due figli Seiji e Junpei, e pi\u00f9 avanti nella serie, suo nipote Naojiro. Panther Claw \u00e8 governata da Panther Zora, e dalla sua sorella pi\u00f9 giovane, Sister Jill. Il loro obiettivo principale \u00e8 la ricchezza illimitata ed impadronirsi del macchinario che permette a Honey di trasformarsi. La serie originale termina con un finale aperto, con Honey che sconfigge Sister Jill e scopre che Panther Zora \u00e8 la vera leader di Panther Claw.\nIl manga contiene ancora pi\u00f9 violenza, umorismo volgare e nudit\u00e0 della serie televisiva originale. Nel manga tutto il personale femminile e le alunne della Saint Chapel School sono lesbiche, inclusa la migliore amica di Honey, Aki Natsuko. Mentre i membri di Panther Claw nell'anime sono androidi (eccetto Sister Jill e Panther Zora), nel manga sono indicati come cyborg. L'idea della Paradise School, e dei personaggi di Naojiro e Goeman (insegnanti alla Paradise School) fu invece presa in prestito da un altro manga di Go Nagai, \"Abashiri Family\". Comunque c'\u00e8 un personaggio femminile nel manga, chiamata Naoko, che ricorda Naojiro. Questa \u00e8 il \"boss\" della Saint Chapel, mentre Naojiro era il \"boss\" della Paradise School. Il manga termina in maniera simile all'anime (sebbene con un pizzico di comicit\u00e0 in pi\u00f9). Ad ogni modo, la storia termina effettivamente in \"Cutie Honey 90's\".\nIl manga di Ken Ishikawa segue una formula pi\u00f9 a episodi, similmente alla serie televisiva. I disegni sono piuttosto rozzi e inconsistenti. Diversamente dalla serie televisiva e dal manga originale, Honey sa fin dall'inizio che Panther Zora \u00e8 la leader di Panther Claw. Nella versione di Ishikawa, Sister Jill non compare fino all'ultimo capitolo. Come nel manga originale e nella serie televisiva, termina con Honey che sconfigge Sister Jill e continua la sua battaglia contro Zora.\n\"Shin Cutie Honey\" (1994-95).\nPubblicato anche negli Stati Uniti come \"New Cutie Honey\", questo OAV continua la storia molti anni dopo, con Honey rimasta giovane, ma che ha dimenticato la sua vera identit\u00e0. Una volta recuperata la memoria continua la sua lotta contro il male. In questa fase i suoi poteri di mutazione si sono incrementati fino al punto di poter imitare la forma di ogni persona (ma non di cambiare il proprio genere sessuale, neanche quando imita un uomo). La nozione di un androide mutaforma pu\u00f2 naturalmente essere fatta risalire fino alla serie manga di fantascienza di Hirai e Kuwata, \"8 Man\". Per certi aspetti Cutie Honey \u00e8 una versione estremamente sensuale del vecchio supereroe; \u00e8 significativo che il defunto padre di Honey sia un clone del creatore di \"8 Man\", il Dottor Tani.\nMolti anni dopo gli eventi della prima serie, dunque, i cittadini di Cosplay City sono in lotta contro i criminali. Nel mezzo del caos un nuovo sindaco, Light, ha giurato di mettere sotto controllo i criminali e riportare la pace. Comunque l'oscuro signore Dolmeck, insieme ai suoi due assistenti, Black Maiden (in realt\u00e0 Panther Zora) e Peeping Spider cerca di fermarlo. Quando apprende che la sua segretaria, Honey Kisaragi, \u00e8 in realt\u00e0 la leggendaria Cutie Honey, riprende la sua campagna per salvare la citt\u00e0 con il potere dell'amore.\nDopo il suo ritorno, Honey si trasferisce nella casa di Danbei Hayami, guardiano cyborg e \u00abvecchio sporcaccione\u00bb, di suo nipote Chokkei e dei genitori di quest'ultimo, Daiko e Akakabu.\nQuesta serie \u00e8 l'unica ad essere stata pubblicata in Italia nel 1996, in quattro videocassette edite da Dynamic Italia (ora Dynit) con il titolo \"Cutey Honey - La combattente dell'amore\". Il doppiaggio \u00e8 diretto da Fabrizio Mazzotta e la voce di Cutie Honey \u00e8 di Francesca Fiorentini.\nLa serie doveva essere originariamente composta da 12 episodi, ma termin\u00f2 all'episodio 8. Mentre i primi quattro episodi, che contengono una storia autoconclusiva, sono considerati un successo, la seconda serie di quattro episodi, destinata a preparare la scena per i quattro episodi conclusivi fall\u00ec nel generare nuovo interesse nel 1995. La Toei Animation non finanzi\u00f2 la produzione degli ultimi quattro episodi e la serie termin\u00f2 senza un vero finale. Quando nel 2004 la serie \u00e8 stata pubblicata in DVD in Giappone, l'episodio 9, di cui era stata scritta la sceneggiatura, pur non essendo stato prodotto \u00e8 stato trasformato in un CD drama. I rimanenti tre episodi non sono stati mai sceneggiati.\nQuesta serie \u00e8 piena di riferimenti alle opere precedenti di Go Nagai.\n\"Cutie Honey Flash\" (1997-98).\nQuesta serie \u00e8 stata prodotta dallo stesso staff di produzione di \"Sailor Moon\" e viene generalmente considerata la pi\u00f9 edulcorata e la pi\u00f9 \"adatta alle famiglie\" (la \"F\" del titolo non sta per\u00f2 per \"family\", ma per \"flash\").Nello stesso periodo in cui veniva trasmessa, la Shogakukan ne ha pubblicato due adattamenti a fumetti: uno shojo manga (disegnato da Yukako \u012asaka e serializzato su \"Ciao\") ed un kodomo manga (disegnato da Kazuyuki Sasaki su testi di Ken Ishikawa, e serializzato su CoroCoro Comic).Honey pu\u00f2 trasformarsi in chi preferisce, ma le sue forme pi\u00f9 frequenti sono al solito sette:\nViene introdotta per la prima volta la sorella e rivale di Cutie Honey: \"Misty Honey\" (da non confondere con l'originale travestimento da cantante della prima serie). Misty Honey, diversamente da Cutie Honey non pu\u00f2 trasformarsi in chi vuole, pu\u00f2 solo trasformarsi in Misty Honey. Ha una fascia intorno alla gamba che somiglia al collare di Honey e per trasformarsi pronuncia le stesse parole di Honey. Pu\u00f2 anche essere considerata come una versione invertita di Honey, dato che Misty Honey ha lunghi capelli blu ed un abito meno appariscente, mentre Cutie Honey ha corti capelli rosa ed un abito molto vistoso. Il suo alter ego \u00e8 Seira Hazuki.\nCome per \"Shin Cutie Honey\" ci sono diversi riferimenti ad altre opere di Go Nagai. Uno dei criminali, Freddy Claw, \u00e8 una via di mezzo femminile del Dottor Inferno e del Conte Blocken di \"Mazinga Z\". Un altro criminale, Gorgon Claw, \u00e8 una versione femminile del Duca Gorgon sempre di \"Mazinga Z\" e del \"Grande Mazinga\". Diversi avversari che compaiono nelle puntate sono ispirati da mostri dell'originale Cutie Honey e della serie di \"Devilman\". Due ragazzi della scuola frequentata da Honey Kisaragi sono basati sui piloti del Getter Robot.\nLa Toei aveva riposto molte speranze su questa serie, designata come \"erede\" di Sailor Moon da poco conclusa, ma ne rimase parzialmente delusa. In un'intervista pubblicata su Kappa Magazine n. 68 dichiar\u00f2 che non ebbe il successo sperato, probabilmente perch\u00e9 il pubblico era partito prevenuto per via della pessima reputazione del fumetto originale e della serie del 1973.\n\"Cutie Honey\" (2004).\nNel 2004 la Gainax ha prodotto un film dal vivo, con protagonista la popolare modella giapponese Eriko Sat\u014d. Diretto da Hideaki Anno, il film racconta liberamente la storia classica della battaglia di Cutie Honey per difendere l'umanit\u00e0 e vendicare suo padre, ucciso dai membri di Panther Claw. I criminali affrontati da Honey includono Sister Jill, Gold Claw, Cobalt Claw, Scarlet Claw e Black Claw. Nel fim compare anche Go Nagai in un cameo.\n\"Re: Cutie Honey\" (2004).\nSimultameneamente al rilascio del film, la GAINAX ha prodotto anche un nuovo OAV in tre puntate intitolato \"Re: Cutie Honey\". L'OAV racconta essenzialmente la stessa storia del film, sebbene con un dettaglio di trama e storia significativamente maggiore. Divergendo radicalmente dallo stile delle precedenti incarnazioni di Cutie Honey, \"Re: Cutie Honey\" usa un'animazione pi\u00f9 semplicistica e linee in grassetto pesantemente influenzate dalla serie originale di Cutie Honey. La semplicit\u00e0 di molti sfondi e personaggi crea un effetto visivo molto peculiare.\n\"Cutie Honey Universe\" (2018).\nCome parte delle celebrazioni per i 50 anni di carriera di Go Nagai, insieme a \"Mazinga Z Infinity\" e \"Devilman Crybaby\", nel 2018 \u00e8 uscita una nuova serie dedicata a Cutie Honey, dal titolo di \"Cutie Honey Universe.\" Il direttore della serie \u00e8 Akitoshi Yokoyama. L'animazione \u00e8 stata affidata a Production Reed, mentre Natsuko Takahashi hanno lavorato alla sceneggiatura. Il character designer, nonch\u00e9 direttore generale dell'animazione, \u00e8 Shuichi Iseki\".\" L'8 febbraio 2018, con il secondo trailer, \u00e8 stato annunciato che la serie anime sarebbe stata trasmessa in Giappone dall'8 aprile 2018. La messa in onda si \u00e8 poi conclusa il 24 giugno successivo. Maaya Sakamoto \u00e8 la doppiatrice di Cutie Honey e della sua versione \"standard\", Kisaragi Honey. A doppiare le altre trasformazioni della ragazza: Maaya Uchida (Hurricane Honey), Tomoyo Kurosawa (Flash Honey), Yukari Tamura (Misty Honey), Kana Hanazawa (Idol Honey) e Suzuko Mimori (Fancy Honey). Nella versione italiana Kisaragi Honey e tutte le sue trasformazioni sono doppiate da Katia Sorrentino.\nLa serie, composta da 12 episodi, \u00e8 stata distribuita in home video in Giappone dal 29 agosto 2018.\nYamato Video ha annunciato una versione italiana il 17 settembre 2021, con il doppiaggio italiano diretto da Maurizio Merluzzo. Gli episodi doppiati in italiano vengono pubblicati da Amazon Prime Video sul canale \"Anime Generation\" dal 27 dicembre successivo.\nNudit\u00e0.\nNella serie originale ogni volta che Cutie Honey si trasformava in una delle sue forme, veniva vista nuda per un attimo. Inoltre, nella serie ci sono diversi momenti in cui Honey compare in pose provocanti.\nIl grado di nudit\u00e0 nelle diverse serie \u00e8 variato negli anni. Mentre in \"Cutie Honey Flash\" compaiono in assoluto meno che nelle altre serie (e con poco dettaglio), in \"Shin Cutie Honey\" ci sono contenuti apertamente sessuali, ed \u00e8 probabilmente la pi\u00f9 ecchi. Poich\u00e9 \"Shin Cutie Honey\" \u00e8 l'unica serie ad essere stata pubblicata in lingua inglese, ha conferito al personaggio una reputazione di titolo hentai, pur non essendo la cosa generalizzabile.\nNonostante la presenza di nudit\u00e0, l'intento \u00e8 essenzialmente parodistico o comico. Honey tratta con vecchi depravati, teenager in tempesta ormonale ed anche belle lesbiche in contesti umoristici. A riprova di tanto esiste una trasposizione hentai dal titolo \"Angel Blade\".\nMusiche.\nLa canzone di apertura \u00e8 intitolata semplicemente \"Cutie Honey\" ed \u00e8 composta da Takeo Watanabe. Nella versione originale del 1973 venne cantata da Yoko Maekawa, che cant\u00f2 anche la canzone di chiusura \"Yogiri no Honey\" (\"Notte nebbiosa di Honey\"). La canzone \u00e8 molto famosa in Giappone ed \u00e8 stata interpretata, fra gli altri, da les-5-4-3-2-1, Mayukiss, Salia, Koda Kumi, GO!GO!7188, Two-Mix, Perfume e Ahyoomee (delle Sugar, che cant\u00f2 una cover in coreano). La versione di Mayukiss (il secondo tema d'apertura dell'OAV \"Shin Cutie Honey\") fu cantata in inglese, sebbene il testo non fosse una traduzione diretta del testo giapponese.\nTutte le versioni della sigla d'apertura condividono la giocosa dichiarazione di Honey \"\u00abKawaru wa yo!\u00bb\" (\"Sto per trasformarmi!\") alla fine della canzone.\nLa canzone d'apertura comparve nell'anime del 1974 \"Majokko Meg-chan\" (\"Bia, la sfida della magia\"), in una scena in cui l'eroina, Meg, osserva Misty Honey (l'aspetto \"pop idol\" che Cutie Honey assumeva nella serie originale, non la sua arcirivale in \"Cutie Honey F\") alla TV mentre la canta. Appare inoltre nell'anime \"Princess Princess\", nell'episodio 7, dove i tre protagonisti intrattengono i loro compagni cantando questa canzone durante un concerto.\n\"Re: Cutie Honey\" ed il film dal vivo di \"Cutie Honey\" hanno la stessa sigla, eseguita dalla famosa cantante Koda Kumi.\n\"Cutie Honey Universe\" \u00e8 finora l'unica serie del franchise a non adottare una cover della sigla originale. Infatti, la opening della serie \u00e8 eseguita dalle AOP, ed \u00e8 intitolata \"Ai ga Nakucha Tatakaenai (\u611b\u304c\u306a\u304f\u3061\u3083\u6226\u3048\u306a\u3044)\". La sigla, inoltre, non contiene la classica dichiarazione \"\u00abKawaru wa yo!\u00bb\". La sigla finale \u00e8 invece \"SISTER\", eseguita da luz.\nIspirazione.\nGo Nagai ha basato Cutie Honey su due classiche opere di supereroi, \"Nana-Iro Kamen\" (\"la maschera dai sette colori\", 1959) e \"Rainbowman\" (\"Reinb\u014dman\", \"l'uomo arcobaleno\", (1972), in cui compariva un supereroe con sette differenti forme (7-Color Mask aveva sette travestimenti e Rainbowman aveva sette differenti forme di supereroina). Entrambe le opere erano state create da Yasunori Kawauchi (che cre\u00f2 anche la prima serie televisiva giapponese di supereroi, \"Moon Mask Rider\", divenuta essa stessa un anime nel 1972 e che Nagai parodi\u00f2 con \"Kekko Kamen\").\nInfluenza culturale.\nSebbene la protagonista sia un'androide, il personaggio e la struttura narrativa stessa sono considerate un prototipo per i personaggi delle \"Mah\u014d sh\u014djo\" (eroine) combattenti a seguire ed in particolare di quelle pi\u00f9 ironiche, della generazione anni novanta, indirizzate anche ad un pubblico non solo prettamente femminile. Le Mah\u014d sh\u014djo sono ragazze che si trasformano grazie ad uno speciale potere: essendo un'androide i poteri di Cutie Honey sono tecnologici piuttosto che magici o spirituali (nonostante in \"Cutie Honey F\", l'adattamento anime sh\u014djo del 1997-98, Honey Kisaragi si trasforma con mezzi magici). Nel film dal vivo \"Cutie Honey\" e nel suo adattamento animato \"\", per esempio, i poteri di trasformazione di Honey provengono dal \"Sistema di Induzione Immaginario\", abbreviato in \"I-system\" (la pronuncia inglese della lettera \"I\" \u00e8 simile alla parola giapponese per .\nNonostante gli elementi di nudit\u00e0 e sessualit\u00e0 la trasmissione originale del 1973-74 era comunque indirizzata ad un pubblico di tutte le et\u00e0. Honey \u00e8 seducente e maliziosa, spesso tenta i suoi amici maschi e prende in giro i suoi avversari in battaglia. Quando si trasforma in Cutie Honey, mostra per un breve momento le identit\u00e0 assunte in quel particolare episodio e quindi dichiara, \u00abMa la mia vera identit\u00e0 \u00e8...\u00bb prima di urlare \"\u00abHONEY FLASH!\u00bb\" e trasformarsi."}
{"id": "711464", "revid": "78273", "url": "https://it.wikipedia.org/wiki?curid=711464", "title": "Parsha(ta)tar di Mitanni", "text": ""}
{"id": "711468", "revid": "110157", "url": "https://it.wikipedia.org/wiki?curid=711468", "title": "Museo letterario Vladimir Nabokov", "text": "Il Museo letterario Nabokov \u00e8 stato aperto nel 1997 a San Pietroburgo, nella casa dove Vladimir Vladimirovi\u0107 Nabokov nacque e visse con la famiglia fino alla rivoluzione russa del 1917.\nSono esposte fotografie dell'autore, alcune sue opere letterarie, i suoi disegni di farfalle, la pianta originaria dell'appartamento disposto su 3 piani e altri oggetti appartenuti allo scrittore.\nSono visibili inoltre anche alcuni esemplari di Samizdat ovvero copie clandestine delle opere dell'autore, diffuse in epoca sovietica attraverso la riscrittura a mano, la fotografia o la battitura a macchina."}
{"id": "711469", "revid": "124472782", "url": "https://it.wikipedia.org/wiki?curid=711469", "title": "Il giorno (Parini)", "text": "Il giorno \u00e8 un poemetto didascalico-satirico in endecasillabi sciolti scritto da Giuseppe Parini e che mira a rappresentare, attraverso l'ironia e la satira antifrastica, i costumi dell'aristocrazia milanese decaduta del Settecento.\nIl poemetto era inizialmente diviso in tre parti ed era ancora incompleto all' epoca della composizione dell'Ode \"La Caduta\" sul finire del 1785; il progetto iniziale prevedeva una divisione in tre parti: Mattino, Mezzogiorno e Sera. L'ultima sezione venne poi divisa in due parti rimaste incompiute ma delle quali conosciamo alcuni appunti e ci sono pervenuti frammenti poetici: Vespro e Notte. Il Mattino e il Mezzogiorno furono pubblicati a Milano rispettivamente nel 1763 e nel 1765. Il poema completo usc\u00ec postumo nel 1801, nel primo dei sei volumi dell'edizione completa delle \"Opere di Giuseppe Parini\" a cura di Francesco Reina.\nTrama.\nMattino.\nIl \"Giovin signore\"(questo \u00e8 l'epiteto perifrastico con cui l'autore chiama il protagonista) \u00e8 c\u00f2lto nel momento del risveglio in tarda mattina. Per tutta la notte era stato sommerso dai suoi onerosi impegni mondani, mentre il \"volgo\", rappresentato da un contadino e da un fabbro, si alza all'alba. Una volta alzato, deve scegliere tra il caff\u00e8 (se tende ad ingrassare) e la cioccolata (se ha bisogno di digerire la cena della sera prima): Parini critica il colonialismo accennando ai popoli americani sterminati affinch\u00e9 gli europei godessero dei due prodotti. Il nobiluomo verr\u00e0 poi annoiato da visite importune, ad esempio quella di un artigiano che richiede il compenso per un lavoro, o di un avvocato che reclama la parcella. Seguono le cosiddette visite gradite (per esempio il maestro di francese o quello di violino); dopodich\u00e9 non resta che fare toilette e darsi ad alcune letture, tese a sfoggiare poi la propria \"cultura\" nell'ambiente mondano. In questi versi il precettore invita il Giovin Signore a sfogliare a caso le pagine di \"La pucelle di Orleans\" di Voltaire o leggere gli scritti di galanti di Ninon de Lenclos.Viene vestito poi con abiti nuovi, si procura vari accessori tipici del gentiluomo settecentesco, quali un astuccio, una boccetta profumata, un cuscino, un prezioso confetto, dell'oppio, un cannocchiale, un giornale francese, un taccuino, una \" picciol guaina \" con degli spilli, un coltello, una tabacchiera preziosamente ornata, anelli. Per ricordare tutti questi oggetti il poeta invoca le Muse figlie della Memoria.Per quanto riguarda il cannocchiale, importante invenzione del XVII sec., Parini omette qualsiasi uso scientifico di questo strumento da parte del Giovin Signore: servir\u00e0 soltanto a spiare i nobili sui palchi del teatro o per altre attivit\u00e0 vane. Poi, il protagonista sale in carrozza per recarsi dalla dama di cui \u00e8 cavalier servente.\nMezzogiorno, rinominato successivamente Meriggio.\nIl poeta sta per descrivere la scena di un banchetto aristocratico, quindi evoca l'immagine dei poeti dell'epopea antica (Odissea ed Eneide) che erano soliti accompagnare i pasti con il canto: nell'ordine Parini cita Iopa (\"Eneide\") e Femio (\"Odissea\"). Viene cos\u00ec introdotta la materia del Mezzogiorno, seconda parte del poemetto: il pranzo. \nIl \"giovin signore\", arrivato a casa della dama dove verr\u00e0 servito il pranzo a met\u00e0 pomeriggio (lo si evince da un verso), incontra il marito della suddetta, che appare freddo ed annoiato, e che secondo i dettami della vita nobiliare lascia lei in compagnia del giovin signore. Finalmente \u00e8 ora di pranzo. E il poeta, notando la ricchezza delle prelibatezze, racconta al Giovin Signore la favola mitologica sull'origine della Volutt\u00e0. \nI discorsi attorno al desco si susseguono: un commensale esibisce a tutti con orgoglio la sua particolare tabacchiera francese ed esclama cos\u00ec, fiero di possedere un oggetto cos\u00ec unico, che gli artigiani italiani non sono capaci di eseguire lavori cos\u00ec elaborati e alla moda; segue una polemica di Parini contro il primato del commercio sull'agricoltura. Poi, \u00e8 il turno di un commensale vegetariano ( il vegetarianesimo era una moda discretamente diffusa tra gli aristocratici di allora ) che parla in difesa degli animali e si infervora contro i primi che li hanno macellati. La sua invettiva fa ricordare alla dama il giorno funesto in cui la sua cagnolina, la \"vergine cuccia\" (vv. 517-556), morse il piede ad un anziano servo: questo, preso alla sprovvista, la scroll\u00f2 con un calcio e la cagnolina gua\u00ec, come per chiedere aiuto. Tutti nel palazzo accorsero, la padrona svenne e, dopo aver ripreso i sensi, pun\u00ec il servo con il licenziamento: egli, nonostante i venti anni di diligente servizio (in questo passo, l'ironia sorridente di Parini si trasforma in vero sarcasmo) non riusc\u00ec mai pi\u00f9 a trovare un impiego, essendosi sparsa la notizia del suo \"delitto\". Seguono lo sfoggio della cultura da parte dei commensali, il caff\u00e8 e la descrizione del rumoroso giuoco del tric trac: in origine, quando i mariti erano ancora gelosi delle loro donne, queste ultime insieme agli amanti cercavano di non far ascoltare le loro conversazioni ai gelosi mariti (Parini spesso evoca l'immagine della violenza dei mariti: celebre l'invettiva \" Ahi pazza Italia \") grazie al rumore dei meccanismi del giuoco del tric trac (oggi Backgammon). Questo espediente era stato trasmesso agli avi del Giovin Signore, ricorda il poeta con una sorta di favola mitologica, dal Dio Mercurio, che viene ricordato per il rapimento di Io. Tuttavia, all'epoca del cicisbeismo, il tric trac veniva reso meno rumoroso da panni posti tra i meccanismi del gioco: Parini spiega che ci\u00f2 era determinato dall'assenza ormai, viste le mode recenti, del bisogno degli amanti di celare conversazioni a mariti gelosi. Cos\u00ec si conclude il Mezzogiorno. \nVespro.\nSi apre con una descrizione del tramonto. Per gli animali e il \"volgo\" la giornata finisce, invece il Giovin Signore e la dama fanno visita agli amici e vanno in giro in carrozza, ma solo dopo che la donna ha congedato pateticamente la sua cagnetta e il Giovin Signore si \u00e8 rassettato davanti allo specchio. L'autore ci presenta diversi aristocratici frivoli e vanitosi, che fanno sfoggio di carrozze pompose e si illudono di essere glorificati da tutti i presenti. Poi si recano da un amico ammalato, solo per lasciargli il biglietto da visita, e da una nobildonna che ha appena avuto una crisi di nervi, mentre discutono su una marea di pettegolezzi. A questo punto il Giovin Signore annuncia la nascita di un bambino, il figlio primogenito di una famiglia nobiliare.\nNotte.\nI due amanti prendono parte ad un ricevimento notturno organizzato nel palazzo di un'anziana matrona, ed il narratore inizia la descrizione dei diversi personaggi della sala, in particolare degli \"imbecilli\", caratterizzati da sciocche manie e da un vuoto interiore che cercano di colmare con le loro fisime. Poi si passa alla disposizione dei posti ai tavoli da gioco (che possono risvegliare vecchi amori o creare intrighi) e infine ai giochi veri e propri e alla degustazione dei gelati. Cos\u00ec si conclude la dura giornata del nobile italiano del Settecento, che torner\u00e0 a casa a notte fonda per poi risvegliarsi il mattino dopo, sempre ad ora tarda.\nStile e significato dell'opera.\nL'impronta ironica del poema mira innanzitutto ad una critica nei confronti della nobilt\u00e0 settecentesca italiana, ambiente che lo stesso Parini aveva frequentato come precettore di famiglie aristocratiche, e che quindi conosceva molto bene. Libertinismo, licenziosit\u00e0, corruzione ed oziosit\u00e0 sono solo alcuni dei vizi che l'autore denuncia nella sua opera, incarnati perfettamente da questa classe sociale che, a giudizio del poeta, aveva perso quel vigore necessario a farsi guida del popolo, come invece era stata in passato. Parini infatti non si pone come nemico della casta nobiliare (come al contrario molti pensatori del suo tempo erano), ma si fa portavoce di una teoria secondo la quale l'aristocrazia vada rieducata al suo originario compito di utilit\u00e0 sociale, compito che giustifica appieno tutti i diritti ed i privilegi di cui gode, e la ricchezza vada investita nel bene di tutti cittadini e non nei divertimenti e nello sfarzo. Da qui si pu\u00f2 comprendere come la sua polemica antinobiliare fosse in linea con il programma riformatore di Maria Teresa d'Austria, che puntava ad un reinserimento dell'aristocrazia entro i ranghi produttivi della societ\u00e0.\nA spiegare la critica pariniana, \u00e8 emblematica la definizione del \"giovin signore\" data nel proemio del \"Vespro\", colui \"che da tutti servito a nullo serve\"; giocando sull'ambivalenza del verbo servire: questo pu\u00f2 significare \"essere servo di\" ma anche \"essere utile a\". Partendo da questo punto, si pu\u00f2 cogliere come il poeta abbia intenzionalmente costruito l'intera opera sul gioco dell'ambiguit\u00e0: a una lettura superficiale (e quindi del \"giovin signore\" stesso) il componimento pu\u00f2 apparire un'esaltazione ed un'adesione agli atteggiamenti della classe nobiliare, ma un approfondimento fa invece emergere tutta la forza dell'ironia volta ad una vera e propria critica, nonch\u00e9 denuncia sociale. L'antifrasi \u00e8 evidente anche nel ruolo di \"precettor d'amabil rito\" che l'autore intende assumere, incaricandosi d'insegnare, attraverso \"Il Giorno\", come riempire con momenti ed esperienze piacevoli la noia della giornata d'un giovin signore. Ad accentuare il senso di monotonia oppressiva \u00e8 la collocazione della narrazione sempre in ambienti chiusi o ristretti, come chiusa \u00e8 la mentalit\u00e0 dei personaggi che li popolano. Ci\u00f2 fa s\u00ec che quest'opera rientri nel genere della poesia didascalica, molto diffusa nell'epoca classica e nell'Illuminismo. Le varie favole inserite all'interno dell'opera hanno anch'esse uno scopo didascalico, ma non solo: infatti, oltre a spiegare l'origine di vari costumi sociali (come per esempio la \"favola di Amore e Imene\" che spiega l'origine del cicisbeismo), hanno la funzione di rendere meno monotona la narrazione.\nAltra favola mitologica \u00e8 la \"favola della cipria\" (\"Mattino\", vv. 749-795). Qui si narra che i vecchi un giorno osarono contendere ai giovani il diritto di precedenza al trono di Amore. Questi, non volendo diseguaglianze nel suo regno, impose l'uso del belletto in volto e della cipria sui capelli, che resero tutti simili; solo il tatto pot\u00e9 cogliere le differenze dell'et\u00e0. \nLa \"favola del Piacere\" (\"Mezzogiorno\", vv. 250-328) narra che il Piacere fu mandato dagli dei tra gli uomini per rendere pi\u00f9 varia la vita e serve a spiegare in modo scherzoso le differenze tra nobili e plebei: i primi avendo subito avvertito la presenza della nuova divinit\u00e0, impararono a riconoscere il \"buono\", il \"meglio\", a sentire il fascino della bellezza femminile, a preferire i vini raffinati all'acqua di fonte, mentre i secondi ne rimasero insensibili e continuarono a vivere spinti dal bisogno, legati alla fatica, all'abbrutimento, alla povert\u00e0. \nLo stile \u00e8 senza dubbio di alto livello, tipico del poema epico antico e della lirica classica: i frequenti richiami classici ed il tono solenne non sono da intendere solo nella loro funzione di supporto all'ironia ed alla finalit\u00e0 critica del componimento, ma anche come un gusto poetico estremamente colto, ricco e raffinato. La scelta stilistica del poeta di un linguaggio proprio dell'epica, di una grande attenzione ai particolari e di una minuziosit\u00e0 descrittiva, accompagna quindi quell'intento di ambiguit\u00e0 nei confronti della materia trattata: assumendo i personaggi dell'opera come veri e propri eroi del poema, mettendo su un piedistallo i loro vizi ed i loro modi di vivere, Parini riesce acutamente a sminuirli, provocando nel lettore s\u00ec un sorriso, ma un sorriso che sa di amaro. Si pu\u00f2 tuttavia riscontrare nel poeta, oltre alla critica verso la nobilt\u00e0 e la sua inutilit\u00e0 pratica, anche un senso di inconfessabile lussuria descrittiva nei confronti dello stile di vita e degli oggetti che fanno parte della sfera quotidiana del giovin signore.\nLa lentezza e la monotonia della vita ripetitiva di quest'ultimo \u00e8 data infatti anche dal lungo soffermarsi della narrazione su tolette, specchi, monili e quant'altro di invidiabile Parini notava nella vita signorile. Grazie all'influenza della corrente sensista, quella pariniana non \u00e8 semplice descrizione, ma pura evocazione e percezione della materia che stimola i sensi del poeta. Tale celata ammirazione si traduce in una polemica pi\u00f9 pacata nella seconda parte dell'opera rispetto alle prime due sezioni. Se nel Mattino e nel Mezzogiorno gli attacchi sarcastici erano violenti e senza accenno di condono di qualsivoglia pecca, il Vespro e la Notte risentono dell'equilibrio stilistico e compositivo, nonch\u00e9 di tono, che si andava affermando alla fine del XVIII secolo grazie alla nascente sensibilit\u00e0 neoclassica.\nSe consideriamo la prima parte de \"Il Mattino\" (vv. 33- 157) notiamo evidenziati il valore morale della laboriosit\u00e0, la condanna del parassitismo e del lusso ozioso dei nobili, ma anche troviamo testimonianza dell'Illuminismo conservatore di Parini, influenzato dall'egualitarismo di Rousseau e dalla teoria economica dei fisiocratici, fondata sul lavoro agricolo pi\u00f9 che sui commerci. Il poeta condanna con sarcasmo l'economia imprenditoriale che, per offrire nuovi generi di lusso (bevande esotiche e cibi deliziosi per i nobili), diviene occasione di ingiustizie sociali (le \"mille navi\" del colonialismo, v. 142) e di violenze al prezzo della libert\u00e0 e della vita dei popoli (le atrocit\u00e0 commesse dai conquistadores Pizarro e Cort\u00e9s, vv. 150-155).\nIn particolare poi il critico Attilio Momigliano evidenzia che il capolavoro delle canzonature pariniane, per la grandiosit\u00e0 e complessit\u00e0 di linee e sfumature, \u00e8 il concilio dei \u00d1um\u00ed nella sala della vecchia nobildonna. Si tratta di una scena che, per centinaia di versi, presenta una grande ricchezza di motivi caricaturali, descrittivi e sentimentali e si chiude con la scena del giuoco dei tarocchi e delle carte.\nL'opera \u00e8 dunque un \"poema didascalico-satirico\", una satira di costume contro la nobilt\u00e0, ed esprime gli ideali della borghesia lombarda seguace dei princ\u00ecpi dell'Illuminismo."}
{"id": "711474", "revid": "2167671", "url": "https://it.wikipedia.org/wiki?curid=711474", "title": "Baldo degli Ubaldi", "text": "Biografia.\nFiglio del medico Francesco e di Monalduccia Angeli, diede inizio alla tradizione di giuristi della famiglia degli Ubaldi (poi noti come Baldeschi) assieme ai fratelli Pietro e Angelo degli Ubaldi. Baldo studi\u00f2 a Perugia fino al 1346-1347 e, probabilmente, diritto canonico a Siena. Fu discepolo e continuatore di Bartolo da Sassoferrato ed ebbe tra i suoi maestri anche il canonista senese Federico Petrucci. Nel 1359 divent\u00f2 frate minore.\nInsegn\u00f2 entrambi i diritti in varie universit\u00e0. Fu maestro a Perugia di Paolo di Castro e del cardinale Francesco Zabarella, e poi di Pierre Roger de Beaufort, che nel 1370 venne eletto papa col nome di Gregorio XI.\nFu docente all'Universit\u00e0 di Padova dal 1376 al 1379.\nDopo lo Scisma d'Occidente (1378), papa Urbano VI lo volle presso di s\u00e9 come consigliere giuridico perch\u00e9 lo sostenesse contro l'antipapa Clemente VII.\nFu autore di numerosi \"Commentari\" alle diverse parti del \"Corpus Iuris Civilis\" di Giustiniano, ai primi tre libri delle \"Decretales\" e ai \"Libri feudorum\". Nel diritto pubblico, segu\u00ec la via tracciata da Bartolo ed estese il principio \"rex in regno suo est imperator\" ai comuni, riguardo ai quali sostenne anche che essi, pur essendo soggetti all'autorit\u00e0 imperiale, avevano il diritto di eleggersi liberamente i governanti, bastando a ci\u00f2 il tacito consenso dell'imperatore (teoria poi ripresa e sviluppata da Coluccio Salutati).\nTra le sue opere principali si ricordano i trattati \"de syndicatu officialium\", \"de duobus fratribus\", \"de significatione verborum\", \"de pace Constantiae\", \"de feudis\" e la \"Summula respiciens facta mercatorum\", contenente una serie di osservazioni e princ\u00ecpi (\"Consilia\"), da lui formulati quando era consultore dell'arte della mercanzia di Perugia, che hanno gettato le basi per la formazione del diritto commerciale. A Baldo si deve inoltre il primo studio sulla cambiale. \nNell'ultima parte della sua vita si dedic\u00f2 soprattutto al diritto canonico.\nBaldo mor\u00ec nel 1400 a Pavia, dove era stato chiamato dieci anni prima a insegnare, e fu sepolto nella chiesa di San Francesco; ma, nel 1787, la sua grande lastra tombale in marmo di Candoglia fu posizionata nel cortile dei Giuristi dell'Universit\u00e0."}
{"id": "711491", "revid": "1005847", "url": "https://it.wikipedia.org/wiki?curid=711491", "title": "Enaip", "text": "LEnaip (Ente Nazionale ACLI Istruzione Professionale) \u00e8 un ente di formazione italiano fondato nel 1951 per iniziativa dell'associazione ACLI.\n\u00c8 riconosciuto come ente morale e accreditato presso il Ministero del Lavoro. L'ENAIP opera per fornire formazione professionale ed assistenza tecnica a fronte di finanziamenti pubblici e su commessa di imprese o associazioni private.\n\u00c8 presente in molte regioni italiane con corsi di formazione per diversi indirizzi, tra cui, meccanica, informatica, turismo, alimentazione, professioni socio-sanitarie ecc.\nPu\u00f2 contare su 210 sedi sul territorio nazionale, delle quali 20 solo in Veneto, e 22 all'estero, dislocate in Argentina, Belgio, Francia, Germania, Gran Bretagna e Svizzera."}
{"id": "711495", "revid": "88740", "url": "https://it.wikipedia.org/wiki?curid=711495", "title": "Boom", "text": ""}
{"id": "711499", "revid": "767487", "url": "https://it.wikipedia.org/wiki?curid=711499", "title": "Lauren Harris", "text": "Attualmente Lauren canta in una band heavy metal che porta il suo nome.\nBiografia.\nPrima di firmare un contratto con la Mostro di Tom McWilliams e Steve Altman nel 2005, Harris aveva suonato per anni in vari bar e pub londinesi e aveva partecipato ad alcune registrazioni di materiale scritto dal produttore Russ Ballard. Dopo aver firmato il contratto, si trasfer\u00ec a Miami e inizi\u00f2 a lavorare al suo materiale da solista: il padre Steve decide di proporla come apri concerto per il tour europeo degli Iron Maiden. Nel 2006 fond\u00f2 il suo omonimo gruppo, con il quale suon\u00f2 al Download Festival, sia nella data di Donington che a quella di Dublino, e nella data tedesca del Rock im Park e al Rock am Ring. Apr\u00ec anche diversi concerti degli Iron Maiden nel 2007-2008. Apr\u00ec anche i concerti di Within Temptation e The Answer nello stesso periodo.\nIl 10 giugno 2008 usc\u00ec il suo album d'esordio, \"Calm Before the Storm\", disco che presenta influenze hard rock e metal classico, che la stessa Harris descrisse come \"una sorta di classic rock con delle influenze e radici pop, un rock con delle melodie grazie anche alle ballad\"."}
{"id": "711500", "revid": "75775", "url": "https://it.wikipedia.org/wiki?curid=711500", "title": "Richard Taylor (matematico)", "text": ""}
{"id": "711502", "revid": "436907", "url": "https://it.wikipedia.org/wiki?curid=711502", "title": "Let Me Live", "text": "Let Me Live \u00e8 un singolo del gruppo musicale britannico Queen, pubblicato il 17 giugno 1996 come quarto estratto dal quindicesimo album in studio \"Made in Heaven\".\nDescrizione.\nIl brano venne originariamente inciso nel 1983 in una versione differente intitolata \"Piece of My Heart\", in cui Freddie Mercury cant\u00f2 la canzone in duetto con Rod Stewart (questa demo ad oggi \u00e8 ancora inedita), durante le sessioni di registrazione per l'album \"The Works\", ma alla fine la traccia non venne inserita nella tracklist finale del disco in quanto non fu ritenuta abbastanza convincente quanto le altre 9 che comparirono nell'album.\nIn realt\u00e0 l'inizio gospel della versione originaria in parte assomigliava per l'appunto a \"Piece of My Heart\" di Janis Joplin e all'ultimo momento, per problemi di copyright, questa parte venne rimossa e il titolo fu variato.\nFu solo in seguito, tra il 1993 e il 1995, che Brian, Roger e John rielaborarono la canzone e cos\u00ec il brano vide la luce nel tardo 1995 e venne inserito in \"Made in Heaven\". In questa nuova versione, le parti vocali inizialmente ricoperte da Rod Stewart vennero sostituite con quelle incise nuovamente da Brian e Roger.\nCaratteristiche.\n\u00c8 la prima canzone dove 3 componenti diversi della band cantano da solisti un pezzo del brano: la prima strofa e i ritornelli sono cantati da Freddie Mercury, la seconda strofa da Roger Taylor e la terza da Brian May."}
{"id": "711504", "revid": "842", "url": "https://it.wikipedia.org/wiki?curid=711504", "title": "Physical Review C", "text": ""}
{"id": "711507", "revid": "1543377", "url": "https://it.wikipedia.org/wiki?curid=711507", "title": "Antonio Rosmini (criminale)", "text": "Biografia.\n\u00c8 esponente dell'omonima e potente cosca della 'Ndrangheta che dal 1996 a Reggio Calabria controllava e gestiva le attivit\u00e0 economiche e gli appalti nella zona sud della citt\u00e0.\n\u00c8 stato arrestato il 20 dicembre 2004 dopo una latitanza di oltre dieci anni, in seguito ad una condanna per l'uccisione nel 1989 di un boss di una banda rivale.\nL'evento ha avuto una grande risonanza sui media mondiali.\nPochi mesi dopo, nell'ottobre 2005, \u00e8 stato arrestato anche Giovanni Rosmini, altro esponente della stessa cosca."}
{"id": "711508", "revid": "5716597", "url": "https://it.wikipedia.org/wiki?curid=711508", "title": "Chansonnier", "text": ""}
{"id": "711510", "revid": "80598", "url": "https://it.wikipedia.org/wiki?curid=711510", "title": "Minton's Playhouse", "text": "Il Minton's Playhouse era un locale fondato dal tenorsassofonista Henry Minton nel 1938 sulla 118\u00aa Strada Ovest, al primo piano del Cecil Hotel a New York. Nel 1940, il direttore del club divenne l'ex capoorchestra Teddy Hill.\nLa fama del locale \u00e8 dovuta alle jam session che vi si tenevano a tarda ora all'inizio degli anni quaranta, jam a cui partecipavano musicisti come Dizzy Gillespie, Charlie Parker, Thelonious Monk, e Max Roach. Fu nel corso di questi eventi musicali, e ad analoghi eventi che si tenevano all'altro club \"bop\" di Harlem, il \"Monroe's\", che nacque la forma di jazz che fu presto conosciuta come bebop (e che allora era chiamata \"modern jazz\"). Jerry Newman, che allora era uno studente alla Columbia registr\u00f2 alcune di queste serate, e le registrazioni furono poi pubblicate dalla Onyx Records attorno al 1970 e in seguito su CD dalla Highnote Records.\nIl Minton chiuse all'inizio degli anni settanta, dopo un incendio che devast\u00f2 l'albergo. Riapr\u00ec i battenti il 19 maggio 2006 dopo pi\u00f9 di trent'anni, con il nome \"Uptown Jazz Lounge at Minton's Playhouse\"."}
{"id": "711513", "revid": "1700", "url": "https://it.wikipedia.org/wiki?curid=711513", "title": "Minton's", "text": ""}
{"id": "711514", "revid": "192549", "url": "https://it.wikipedia.org/wiki?curid=711514", "title": "Occupazione francese di Roma", "text": ""}
{"id": "711519", "revid": "729019", "url": "https://it.wikipedia.org/wiki?curid=711519", "title": "Strada statale 75 Centrale Umbra", "text": "La strada statale 75 Centrale Umbra (SS 75) \u00e8 una strada statale italiana il cui percorso si snoda completamente in provincia di Perugia, precisamente nella Valle Umbra ove funge sia da raccordo tra la \"SGC Orte-Ravenna\" (strada statale 3 bis Tiberina / E45) e la SS 3, sia come una sorta di tangenziale dei vari centri urbani che si trovano lungo la valle (Bastia Umbra, Assisi, Santa Maria degli Angeli (Assisi), Spello). Ha origine staccandosi mediante uno svincolo dalla strada statale 3 bis Tiberina a Collestrada, in comune di Perugia, e prosegue per circa 25\u00a0km sino al nodo di Foligno ove si innesta nella strada statale 3 Via Flaminia.\nSi presenta come una superstrada, a due carreggiate e due corsie per senso di marcia con spartitraffico centrale; \u00e8 priva di incroci a raso per tutta la sua estensione; \u00e8 classificata come strada extraurbana principale e pertanto la velocit\u00e0 massima \u00e8 di 110 chilometri orari.\n\u00c8 una delle poche strade italiane con le uscite numerate.\nStoria.\nLa strada statale 75 \"Centrale Umbra\" venne istituita nel 1928 con il seguente percorso: \"Innesto con la n. 71 - Terontola - Perugia - Foligno\".\nNel 1938 il suo percorso venne ridotto alla tratta dall'innesto con la nuova SS 3 bis presso Ponte San Giovanni a Foligno; la tratta da Palazzone a Ponte San Giovanni pass\u00f2 a far parte della stessa SS 3 bis, mentre il tratto dall'innesto con la SS 71 a Palazzone and\u00f2 a costituire la nuova SS 75 bis \"del Trasimeno\"."}
{"id": "711521", "revid": "103760529", "url": "https://it.wikipedia.org/wiki?curid=711521", "title": "Engim", "text": "L'Engim (Ente Nazionale Giuseppini del Murialdo) \u00e8 un ente di formazione italiano fondato per iniziativa della congregazione religiosa dei Giuseppini del Murialdo.\nFonte carismatica.\nSi ispira a san Leonardo Murialdo, fondatore dei Giuseppini del Murialdo, che nel XIX secolo si preoccupava che i ragazzi che accoglieva al Collegio Artigianelli di Torino potessero apprendere bene un mestiere e collocarsi opportunamente a bottega o nelle officine del periodo della nascente industrializzazione.\nFa propria la sua attenzione verso le fasce pi\u00f9 deboli e svantaggiate dei giovani di oggi.\nHa scelto come suo motto: \"\u00c8 tempo di costruire\" e come logo un mosaico appena abbozzato per indicare la scelta di voler costruire, ovvero formare, i giovani che frequentano i suoi centri di formazione.\nAttivit\u00e0.\nSvolge attivit\u00e0 di formazione iniziale per aiutare i ragazzi ad inserirsi nel mondo del lavoro attraverso corsi di qualifica professionale, corsi di specializzazione, corsi post-diploma e corsi di istruzione e formazione tecnica superiore.\nSvolge inoltre attivit\u00e0 di formazione continua rivolta ad adulti che vogliono rinnovare la loro formazione professionale perch\u00e9 estromessi dal mondo del lavoro (disoccupati) oppure perch\u00e9 vogliono progredire nel loro inserimento lavorativo.\nDiffusione sul territorio nazionale.\n\u00c8 presente in una quindicina di centri di formazione professionale privati distribuiti nelle seguenti regioni italiane: Piemonte, Lombardia, Veneto, Emilia-Romagna, Lazio, Puglia, Sicilia.\nCooperazione internazionale.\nL'Engim si \u00e8 dotata di una struttura parallela come Ong (organizzazione non governativa) che svolge attivit\u00e0 di solidariet\u00e0 internazionale per i paesi emergenti. Attualmente opera in Sierra Leone, Guinea-Bissau, Albania, Romania, Ecuador, Bolivia, Brasile, Argentina, Mali, Messico, India, Colombia, Ghana, Mozambico e Libano."}
{"id": "711522", "revid": "436907", "url": "https://it.wikipedia.org/wiki?curid=711522", "title": "You Don't Fool Me", "text": "You Don't Fool Me \u00e8 una canzone dei Queen, tratta dall'album \"Made in Heaven\" del 1995. Il singolo \u00e8 stato pubblicato nel 1996, insieme ad alcuni remix, arrivando in testa alle classifiche in Italia.\nDescrizione.\nLa canzone \u00e8 stata incisa nei primi mesi del 1991 (gennaio-giugno) in alcune sessioni di registrazione successive a quelle dell'album Innuendo, quindi pochi mesi prima della morte di Freddie Mercury. Il frontman della band insistette infatti con gli altri tre membri della band per tornare in studio, nonostante le sue condizioni fossero ormai molto debilitate, per incidere quanta pi\u00f9 musica potesse finch\u00e9 fosse stato in grado di farlo.\nBrian May ha spiegato sul suo sito web che il produttore della band, David Richards, ha creato la struttura della canzone quasi da solo, da pezzi di testi registrati appena prima della morte di Mercury. Dopo che Richards ebbe modificato e mixato il brano (incluse alcune armonie registrate per \"A Winter's Tale\"), lo ha presentato ai restanti membri della band. Brian May, Roger Taylor e John Deacon hanno poi aggiunto i loro strumenti e la voce di supporto e rimasero sorpresi di finire con una canzone che fino a poco prima non esisteva.\nLo stile della canzone ricorda l'album del 1982, Hot Space, come evidenziato da un commento nel loro album Greatest Hits III."}
{"id": "711523", "revid": "28592", "url": "https://it.wikipedia.org/wiki?curid=711523", "title": "Castel d'Arno", "text": ""}
{"id": "711525", "revid": "1645873", "url": "https://it.wikipedia.org/wiki?curid=711525", "title": "Taunggyi", "text": "Taunggyi (in birmano \u1010\u1031\u102c\u1004\u1039\u200c\u1000\u1039\u101b\u102e\u1038\u1019\u1039\u101b\u102f\u102d\u1037) \u00e8 il capoluogo dello stato Shan, speciale divisione amministrativa della Birmania. Ha una popolazione di 200.000 abitanti (circa), e si trova a 1400 metri sopra il livello del mare. Il nome Taunggyi significa \"grande montagna\" nella lingua birmana, infatti si trova ad est di una vetta assai alta, il Taung-chun. Nonostante sia dentro il loro stato, Taunggyi non \u00e8 popolata prevalentemente da Shan, bens\u00ec da Bamar, Intha e Pa-Os. Recentemente c'\u00e8 stato un forte flusso di immigranti cinesi."}
{"id": "711526", "revid": "88740", "url": "https://it.wikipedia.org/wiki?curid=711526", "title": "Ippolito Costa", "text": "Figlio di Lorenzo e padre di Lorenzo Costa il Giovane. Lavor\u00f2 soprattutto a Mantova dove dal 1529 al 1540 fu stipendiato dalla corte dei Gonzaga, come risulta da documenti d'archivio. Fu vicino allo stile di Giulio Romano."}
{"id": "711527", "revid": "287204", "url": "https://it.wikipedia.org/wiki?curid=711527", "title": "Ago da sutura", "text": "Lago da sutura \u00e8 uno strumento che serve alla sutura chirurgica dei tessuti biologici mediante l'utilizzo di un filo di sutura.\nFino alla met\u00e0 del XX secolo erano utilizzati aghi di acciaio muniti di una cruna chiusa o semiaperta, nella quale veniva inserito un capo del filo, fornito in grossi rocchetti o in matasse. A partire dagli anni 1970 furono prodotti aghi di nuova concezione, detti \"atraumatici\", perch\u00e9 privi della cruna sostituita da un incavo nel quale alloggia un capo del filo.\nUtilizzo.\nLo strumentista presente al tavolo operatorio, assecondando la volont\u00e0 del chirurgo, sceglieva tra i numerosi aghi e fili a disposizione quelli richiesti quindi afferrava l'ago con una pinza speciale, il porta-aghi e lo caricava facendo passare o scattare uno dei capi del filo nella sua cruna. Questo metodo presentava alcuni inconvenienti:\nGli aghi atraumatici presentano migliorie rispetto ai precedenti in quanto:\nForme e calibro.\nGli aghi utilizzati in chirurgia possono avere forme diverse: retta, curva, semicurva.\nQuelli curvi, a loro volta, possono avere gradi di curvatura diversi:\nLa loro sezione pu\u00f2 essere cilindrica o triangolare e la loro punta pu\u00f2 avere forma:"}
{"id": "711528", "revid": "392652", "url": "https://it.wikipedia.org/wiki?curid=711528", "title": "Teatro anatomico", "text": "Il teatro anatomico \u00e8 il luogo adibito alle dimostrazioni anatomiche pubbliche effettuate tramite dissezione di cadaveri. In passato era costituito da un tavolo centrale, sul quale avveniva la dissezione, circondato da gradini disposti in modo circolare, ellittico o ottagonale e provvisti di parapetto dai quali gli studenti potevano osservare il procedere della dimostrazione del docente.\nStoria.\nLa storia del teatro anatomico, come luogo dedicato alle dissezioni dei cadaveri effettuate davanti a un pubblico specialistico e non, inizia nell'Era moderna e prosegue fino all'inizio dell'epoca contemporanea. \nApparsi in Europa del sud nel XVI secolo, circa duecento anni dopo la rinascita della pratica dell'autopsia umana a fini scientifici (pratica scomparsa dall'antichit\u00e0 greca), i teatri anatomici rimasero delle strutture smontabili fino a quando furono erette le prime installazioni permanenti nel XVI secolo. Nella maggior parte dei casi essi erano concepiti sotto forma di anfiteatri in legno al centro dei quali il cadavere da studiare era posto su un tavolo da dissezione; l'anatomista conduceva la lezione stando in prossimit\u00e0, eventualmente seduto ad una cattedra. Di conseguenza, pi\u00f9 che parlare di teatro anatomico o di \"theatrum anatomicum\", si impiegava spesso il termine di anfiteatro di anatomia o anatomico per designare l'imponente insieme, che servendosi di gradini concentrici, manifestava con la sua architettura il trionfo dello sguardo come nuovo mezzo privilegiato per accedere alla conoscenza dell'anatomia, in aggiunta allo studio dei trattati specialistici.\nQuesta disposizione consentiva ai teatri anatomici di attirare, oltre ai medici e agli studenti in Medicina, ai quali queste strutture d'insegnamento universitario erano principalmente destinati, anche un pubblico non professionale: essi accoglievano numerosi curiosi di vari livelli sociali disposti ad ottenere un posto a pagamento. Le dissezioni pubbliche, rituali consacrati a celebrare l'abilit\u00e0 del Creatore, divennero dei veri divertimenti mondani, delle feste inserite nel calendario dei festeggiamenti della citt\u00e0. Dopo aver visto culminare la loro attrattiva nei secoli XVII e XVIII, essi persero rapidamente d'interesse all'inizio del XIX secolo a causa di vari fattori. Ci\u00f2 port\u00f2 alla scomparsa o alla riconversione delle strutture dedicate e alla chiusura di un capitolo in seguito poco conosciuto dell'architettura, della medicina e della scena.\nLa comparsa dei primi teatri anatomici.\nLa prima descrizione conosciuta di un teatro anatomico \u00e8 dovuta all'italiano Alessandro Benedetti nel primo capitolo del suo trattato \"Historia corporis humani sive Anatomice\", pubblicato nel 1502. Studente di Medicina a Padova, egli esercit\u00f2 poi a Venezia, dove cominci\u00f2 la redazione del suo trattato nel 1483 e dove probabilmente fece erigere un'installazione smontabile in legno: \u00e8 quindi in Italia che apparvero i primi teatri anatomici, delle specie di chioschi che venivano disassemblati dopo l'utilizzo.\nIl primo teatro anatomico stabile fu realizzato a Padova per le lezioni di medicina svolte presso la locale Universit\u00e0. Il teatro fu costruito nel 1594 per volere dell'anatomista Girolamo Fabrici d'Acquapendente e ospit\u00f2 le dissezioni anatomiche fino al 1872.\nTale primo esempio fu seguito pochi anni dopo, nel 1597, dalla realizzazione di una struttura analoga presso l'Universit\u00e0 di Leida. Successivamente, teatri anatomici furono realizzati presso Universit\u00e0 e ospedali di tutta Europa. Tra i pi\u00f9 antichi si possono ricordare quello dell'Universit\u00e0 di Bologna, realizzato nel 1637 all'interno del Palazzo dell'Archiginnasio, e nel XVIII secolo quelli di Ferrara, di Modena, della scuola veterinaria di Berlino."}
{"id": "711529", "revid": "160832", "url": "https://it.wikipedia.org/wiki?curid=711529", "title": "Bosana", "text": "La Bosana \u00e8 la cultivar di olivo pi\u00f9 diffusa in Sardegna. L'etimologia del nome \u00e8 incerta, ma potrebbe fare riferimento ad una presunta origine nel territorio di Bosa, cittadina della costa ovest dell'isola a sud di Alghero. Origine incerta, in base a diverse ricerche si pu\u00f2 escludere che la cultivar sia di origine spagnola.\nDiffusione.\n\u00c8 particolarmente diffusa in tutte le aree a vocazione olivicola del centro-nord della Sardegna (Alghero, Nurra, Marghine, Planargia, Sassari) e in misura minore in quelle della Sardegna centro-meridionale.\nSinonimi.\nL'opinione pi\u00f9 accreditata \u00e8 che con la Bosana s'identifichino altre variet\u00e0 a diffusione locale. Sinonimi citati nella letteratura: \nPalma, Aligaresa, Algherese, Tonda di Sassari, Sassarese, Olia de Ozzu, Olieddu, Sivigliana piccola, Bosinca. Si tratta per lo pi\u00f9 di nomi che identificano altre variet\u00e0 di diffusione circoscritta che sarebbero ecotipi locali della stessa Bosana.\nCaratteri varietali.\n\u00c8 una cultivar di media vigoria, a portamento espanso, con foglie ellittico-lanceolate, piane, ad apice aperto, di medio sviluppo. \nLe olive sono di pezzatura media (2,5-3 g), forma leggermente ovoidale, abbastanza simmetrica, con il diametro maggiore verso l'apice. L'apice della drupa arrotondato e privo di umbone. La superficie \u00e8 cosparsa di numerose lenticelle di piccole dimensioni.\nL'invaiatura procede iniziando dall'apice ed \u00e8 abbastanza scalare. A maturit\u00e0 la colorazione \u00e8 nera. \u00c8 una cultivar medio-tardiva, nel Medio Campidano matura fra novembre e dicembre.\nTrasformazione.\nTradizionalmente considerata cultivar a duplice attitudine, in realt\u00e0 \u00e8 prevalentemente usata per l'estrazione dell'olio, in grado di dare buone rese. La qualit\u00e0 dell'olio \u00e8 elevata se le olive sono raccolte precocemente, all'inizio dell'invaiatura.\nLe drupe di maggiore pezzatura sono spesso destinate alla trasformazione come olive da mensa, sia verdi sia nere. \u00c8 considerata un pregio la propriet\u00e0 di non scolorire durante la lavorazione.\nDa alcuni anni, grazie all'intervento di Luigi Veronelli, si produce l'\"olio denocciolato di bosana\": le olive sono schiacciate dopo che sono state private del nocciolo, ottenendo un prodotto eccezionale per eleganza e finezza.\nAspetti agronomici.\n\u00c8 ritenuta una cultivar molto produttiva, adatta per l'impianto di oliveti intensivi anche con sesti abbastanza stretti e forme d'allevamento contenute (es. monocono). Ha una tendenza all'alternanza che si pu\u00f2 limitare negli oliveti intensivi con le adeguate cure colturali (concimazione, irrigazione, potatura).\nLa cultivar ha una media autofertilit\u00e0, pertanto si avvantaggia della presenza di impollinatori. Fra le cultivar impollinatrici si prestano la Nera di Gonnos (o Tonda di Cagliari), la Pizz'e carroga, la Nera di Oliena (o Nera di Villacidro o Paschixedda), la Cariasina.\nNon presenta particolare sensibilit\u00e0 alle principali avversit\u00e0, fatta eccezione per l'occhio di pavone, soprattutto nei comprensori pi\u00f9 umidi della Sardegna centrosettentrionale. Alte anche la resistenza al caldo e alla tignola."}
{"id": "711530", "revid": "120605247", "url": "https://it.wikipedia.org/wiki?curid=711530", "title": "Protozoa", "text": "I protozoi sono un raggruppamento non ortodosso di esseri viventi facenti parte del regno dei protisti, organismi unicellulari (ma si trovano anche pluricellulari), eucarioti ed eterotrofi. Alcuni autori raggruppano in essi anche organismi autotrofi. A volte, come nel caso di \"Euglena viridis\", l'individuo \u00e8 eterotrofo facoltativo, se posto in ambiente non luminoso. Essendo eucarioti sono provvisti di organuli cellulari, a volte di vacuoli pulsanti (1 o 2), e di organi fotosensibili. Si muovono tramite flagelli, ciglia o pseudopodi (amebe). Si conoscono oltre 35000 specie di protozoi. Si tratta di un gruppo tradizionalmente utilizzato nella classificazione scientifica, ma considerato attualmente privo di valore sistematico filogenetico in quanto polifiletici.\nDescrizione.\nI protozoi sono microrganismi che colonizzano habitat legati all'umidit\u00e0, come i mari, le acque salmastre e dolci, i terreni umidi, oppure vivono all'interno di altri organismi. Attecchiscono e si diffondono rapidamente ovunque, specialmente su materiali in decomposizione, sono sovente parassiti (infettivi) di altri organismi vegetali e animali, conducono spesso vita in simbiosi. In mare costituiscono buona parte del plancton e del benthos. Per quanto siano sovente dotati di movimenti autonomi, i loro spostamenti avvengono sostanzialmente per diffusione. Taluni protozoi bentonici presentano, a volte, vita gregaria o coloniale. La riproduzione \u00e8 varia e complessa. Si moltiplicano asessualmente per divisione semplice o multipla o per gemmazione, oppure per via sessuata (copulazione, coniugazione). Diverse specie presentano alternanze di generazioni sessuate e asessuate che spesso differiscono morfologicamente tra loro.\nClassificazione.\nIn passato i protozoi sono stati considerati un sottoregno degli animali (contrapposto ai Metazoi). Questa classificazione, proposta per la prima volta da Goldfuss nel 1818, divideva i protozoi in quattro classi: Flagellata, Ciliata, Sarcodina e Radiolaria, in riferimento alla motilit\u00e0. Pi\u00f9 recentemente Cavalier-Smith, nel 1993 ha proposto di creare un \"regno dei protozoi\" che comprendesse gli organismi eucariotici distinti da quelli che non hanno mitocondri (archezoi) e che non hanno i caratteri derivati comuni ad animali, funghi, piante e cromisti. Cavalier-Smith divide questo regno in due sottoregni, Adictyozoa (nel quale pone i Percolozoi) e Dictyozoa, ulteriormente diviso in due rami: Parabasalia e Bikonta. I Bikonta si dividono in due infraregni, Euglenozoa e Neozoa, quest'ultimo a sua volta diviso in sette parvoregni: Ciliomyxa (phyla Opalozoa, Mycetozoa e Choanozoa), Alveolata (phyla (Dinozoa, Apicomplexa di cui fa parte il patogeno Cryptosporidium e Ciliphora), Actinopoda (phyla Radiozoa e Heliozoa), Neosarcodina (phyla Rhizopoda e Reticulosa), Entamoeba, Myxozoa (phyla Myxosporidia, Haplosporidia e Paramyxea) e Mesozoa. Ulteriori studi filogenetici hanno per\u00f2 rivoluzionato nuovamente questo sistema di classificazione considerando i protozoi come un gruppo polifiletico e quindi pressoch\u00e9 privo di valore tassonomico.\nRiproduzione asessuata dei protozoi.\nModalit\u00e0 di realizzazione della riproduzione sessuale.\nSi riproducono per scissione binaria. L'efficienza della riproduzione sessuale, ai fini della variabilit\u00e0 genetica, dipende dal numero di informazioni diverse portate dentro il nucleo dello zigote; quindi la fusione di n nuclei diversi porta pi\u00f9 informazioni rispetto allo zigote formato da due nuclei.\nControllo della bipolarit\u00e0 sessuale.\nLa determinazione delle classi di accoppiamento avviene attraverso due meccanismi: in certe specie \u00e8 genotipica ed in altre \u00e8 fenotipica o modificatoria.\nTutto ci\u00f2 senza una regola ben precisa, infatti, nell'ambito di uno stesso genere, coesistono specie a determinazione genetica ed altre a determinazione fenotipica. Si \u00e8 scoperto, inoltre, che nei protozoi a determinazione fenotipica sono presenti, in ogni cellula, entrambe le potenzialit\u00e0 genetiche; quale fra queste venga espressa pu\u00f2 essere casuale o dipendere da condizioni ambientali talvolta rigorosamente precisabili.\nPrendendo in considerazione i Ciliati, si parla di multipolarit\u00e0 che \u00e8 il risultato di molte forze contrapposte che tendono a limitarne o a promuoverne l'entit\u00e0 numerica.\nUn equilibrio a livello di qualunque numero eccetto due pu\u00f2 presentare ampie oscillazioni. Il numero pi\u00f9 stabile \u00e8 dunque due, il pi\u00f9 comune tra i Protozoi. Tuttavia l'esistenza di una multipolarit\u00e0 nei Ciliati ed in alcuni funghi \u00e8 indice del fatto che anche questa via evolutiva della sessualit\u00e0 \u00e8 stata tentata da gruppi di microrganismi anche se solo pochi l'hanno mantenuta fino ad adesso.\nIl meccanismo riproduttivo: interazioni cellulari.\nAffinch\u00e9 la \"riproduzione sessuale\" si realizzi sono necessarie alcune condizioni, come l'incontro di gameti della stessa specie.\nIn generale le condizioni ambientali prima assecondano una riproduzione asessuale e poi variano, determinando la comparsa di modificazioni tali da favorire la \"riproduzione sessuale\". La moltiplicazione degli individui ed il successivo differenziamento sessuale facilitano l'incontro casuale.\nUn protozoo di norma si avventura nel processo della riproduzione sessuale in uno stadio particolare del ciclo vitale, cio\u00e8 dopo aver raggiunto la maturit\u00e0 ed in una fase ben precisa del ciclo nucleare che corrisponde allo stadio G1 o fase S, quindi si presuppone un coordinamento delle fasi nucleari dei due partner. Durante la fase G1 si ha un rallentamento della divisione cellulare dovuto alla carenza di cibo e quindi quando la \"riproduzione sessuale\" \u00e8 avvantaggiata.\nInterazioni cellulari a livello gametico.\nLa maggior parte degli studi sulle reazioni specifiche tra gameti sono stati condotti su varie specie di Dunaliella ed in particolare su Chlamydomonas a gameti simili, e simili anche alle cellule vegetative. In questi organismi la riduzione di sali di azoto in laboratorio trasforma le cellule vegetative in gameti atti a dare la reazione di accoppiamento. Questa ha inizio con un contatto alle estremit\u00e0 flagellari delle cellule-gameti di segno opposto, dando origine a masse agglutinate. L'interazione flagellare dipende da zone del flagello ricche di carboidrati ed una componente dell'altro flagello in grado di legare questi carboidrati. Non \u00e8 ancora chiaro se tale interazione sia simile a quella antigene-anticorpo o tipo enzimatico come glicosiltranferasi-glicosilaccettore.\nAggiungendo in vitro sia un omogenato contenente i flagelli con la componente a carboidrati, sia quello contenente i flagelli complementari, si ha una isoagglutinazione (adesione tra gameti dello stesso segno). Non si ha tuttavia neutralizzazione in vitro dell'attivit\u00e0 biologica delle due componenti ricavate dai gameti complementari. Questo fa supporre che ciascuna abbia un recettore specifico sul gamete complementare e che quindi la reazione nell'ambiente non sia del tipo antigene-anticorpo.\nSubito dopo la reazione di agglutinazione si osservano modificazioni cellulari con la formazione di papille citoplasmatiche, morfologicamente distinguibili, nei due gameti ed al cui livello avr\u00e0 luogo la fusione per dare origine allo zigote. Questa fusione provoca il distacco dell'adesione flagellare. La fusione delle papille pu\u00f2 essere inibita con un trattamento enzimatico ed in tal caso non si ha disagglutinazione flagellare. Questo dimostra che le due reazioni, agglutinazione e fusione, sono basate su meccanismi diversi. Usando mutanti non in grado di agglutinarsi, provocando in questi un'agglutinazione mediante anticorpi contro glicoproteine estratte dai flagelli dei gameti normali, si induce il differenziamento delle papille e la formazione di zigote se l'agglutinazione \u00e8 eterotipica. Questo fatto fa supporre che il gene per il tipo sessuale responsabile della reazione specifica di agglutinazione sia regolatorio del processo riproduttivo.\nInterazioni cellulari nella coniugazione dei Ciliati.\nLa riproduzione sessuale nei ciliati ha diverse peculiarit\u00e0. Nella maggior parte dei casi la coniugazione non d\u00e0 luogo ad uno zigote. I due coniuganti, dopo essersi scambiati un nucleo-gamete, si separano tornando organismi autonomi. Quindi numericamente non varia la situazione.\nIn una cellula sessualmente attiva, \u00e8 necessario un periodo di scarsit\u00e0 di cibo, durante il quale le cellule producono varie sostanze. La scarsit\u00e0 di cibo fa s\u00ec che la popolazione non cresca a dismisura: la riproduzione sessuata genera un gran numero di individui e la scarsit\u00e0 di cibo ne mitiga il numero. Durante questo periodo, detto \u201ciniziazione\u201d, le cellule si differenziano verso la sessualit\u00e0. La condizione necessaria ora \u00e8 che due cellule \u201ciniziate\u201d di segno sessuale complementare vengano messe insieme.\nAdesso sono due i tipi di interazioni che avvengono tra le cellule iniziate:\nLa reazione \u00e8 reversibile fino all'agglutinazione o alla formazione di coppie; a questo punto la coniugazione va avanti a meno di separazioni forzate. Nel primo caso di interazione l'agglutinazione \u00e8 specie-specifica e si manifesta mediante adesione ciliare basate su molecole proteiche, presenti sull'estremit\u00e0 delle ciglia ventrali. Queste proteine sono quindi le sostanze dei tipi sessuali. Sono state fatte varie prove per dimostrare che la produzione di queste proteine \u00e8 determinata dal periodo di digiuno, ad esempio ciglia staccate dal corpo di cellule si agglutinano a ciglia di cellule complementari. Nei ciliati, in cui la costimolazione avviene durante un periodo di attesa, le interazioni cellulari possono seguire due vie:\nIl primo caso \u00e8 stato studiato in Blepharisma: in questo organismo esistono solo due tipi cellulari che, se mescolati insieme liberano nell'ambiente delle sostanze specifiche dette gamoni. Il gamone I che \u00e8 una glicoproteina induce nelle cellule competenti di tipo II, complementari al primo, la produzione del gamone II che \u00e8 invece un derivato del triptofano. I due gamoni vengono prodotti attraverso un feedback positivo, modificando le cellule complementari in modo che queste inizino ad accoppiarsi. Solo le coppie eterotipiche sono in grado di portare avanti la coniugazione. Le omotipiche (stesso segno sessuale) possono rimanere unite a lungo, se il gamone complementare \u00e8 sempre presente, senza che avvenga maturazione. Il gamone I ha anche una funzione chemiotattica. La seconda via di possibile interazione cellulare \u00e8 stata studiata in Tetrahymena ed Euplotes, tutte a sessualit\u00e0 multipolare. Il contatto fisico casuale tra le ciglia degli organismi complementari \u00e8 essenziale affinch\u00e9 avvenga la coniugazione. \u00c8 molto probabile che sostanze labili di natura informazionale vengano scambiate almeno in Euplotes tra le cellule in questa fase di costimolazione.\n\u00c8 stata avanzata l'ipotesi che le sostanze di riconoscimento del sesso siano legate alle ciglia ed in quantit\u00e0 cos\u00ec bassa da non dare la reazione di agglutinazione tipica in Paramecium. Tuttavia sufficienti per funzionare da segnale, nei contatti casuali, per la produzione di altra sostanza fino a raggiungere la quantit\u00e0 ottima per l'agglutinazione ciliare e la formazione di coppie.\nIn tutti i ciliati queste interazioni portano all'unione cellulare con la formazione di coppie di coniuganti. Altre interazioni si instaurano poi, tra le cellule unite, con un'induzione a cascata dei successivi stadi coniugativi, fino alla fecondazione.\nEvoluzione della sessualit\u00e0 nei Protozoi e in particolare nei Ciliati.\nIl gruppo dei Ciliati viene considerato il gruppo pi\u00f9 complesso ed evoluto dal punto di vista della sessualit\u00e0: infatti sono gli unici ad avere una multipolarit\u00e0 sessuale accanto a molti altri gruppi che hanno solo una bipolarit\u00e0 sessuale. Questa caratteristica pu\u00f2 essere considerata un'evoluzione rispetto agli altri gruppi in quanto conferisce ai discendenti una variabilit\u00e0 genetica superiore rispetto al sistema a bipolarit\u00e0 sessuale.\nInfatti se si considera un organismo a bipolarit\u00e0 sessuale questo pu\u00f2 incrociarsi solo con il 50% degli individui della popolazione, ovvero con quelli che hanno il fattore di riconoscimento diverso dal proprio. Questo impedisce un completo rimescolamento delle informazioni genetiche e quindi una perdita di caratteristiche potenzialmente utili. Questo problema diminuisce all'aumentare degli incroci possibili e scompare nell'ipotetica situazione di un'accettabilit\u00e0 universale, dove ogni individuo pu\u00f2 incrociarsi con qualsiasi altro individuo della specie.\nNei Cilitati si riscontra una tendenza a questo esincrocio e quindi l'eterozigosi sar\u00e0 prevalente, favorita anche dal fatto che comincia un periodo di immaturit\u00e0 sessuale, dopo un accoppiamento, che permette la dispersione dell'organismo asessualmente ed un periodo di maturit\u00e0 durante il quale, in condizioni favorevoli, si pu\u00f2 avere coniugazione.\nCi sono tuttavia dei limiti all'aumento del numero dei tipi sessuali.\nLe forze selettive che agiscono in direzione opposta a questo sono:"}
{"id": "711534", "revid": "1305772", "url": "https://it.wikipedia.org/wiki?curid=711534", "title": "TYA", "text": ""}
{"id": "711539", "revid": "767487", "url": "https://it.wikipedia.org/wiki?curid=711539", "title": "Avalanch", "text": "Gli Avalanch sono un gruppo heavy/progressive metal spagnolo nato nel 1993. Assieme ai pionieri dello spanish metal, i M\u00e4go de Oz, sono uno dei gruppi pi\u00f9 apprezzati oltre ai Tierra Santa, bench\u00e9 abbiano decisamente pi\u00f9 successo nel mondo latino pi\u00f9 che in nord America e nell'Europa del Nord."}
{"id": "711552", "revid": "436907", "url": "https://it.wikipedia.org/wiki?curid=711552", "title": "No-One but You (Only the Good Die Young)", "text": "No-One But You (Only the Good Die Young) \u00e8 un singolo del gruppo musicale britannico Queen, pubblicato il 5 gennaio 1998 come unico estratto dalla settima raccolta \"Queen Rocks\".\nDescrizione.\nSi tratta dell'unico brano inciso dai tre componenti del gruppo rimasti dopo la morte del frontman Freddie Mercury avvenuta nel 1991. Questa canzone, in origine, era stata concepita per essere inserita nell'ultimo album da solista di Brian May \"Another World\", uscito nello stesso anno. Il brano, oltre a essere dedicato a Mercury, \u00e8 un omaggio a tutti coloro che sono morti troppo presto.\nLa parte vocale \u00e8 divisa fra il chitarrista Brian May e il batterista Roger Taylor. Rappresenta inoltre l'ultimo brano inciso con il bassista John Deacon, il quale si \u00e8 in seguito ritirato dalle scene musicali, senza quindi prendere parte con May e Taylor alla formazione dei Queen + Paul Rodgers.\nLa prima interpretazione pubblica \u00e8 datata 1\u00ba giugno 2015, in occasione dell'evento musicale \"Lo spettacolo sta per iniziare\" tenutosi all'Arena di Verona, durante il quale gli ospiti della serata Brian May e Kerry Ellis danno il via alla loro esibizione con un'inedita versione sinfonica del pezzo.\nVideo musicale.\nIl videoclip realizzato per l'occasione mostra i tre rimanenti membri del gruppo eseguire il brano. Le immagini, in bianco e nero, si alternano con vecchi filmati che ritraggono Freddie Mercury."}
{"id": "711554", "revid": "729019", "url": "https://it.wikipedia.org/wiki?curid=711554", "title": "Strada statale 526 dell'Esticino", "text": "La strada statale 526 dell'Esticino (SS 526), nella Citt\u00e0 metropolitana di Milano, in provincia di Pavia strada provinciale 526 dell'Est Ticino (SP 526), \u00e8 una strada statale e provinciale italiana che collega Magenta (nella Citt\u00e0 metropolitana di Milano) con Pavia viaggiando ad est (da cui il nome) del fiume Ticino.\nPercorso.\nHa inizio a Magenta, nel Milanese, da una diramazione della strada statale 11 Padana Superiore; si dirige poi verso sud seguendo il corso del fiume Ticino attraversando Abbiategrasso (dove interseca la strada statale 494 Vigevanese), Morimondo, Motta Visconti e Bereguardo. Da qui la strada percorre parallelamente il raccordo autostradale di Pavia, fino ad essa. Termina alla confluenza con la ex strada statale 35 dei Giovi.\nIn seguito al decreto legislativo n. 112 del 1998, dal 2001, la gestione del tratto Ca' de' Vecchi-Pavia (cio\u00e8 dal km 33,100 in poi) \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Pavia.\nNella cultura popolare.\nQuesta strada statale viene citata nella canzone \"Un giorno cos\u00ec\" degli 883, il cui frontman Max Pezzali \u00e8 pavese:"}
{"id": "711574", "revid": "36426", "url": "https://it.wikipedia.org/wiki?curid=711574", "title": "Ges\u00f9 bambino", "text": ""}
{"id": "711575", "revid": "799790", "url": "https://it.wikipedia.org/wiki?curid=711575", "title": "Andrea Paleologo", "text": "Biografia.\nEra figlio di Tommaso Paleologo a sua volta fratello di Costantino XI Paleologo, l'ultimo imperatore bizantino di Costantinopoli.\nDopo la conquista di Costantinopoli (il sovrano Costantino XI mor\u00ec nel tentativo di difendere la citt\u00e0) ad opera delle forze del sultano Mehmet II (29 maggio 1453), Andrea continu\u00f2 a vivere a Mistra, capitale del Despotato della Morea governato dal padre Tommaso Paleologo, fratello pi\u00f9 giovane di Constantino XI.\nTommaso rimase al potere fino al 1460, data in cui gli ottomani conquistarono la provincia e Andrea, con ci\u00f2 che era rimasto della famiglia imperiale, fu costretto a fuggire in Italia. In previsione della loro fuga in Italia, Tommaso e tutti i suoi figli si convertitono al credo cattolico. Quando Tommaso mor\u00ec nel 1465, Andrea rimase in Italia sotto la protezione del papa Paolo II. Egli viveva a Roma con il titolo onorario di imperatore di Costantinopoli, spos\u00f2 una prostituta romana di nome Caterina.\nTradizionalmente si ritiene che Andrea disponesse di un ingente quantit\u00e0 di ricchezze (derivanti in gran parte da sussidi concessi dal pontefice Paolo II), che dilapid\u00f2 rapidamente riducendosi in miseria. Tuttavia, alcuni storici moderni ritengono che in realt\u00e0 egli, pur avendo preteso di vivere in modo conforme ai fasti della ormai decaduta corte imperiale bizantina, disponesse di finanze limitate sin dal suo arrivo nella penisola italica. Sappiamo che Andrea Paleologo, fu sotto la protezione anche di papa Sisto IV (1471-1484), il papa lo manteneva a sue spese a Roma, insieme a un altro personaggio d'oriente che aveva perso i suoi averi per mano degli ottomani, Leonardo III Tocco, che era despota d'Epiro, ma anch'egli aveva perso il suo stato, essi ebbero modo di conoscersi, in altri tempi pi\u00f9 fortunati per entrambi sarebbero stati nemici, ma ora nessuno dei due aveva pi\u00f9 uno stato in mano.\nAmbendo a vivere una vita degna del suo rango e conscio delle sue precarie condizioni economiche, Andrea tent\u00f2 di vendere (pi\u00f9 volte) i diritti al trono di Costantinopoli che aveva ereditato alla morte del padre Tommaso. Numerosi re e principi poterono dunque fregiarsi del titolo onorario di imperatore romano. Tra questi, Carlo VIII di Francia inizialmente acconsent\u00ec a comprare tali diritti (nel 1494), ma mor\u00ec il 7 aprile del 1498. Per scampare alla povert\u00e0, Andrea vendette i propri diritti ereditari al Sultano ottomano Bayezid II in cambio di poter risiedere alla corte del sovrano con la propria famiglia (tra cui il fratello minore Manuele Paleologo) come ospiti onorari vita natural durante. Infatti, il successore del sultano ebbe alla propria corte i figli di Manuele, Andrea e Giovanni, che si convertirono all'Islam (tuttavia altri membri della famiglia di Manuele furono ridotti in schiavit\u00f9 dopo la sua morte).\nAndrea mor\u00ec a Roma nel 1502 e fu sepolto molto modestamente nella basilica di San Pietro: la sua tomba \u00e8 andata perduta nella ristrutturazione di essa verso la met\u00e0 del XVI secolo. Secondo il suo volere i suoi eredi furono Ferdinando II di Aragona e Isabella di Castiglia.\nSulla discendenza di Andrea, \u00e8 aperto un dibattito: alcuni storici gli attribuiscono la paternit\u00e0 di un Costantino, che fu comandante delle guardie pontificie, e di una figlia la cui mano fu chiesta da Giacomo II di Cipro ma che non pot\u00e9 sposarsi per l'opposizione di Papa Pio II e che forse \u00e8 quella stessa Maria di cui parla Donald M. Nicol nel suo libro \"L'Imperatore Immortale\" e che poi si sarebbe sposata con un nobile russo; altri asseriscono che Andrea non ebbe discendenti e che quindi con lui si sia spenta la linea principale dei Paleologi, l'unica che potesse legittimamente rivendicare per s\u00e9 il titolo imperiale romano orientale.\nNell'arte.\nSi sa che Gentile Bellini, fece un ritratto ad Andrea Paleologo, ma che purtroppo \u00e8 andato perduto, mentre ve n'\u00e8 uno ancora conservato, nell'appartamento Borgia, di Pinturicchio."}
{"id": "711576", "revid": "767487", "url": "https://it.wikipedia.org/wiki?curid=711576", "title": "Dogville", "text": "Dogville \u00e8 un film del 2003 diretto da Lars von Trier.\nPellicola d'avanguardia presentata in concorso al 56\u00ba Festival di Cannes, \u00e8 il primo episodio della dilogia \"USA - Terra delle opportunit\u00e0\", seguito nel 2005 da \"Manderlay\". Il film \u00e8 dedicato all'attrice Katrin Cartlidge, deceduta a soli 41 anni per una complicazione legata a una polmonite e a una forma di setticemia, la quale avrebbe dovuto interpretare il ruolo di Vera.\nTrama.\nDogville \u00e8 un piccolo villaggio sulle Montagne Rocciose, costruito vicino a una miniera d'argento abbandonata e abitato da persone amichevoli con difetti lievi e tutto sommato perdonabili. Uno dei cittadini \u00e8 Tom Edison Jr., aspirante scrittore che cerca di convincere i cittadini del villaggio, lungo periodiche riunioni, ad aderire alla sua visione di \"riarmamento morale\" (anche se appare chiaro che lo scopo del ragazzo sia quello di succedere al padre medico come leader morale e spirituale del villaggio). Tom \u00e8 anche il primo a incontrare Grace Margaret Mulligan, una ragazza che sta fuggendo da alcuni gangster. Quando questi arrivano al villaggio, Tom fa nascondere la ragazza nella miniera e poi nega di averla vista.\nAl meeting periodico suggerisce alla comunit\u00e0 di accogliere la fuggitiva, ottenendo sulle prime una reazione piuttosto fredda. Si raggiunge comunque un accordo: Grace rimarr\u00e0 nel paesino per due settimane, impegnandosi a guadagnare la fiducia dei cittadini e a dimostrare di essere una brava persona. La ragazza si offre, su suggerimento di Tom, di rendersi utile alla comunit\u00e0 facendo dei piccoli lavoretti o aiutando i membri della comunit\u00e0 a compierli. In questo modo Grace inizia a guadagnare il rispetto dei concittadini e anche una piccola somma di denaro, che la ragazza usa per comprare (una per volta) una serie di sette statuine di porcellana dal negozio del paese. Al termine delle due settimane, la comunit\u00e0 vota convintamente perch\u00e9 resti.\nDopo qualche tempo la polizia arriva nel paese e affigge un manifesto pubblico con il nome e il volto di Grace, invitando chiunque abbia notizie a contattare le autorit\u00e0. La comunit\u00e0 si divide fra chi vorrebbe collaborare con la polizia e chi invece vorrebbe far finta di nulla per proteggere la ragazza: alla fine si decide di non contattare la polizia, anche se la decisione scatena qualche malumore. Le cose comunque sembrano continuare ad andare bene fino alle celebrazioni del 4 luglio, quando Tom e Grace rivelano l'uno all'altra i propri sentimenti e l'intera comunit\u00e0 riconosce a Grace il merito di aver reso Dogville un posto migliore.\nPoco dopo le celebrazioni, per\u00f2, la polizia torna nel paese e affigge un nuovo manifesto: Grace adesso \u00e8 ricercata per aver preso parte a una rapina in banca. I cittadini di Dogville sono unanimi nel considerare Grace innocente, anche perch\u00e9, al momento della presunta rapina, la ragazza era impegnata nei suoi soliti lavoretti. Tom, tuttavia, suggerisce che d'ora in poi Grace accetti di lavorare di pi\u00f9 e farsi pagare di meno, per compensare la comunit\u00e0 del \"rischio\" di ospitare non pi\u00f9 una semplice \"fuggitiva\", ma una ricercata. Grace accetta queste nuove condizioni suo malgrado, soprattutto per non far dispiacere a Tom.\nL'aumento del carico lavorativo porta Grace a compiere sempre pi\u00f9 errori per la stanchezza, mentre i cittadini iniziano a essere irritati del fatto di non poter contare pi\u00f9 come prima sull'aiuto della ragazza, sfogando su di lei questa irritazione. Inoltre, la ragazza inizia a essere anche oggetto di avance sessuali e molestie da parte degli uomini e di atti di ostilit\u00e0 sempre pi\u00f9 marcati da parte delle donne. Perfino il figlio di dieci anni di Chuck e Vera, Giasone, costringe di fatto Grace a sculacciarlo, facendo leva sulla posizione \"difficile\" della donna. Le molestie e le angherie si intensificano, fino a giungere ai ripetuti stupri della ragazza da parte di Chuck, che avvengono nel frutteto dietro la casa dell'uomo.\nLa sera stessa Grace confessa tutto a Tom e il ragazzo idea un piano per farla fuggire. Il giorno dopo Vera chiede spiegazioni a Grace riguardo alla sua sculacciata a Giasone e Liz, la padrona del negozio, coglie l'occasione per insinuare che fra lei e Tom ci sia pi\u00f9 di una semplice relazione pudica. Quella sera stessa Grace viene nuovamente messa sotto processo, stavolta venendo accusata di aver sedotto il marito di Vera, Chuck. La ragazza cerca di difendersi e ricorda tutte le volte in cui l'ha aiutata, ma invano: Vera decide di vendicarsi distruggendo una per una le statuette di porcellana comprate dalla ragazza, aggiungendo che si fermer\u00e0 solo se Grace sar\u00e0 in grado di non piangere. Al rompersi della prima statuetta, la ragazza crolla in un pianto a dirotto - il primo da quando \u00e8 arrivata a Dogville - che si fermer\u00e0 solo molto dopo che le altre donne hanno abbandonato la sua baracca.\nDopo quest'ultimo affronto, Grace e Tom decidono che \u00e8 arrivato il momento di mettere in atto il piano di fuga: Tom ruba dei soldi al padre e li usa per corrompere Ben, il camionista, perch\u00e9 faccia salire la ragazza sul suo furgoncino di nascosto e la faccia scappare. Tuttavia, una volta intascati i soldi, Ben prima stupra Grace e poi la riporta a Dogville, dove viene ulteriormente accusata di aver rubato denaro al padre di Tom. Nonostante sappia che non \u00e8 vero, il ragazzo non rivela di essere stato lui a rubare quei soldi, perch\u00e9 ritiene sia l'unico modo per poter continuare ad aiutarla senza dare troppo nell'occhio. Grace diventa cos\u00ec definitivamente la schiava del paesino, costretta a portare una catena al collo e a subire ripetutamente abusi e violenze sessuali, oltre a essere umiliata perfino dai ragazzini, che suonano le campane ogni volta che viene stuprata. La protagonista si annichilisce a tal punto da assumersi la responsabilit\u00e0 di ogni genere di colpa, annullando la propria identit\u00e0 pur di essere accettata dalla comunit\u00e0.\nTutto questo ha termine una notte, quando durante un'assemblea Grace, su suggerimento di Tom, prende la parola e riferisce con calma tutti gli abusi che ha subito da ciascun concittadino. Mentre il ragazzo riaccompagna Grace nella sua baracca, gli altri paesani sono scioccati dall'essersi sentiti rinfacciare la verit\u00e0 e decidono di espellerla dal paese. Tom sceglie di schierarsi con Grace e, mentre le comunica la sua decisione, tenta un approccio sessuale, ma viene respinto. Tom si arrabbia e Grace gli chiede se, per caso, ha pensato di prenderla con la forza, aggiungendo che, se volesse, potrebbe fare come tutti gli altri e usarle violenza. Il ragazzo inizialmente respinge queste accuse, ma poco dopo \u00e8 costretto ad ammettere che Grace ha ragione. Distrutto dal dubbio, Tom decide di allontanare da s\u00e9 Grace per impedirle di rovinargli la carriera come scrittore e filosofo, chiamando personalmente i gangster perch\u00e9 vengano a riprendersi la ragazza.\nL'arrivo dei malavitosi \u00e8 salutato da Tom e da un comitato spontaneo di compaesani. Gli scagnozzi, indignati, liberano Grace dalle sue catene: \u00e8 solo allora che si scopre che Grace \u00e8 la figlia del boss, scappata perch\u00e9 disgustata dalle azioni criminali del padre. Genitore e figlia recuperano nella Cadillac del boss il discorso che li ha portati a litigare e il padre ne approfitta per rigirarle l'accusa di arroganza, che la figlia gli fece prima di scappare: secondo lui \u00e8 proprio l'atteggiamento di lei, volto sempre a giustificare le azioni malvagie altrui, a essere arrogante, quasi come se lei non ritenesse gli altri esseri umani capaci di poter rispettare gli alti standard morali che lei stessa si impone. Al termine della discussione, il boss offre una scelta a sua figlia: tornare a casa con lui e magari diventare la sua succeditrice o rimanere a Dogville.\nGrace sul momento rifiuta di tornare a casa, ma il padre le concede ancora qualche minuto per poterci ripensare. La ragazza \u00e8 cos\u00ec costretta ad ammettere a s\u00e9 stessa che non avrebbe mai perdonato o anche solo giustificato neanche una delle azioni che ha subito, se a compierle fosse stata lei. Poco dopo questa realizzazione, un impaurito Tom, che ha capito che i gangster sono una potenziale minaccia per la sicurezza del paesino, chiede scusa a Grace per averla manipolata e usata, ma cerca comunque di giustificare razionalmente le sue azioni. Di fronte a questo Grace rifiuta le giustificazioni e risponde che \u00abse c'\u00e8 un paese senza il quale il mondo vivrebbe meglio, \u00e8 proprio Dogville\u00bb.\nCos\u00ec facendo, la donna accetta il suo destino come figlia del boss e ordina la distruzione completa del paese e l'uccisione di tutti i suoi abitanti. La ragazza ne approfitta anche per vendicarsi di Vera, ordinando che le vengano uccisi i figli davanti ai suoi occhi, con la condizione che sarebbero stati risparmiati solo se fosse stata in grado di non piangere, sapendo che non ci sarebbe riuscita. Mentre i malavitosi uccidono brutalmente gli abitanti di Dogville e la radono al suolo, Tom tenta un ultimo, disperato approccio per ingraziarsi Grace e salvarsi la vita, ma la ragazza lo uccide personalmente con un colpo di revolver. Al termine del massacro si sente solo Mos\u00e8, il cane del paese, abbaiare dai resti di una casa: uno dei gangster sta per ucciderlo, ma Grace gli ordina di risparmiarlo dicendo che \u00ab\u00e8 arrabbiato perch\u00e9 una volta gli ho preso il suo osso\u00bb.\nDistribuzione.\nIn Italia il film \u00e8 stato distribuito da Medusa Distribuzione dal 7 novembre 2003 in una versione accorciata e riveduta dallo stesso regista Lars von Trier, mentre la versione in dvd contiene invece la versione integrale. Il doppiaggio \u00e8 stato effettuato presso la CVD e diretto da Francesco Vairano, che ne ha anche adattato i dialoghi.\nAccoglienza.\nSull'aggregatore Rotten Tomatoes il film ha ricevuto il 70% delle recensioni professionali positive con un voto medio di 7,00/10 basato su 168 critiche, con un giudizio generale che recita \u00ab\"un impegnativo pezzo di produzione cinematografica sperimentale.\"\u00bb. Su Metacritic ha ottenuto un punteggio di 60/100 basato su 39 critiche, corrispondente a \u00ab\"recensioni miste o medie\"\u00bb.\n\"Dogville\" ha diviso la critica cinematografica. Alcuni l'hanno definito un'affermazione artistica innovativa e potente, mentre altri lo hanno considerato un lavoro emotivamente distaccato o addirittura misantropico. J. Hoberman di \"The Village Voice\" ha scritto che \u00abPer passione, originalit\u00e0 e faccia tosta, questa austera allegoria della fallita carit\u00e0 cristiana e della vendetta dell'Antico Testamento \u00e8 il film pi\u00f9 forte di von Trier, anzi un capolavoro\u00bb. Peter Travers di \"Rolling Stone\" ha dato al film tre stelle e mezzo su quattro, elogiando l'interpretazione di Nicole Kidman e definendolo \u00abun film che non ha mai incontrato un clich\u00e9 su cui non ha calpestato\u00bb. Scott Foundas di \"LA Weekly\" lo descrisse come un lavoro di \u00abaudacia, intuizione tagliente [e] ilarit\u00e0 intermittente\u00bb e lo interpret\u00f2 come \u00abuna potente parabola della sofferenza umana\u00bb. Alan Morrison di \"Empire\" ha scritto che \u00ab\"Dogville\", in una tradizione teatrale didattica e politicizzata, \u00e8 una grande commedia che mostra una profonda comprensione degli esseri umani per come sono realmente\u00bb. Peter Bradshaw di \"The Guardian\" ha scritto che \u00abPerfino i detrattori di Von Trier come me, stimolati per anni dalla fatua sciocchezza adolescenziale del suo cinema, hanno dovuto ammettere che si trattava di un lavoro intrigante, tecnicamente compiuto e ben interpretato\u00bb.\nManohla Dargis di \"Los Angeles Times\" ha invece liquidato il film a come \u00abtre ore di noiosi esperimenti\u00bb. Richard Corliss di \"Time\" ha sostenuto che a von Trier mancasse l'umanit\u00e0 e ha scritto che il regista \u00abpresumibilmente vuole che ci occupiamo dei desideri e dei pregiudizi dei suoi personaggi senza le distrazioni degli arredi d'epoca. \u00c8 un'idea brillante, per circa dieci minuti. Poi il set spoglio sgomita dalla mente di uno spettatore dalla trama logora e dalle caratterizzazioni\u00bb. Roger Ebert, che gli ha assegnato due stelle su quattro, ha ritenuto che il film fosse cos\u00ec pedante da rendere von Trier paragonabile a un pazzoide, e considerandola \u00abuna dimostrazione di come una buona idea pu\u00f2 andare storta\u00bb. Sean Axmaker di \"Seattle Post-Intelligencer\" ha affermato che \u00abNon si pu\u00f2 negare che von Trier sia visivamente intrigante. [...] Ma come artista, il suo disprezzo per l'umanit\u00e0 sta diventando sempre pi\u00f9 difficile da nascondere con eleganza stilistica\u00bb. Charles Taylor di \"Salon\" ha inoltre risposto alle accuse di antiamericanismo del film con l'accusa di essere \u00abanti-umano\u00bb, dicendo che si trattava di \u00abuna visione misantropica totale come qualsiasi maniaco del controllo in stile Stanley Kubrick si sia mai rivelato\u00bb, pur ammettendo personalmente che sentiva che von Trier fosse un regista deliberato quanto Kubrick.\nSuccessivamente, \"Dogville\" \u00e8 stato nominato uno dei pi\u00f9 grandi film del suo decennio da, fra gli altri, \"The Guardian\" (8\u00ba posto), \"The List\" (1\u00ba posto) e \"Paste\" (22\u00ba posto). Nel 2016 \u00e8 stato classificato al 76\u00ba posto nella lista dei 100 migliori film del XXI secolo in un sondaggio della critica condotto da BBC Culture, e nel 2019 \u00e8 stato elencato come il 37\u00b0 miglior film dello stesso periodo dai critici di \"The Guardian\". Secondo l'aggregatore \"They Shoot Pictures, Don't They\", \u00e8 il quindicesimo film pi\u00f9 acclamato dal 2000.\nIl regista e sceneggiatore Quentin Tarantino ha nominato il film come uno dei venti migliori usciti durante il periodo della sua attiva carriera di regista; ha inoltre detto che se fosse stato scritto per il palcoscenico, von Trier avrebbe vinto un premio Pulitzer."}
{"id": "711577", "revid": "161374", "url": "https://it.wikipedia.org/wiki?curid=711577", "title": "Enfap", "text": ""}
{"id": "711578", "revid": "1632387", "url": "https://it.wikipedia.org/wiki?curid=711578", "title": "Poncho", "text": "Un poncho (; termine ispanoamericano), in italiano poncio o raramente puncio, \u00e8 un semplice abito creato per mantenere il corpo caldo o, se formato da un materiale impermeabile, per mantenerlo asciutto sotto la pioggia. \u00c8 essenzialmente un unico grande pezzo quadrangolare di tessuto con una apertura nel centro per la testa e per le braccia, usato come mantello.\nAttualmente i ponci sono visti come accessori, non essendo progettati come abiti contro il freddo e la pioggia.\nIl poncio \u00e8 divenuto noto in Italia perch\u00e9 indossato abitualmente da Garibaldi.\nI film del genere spaghetti western lo hanno reso popolare presso il pubblico occidentale. In commercio si pu\u00f2 trovare asimmetrico, a righe e a collo alto."}
{"id": "711579", "revid": "767487", "url": "https://it.wikipedia.org/wiki?curid=711579", "title": "Echo &amp; the Bunnymen", "text": "Gli Echo &amp; the Bunnymen sono un gruppo musicale britannico post-punk formatosi a Liverpool nel 1978. Inizialmente il gruppo era composto da Ian McCulloch, Will Sergeant e Les Pattinson e successivamente dal batterista Pete De Freitas. Sono diventati famosi per album come \"Heaven Up Here\", \"Porcupine\" e \"Ocean Rain\" in cui \u00e8 contenuta la canzone \"The Killing Moon\".\nStoria.\nL'inizio.\nIl cantante Ian McCulloch faceva inizialmente parte del gruppo Crucial Three, assieme a Pete Wylie (futuro membro degli Wah!) e Julian Cope (futuro membro dei The Teardrop Explodes). McCulloch poi form\u00f2 con il chitarrista Will Sergeant e il bassista Les Pattinson gli Echo &amp; the Bunnymen, il cui album di debutto fu \"Crocodiles\" (1980). Durante la registrazione del primo album si aggiunger\u00e0 al gruppo il batterista Pete de Freitas.\nIl primo album ebbe un moderato successo, ma sar\u00e0 il successivo \"Heaven Up Here\" (1981) a consacrarli definitivamente. \nNel 1983 usc\u00ec \"Porcupine\", il quale riscosse un successo ancora maggiore rispetto al precedente album, raggiungendo il secondo posto in classifica nel Regno Unito.\nL'album Porcupine fu acclamato dalla critica e dal pubblico grazie anche ai singoli \"The Back of Love\" e \"The Cutter\" che balzarono in vetta alle classifiche. \nEsattamente un anno dopo il gruppo pubblic\u00f2 \"Ocean Rain\", uno dei migliori album del quartetto, dal quale furono estratti come singoli \"Never Stop\", \"Silver\", \"Seven Seas\" e, soprattutto, \"The Killing Moon\", la canzone pi\u00f9 nota del gruppo. \nNel 1985 usc\u00ec la raccolta \"Songs to Learn and Sing\", che riscosse anch'essa un buon successo. Il clima all'interno del gruppo per\u00f2 era teso e cos\u00ec De Freitas lasci\u00f2 a causa dei frequenti litigi con gli altri componenti.\nIl successivo album, l'omonimo \"Echo &amp; the Bunnymen\", fu registrato con l'ex batterista degli Haircut One Hundred Mark Fox, ma quando De Freitas ritorn\u00f2 nel gruppo nel 1986, l'album fu registrato nuovamente. L'album usc\u00ec nel 1987 e divise pubblico e critica. Fu comunque giudicato inferiore ai precedenti lavori della band.\nNel 1988 McCulloch lasci\u00f2 i Bunnymen e un anno dopo il batterista Pete De Freitas mor\u00ec in un incidente stradale con la sua motocicletta. La nuova formazione del gruppo quindi comprendeva oltre a Will Sergeant e a Les Pattinson, il cantante Noel Burke, il batterista Damon Reece e il tastierista Jake Brockman che aveva gi\u00e0 lavorato con la formazione originale in diversi tour e soprattutto aveva collaborato alla realizzazione dell'omonimo album del 1987. L'album realizzato dalla nuova formazione, \"Reverberation\", fu un flop nonostante l'ottima vena compositiva e la qualit\u00e0 dei pezzi, e cos\u00ec la band decise di sciogliersi. Nel frattempo, Ian McCulloch otteneva un moderato successo con gli album solisti \"Candleland\" (1989) e \"Mysterio\" (1992).\nDi nuovo insieme.\nNel 1994 McCulloch e Sergeant tornarono a lavorare insieme sotto il nome di Electrafixion e tre anni dopo si riform\u00f2 il trio originale con il bassista Les Pattinson. Il gruppo ritornato compatto pubblic\u00f2 l'album \"Evergreen\" (1997).\nPrima della realizzazione dell'album \"What Are You Going to Do with Your Life?\" (1999), Pattinson decise di uscire dal gruppo per prendersi cura di sua madre. Senza di lui McCulloch e Sergeant continuarono e, tra un tour e l'altro, registrarono gli album \"Flowers\" (2001) e \"Siberia\" (2005).\nAttualmente ai concerti collaborano il batterista Simon Finley, il bassista Stephen Brennan, il chitarrista Gordy Goudie e il tastierista Paul Fleming. Nel 2011 furono all'Heineken Jammin' Festival 2011."}
{"id": "711586", "revid": "1573940", "url": "https://it.wikipedia.org/wiki?curid=711586", "title": "Traslitterazione del bulgaro", "text": "La traslitterazione del bulgaro \u00e8 il sistema di traslitterazione dei testi in bulgaro dall'alfabeto cirillico a quello latino. Esistono vari sistemi di traslitterazione:\nLe ultime due lettere si trovano solo in testi antecedenti il 1945.\nPer le traslitterazioni sulla Wikipedia in italiano vengono usate la traslitterazione scientifica o slavistica italiana e quella ufficiale del governo bulgaro.\nEsempio di traslitterazione.\nLa differenze nella traslitterazione delle lettere \"\u0447\", \"\u0436\", \"\u044f\" e \"\u044a\" sono sottolineate."}
{"id": "711587", "revid": "2519", "url": "https://it.wikipedia.org/wiki?curid=711587", "title": "Etimo", "text": ""}
{"id": "711590", "revid": "438678", "url": "https://it.wikipedia.org/wiki?curid=711590", "title": "Il fuggiasco (film 2003)", "text": "Il fuggiasco \u00e8 un film del 2003, diretto da Andrea Manni.\n\u00c8 tratto dall'omonimo romanzo autobiografico di Massimo Carlotto, sul suo periodo di latitanza in Francia e in Messico."}
{"id": "711591", "revid": "106908", "url": "https://it.wikipedia.org/wiki?curid=711591", "title": "The Works Tour (Europa)", "text": ""}
{"id": "711592", "revid": "767487", "url": "https://it.wikipedia.org/wiki?curid=711592", "title": "Ima Robot", "text": "Ima Robot \u00e8 una rock band di Los Angeles formatasi all'inizio del 2000.\nIl cantante della band, Alex Ebert, originariamente avrebbe voluto essere un rapper. I componenti originali della band erano Timmy the Terror, Oligee, Justin Meldal-Johnsen e Joey Waronker. Meldal-Johnson e Waronker suonarono anche con Beck prima di far parte degli Ima Robot. La band ebbe brutti momenti e problemi economici prima di firmare un contratto con la Virgin Records. Il loro primo album, intitolato con lo stesso nome della band, includeva il singolo \"Dynomite\". Waronker, Meldal-Johnsen e Oligee hanno abbandonato la band. La canzone \"A is For Action\" \u00e8 inclusa nel videogame SSX3."}
{"id": "711602", "revid": "640277", "url": "https://it.wikipedia.org/wiki?curid=711602", "title": "Sessionman", "text": ""}
{"id": "711605", "revid": "287204", "url": "https://it.wikipedia.org/wiki?curid=711605", "title": "Waterstone's", "text": "Waterstones (in precedenza Waterstone's) \u00e8 la maggiore catena britannica di librerie con 283 negozi nel Regno Unito, Irlanda, Belgio e Paesi Bassi. La libreria principale si trova a Londra in Piccadilly ed \u00e8 la pi\u00f9 grande del settore in Europa.\nLa catena \u00e8 passata di mano pi\u00f9 volte: nel 1989 \u00e8 acquisita da WHSmith, nel 1998 diventa di propriet\u00e0 di HMV Group, nel luglio 2011 \u00e8 rilevata dall'uomo d'affari russo Alexander Mamut che costituisce Waterstones Bookseller Ltd (Mamut \u00e8 proprietario anche della libreria londinese Hatchards, la pi\u00f9 antica del Regno Unito perch\u00e9 fondata nel 1797, e della libreria irlandese Hodgers Figgis, fondata nel 1768 e citata di passaggio in \"Ulisse\", il libro di James Joyce), nell'aprile 2018 finisce sotto il controllo dell'hedge fund americano Elliott Management Corporation.\nLa societ\u00e0 gestisce vari premi letterari, tra cui \"Children's Laureate\" e \"Children's Book Prize\".\nStoria.\nGli inizi.\nLa catena \u00e8 fondata da Tim Waterstone nel 1982 con un primo negozio a Old Brompton Road, Kesington, e con l'ambizione di creare qualcosa di diverso dalle librerie tradizionali ricorrendo alle tecniche che aveva visto negli Stati Uniti, quindi invitando gli autori dei libri, ponendo i libri delle case editrici pi\u00f9 importanti negli scaffali migliori e assumendo personale qualificato. Il modello si rileva vincente e Waterstones decide di aprire altre librerie.\n1993 - WHSmith.\nNel 1989 entra nella societ\u00e0 con una forte partecipazione di minoranza una delle principali catene britanniche che vende libri, giornali, articoli di cartoleria e pasticceria negli aeroporti e stazioni ferroviarie, la WHSmith. Quattro anni pi\u00f9 tardi, nel 1993, WHSmith acquisisce il controllo dell'azienda dandole un valore d'impresa di 47 milioni di sterline. Sotto la nuova propriet\u00e0 Waterstones si espande ulteriormente, all'interno del paese ma anche in Belgio e Paesi Bassi dopo avere aperto ancora nel 1991 la sua prima libreria statunitense a Boston. Il suo 100\u00b0 negozio \u00e8 aperto nel Regno Unito in una ex cappella di Reading.\n1998 - HMV Group.\nDopo un tentativo di Tim Waterstone nel 1997 di acquistare l'intero gruppo WHSmith, la catena Waterstones \u00e8 venduta nel 1998 da WHSmith per 300 milioni di sterline a HMV Media plc (ora HMV Group), una joint venture tra EMI, Advent International e Tim Waterstone. Nell'operazione sono inclusi i marchi di HMV e della rivale Dillons. Tim Waterstone \u00e8 nominato presidente del gruppo, ma lascia l'incarico nel 2001 mostrando \"preoccupazioni per il modo in cui la societ\u00e0 veniva gestita\"; viene sostituito da Alan Giles. Un anno dopo tutti i negozi di Dillons sono ribattezzati con il nome Waterstones, finisce anche l'avventura oltreoceano negli Stati Uniti.\nWaterstones lancia la rivista trimestrale \"Waterstones Books\" nel 2001, contenente recensioni di libri e interviste agli autori. Sempre nel 2001 l'operazione online Waterstones.co.uk \u00e8 concessa in franchising ad Amazon.com dal momento che la societ\u00e0 vuole \"concentrarsi sui negozi e nei campus\". L'iniziativa comporta la perdita di 50 posti di lavoro.\nNel 2006 Giles si dimette ed \u00e8 sostituito da Gerry Johnson come amministratore delegato di Waterstones e da Simon Fox come amministratore delegato del gruppo. Nell'aprile 2006, dopo due offerte di Permira per acquisire il gruppo, Tim Waterstone tenta di riacquistare la societ\u00e0 da HMV per 256 milioni di sterline, ritirando poco dopo l'offerta perch\u00e9, dir\u00e0, le condizioni stabilite da HMV erano \"troppo punitive\" per accettare. In settembre Waterstones si ritira dall'accordo di franchising con Amazon per rilanciare il proprio business online, Waterstones.com, in modo indipendente. La catena avvia anche un programma di fidelizzazione nell'Inghilterra sudoccidentale e nel Galles. Il successo \u00e8 tale da lanciare a livello nazionale \"The Waterstones Card\". Nel 2006 acquisisce anche la catena di negozi concorrenti Ottakars.\nNel 2007 Waterstones aggiorna il marchio in alcuni negozi selezionati, iniziando con l'Arndale Centre di Manchester. Il 19 novembre 2007 chiude il suo primo negozio aperto nel 1982 in Old Brompton Road. Nel 2008 ristruttura la catena di distribuzione aprendo un magazzino e un centro di distribuzione di 14.000 metri quadrati a Burton-upon-Trent. Il magazzino centralizzato \u00e8 in grado di ricevere merci e smistare circa 70 milioni di libri all'anno, cosa che comporta una perdita di 200 posti di lavoro. Nel settembre 2008 Waterstones inizia a vendere \"Sony Reader\" e a fornire eBook nel formato .epub, nel novembre 2009 comincia a vendere anche libri di seconda mano in una partnership con Alibris creando uno strumento di rivendita online chiamato Waterstones Marketplace. Sono praticati anche forti sconti con l'offerta 3x2 (tre libri e ne paghi due).\nNel gennaio 2010 il gruppo HMV annuncia che le vendite di prodotti Waterstones nel periodo natalizio sono diminuite dell'8,5% rispetto all'anno precedente. Gerry Johnson si dimette, sostituito dal direttore dello sviluppo Dominic Myers, entrato in HMV nel 2006 per supervisionare l'integrazione di Ottakar nella catena dopo essere stato fino al 2005 amministratore delegato della catena di libri accademici britannici Blackwells. Viene avviato un piano triennale con una serie di iniziative, dal \"ringiovanimento\" del marchio aziendale alla chiusura di una ventina di negozi nel corso del 2011.\n2011 - Alexander Mamut.\nNel maggio 2011 HMV Group decide di vendere Waterstones a A&amp;NN Capital Fund Management, un fondo controllato dal miliardario russo Alexander Mamut per 53 milioni di sterline. Mamut nomina James Daunt, fondatore di Daunt Books, amministratore delegato, mentre la presidenza del consiglio d'amministrazione va a Miranda Curtis. La nuova propriet\u00e0 decide anche di tornare al logo iniziale, eliminando l'apostrofo dal nome (una scelta che sollever\u00e0 numerose critiche) e di dedicare la libreria di Piccadilly, che diventa la sede legale della societ\u00e0, ai libri in lingua russa con pi\u00f9 di 5.000 titoli in vendita: \"The Russian Bookshop\" \u00e8 inaugurato nel marzo 2012.\nPer rimettere in ordine i conti dell'azienda (alto \u00e8 l'indebitamento) Daunt ricorre a una serie di iniziative: licenzia met\u00e0 dei dirigenti e un terzo dello staff nelle librerie, abolisce l'offerta 3x2, attribuisce maggiore autonomia alle singole librerie, ricorre anche a qualche chiusura di negozi aprendone poi altri. Stringe un accordo con Amazon per vendere Amazon Kindle (ma tre anni dopo non lo rinnover\u00e0), introduce in ogni libreria il wi-fi, apre anche bar-caff\u00e8 in un certo numero di librerie chiamandoli \"Caf\u00e9 W\". Il primo profitto nel 2016 di 11,7 milioni di sterline.\n2018 - Elliott Management.\nNell'aprile 2018 l'hedge fund Elliott Management Corporation acquisisce la maggioranza della societ\u00e0 (per una cifra non annunciata) lasciando a Alexander Mamut una partecipazione di minoranza. James Daunt rimane come responsabile esecutivo."}
{"id": "711609", "revid": "2146488", "url": "https://it.wikipedia.org/wiki?curid=711609", "title": "Orfanotrofio", "text": "Un orfanotrofio \u00e8 una struttura di accoglienza, pubblica o privata, dove sono accolti ed educati i bambini orfani e i minori senza famiglia. L'etimologia del termine deriva dal greco antico \"orphanotroph\u00eaion\", composto di \"orphan\u00f3s\" (orfano) e \"tr\u00e9phein\" (allevare).\nSi distingue dal brefotrofio, che \u00e8 invece l'istituto che accoglie e alleva i neonati illegittimi abbandonati o in pericolo di abbandono.\nStoria.\nFin dal Medioevo si ha notizia di istituti creati per la cura dei trovatelli. In questi brefotrofi, come quello fondato a Milano nel 787 per iniziativa dell'Arciprete Dateo, i bambini erano allevati fino all'et\u00e0 di sette anni. Non esistevano istituti che si curassero specificamente dei bambini orfani o abbandonati. \nIl primo orfanotrofio d'Europa fu istituito a Napoli il 29 maggio 1343 per volere della regina Sancia d'Aragona e del vescovo Giovanni Orsini. A seguire il Pio Ospedale della Piet\u00e0 di Venezia sorto nel 1346 per desiderio di Fra Pietruccio, un predicatore toscano giunto nella Serenissima. A Firenze nel XV secolo lo Spedale degli Innocenti fu il primo istituto pediatrico specializzato per la cura dei minori orfani o abbandonati.\nAlcuni ordini religiosi cristiani si specializzarono nella cura degli orfani, a cominciare dai Somaschi fondati nel 1535 da Girolamo Emiliani, che a Milano diedero vita agli istituti dei Martinitt e de Le Stelline. Riconoscendogli il merito e l'originalit\u00e0 del servizio reso, papa Pio XI, il 14 marzo 1928, proclam\u00f2 Emiliani \"Patrono universale degli orfani e della giovent\u00f9 abbandonata\".\nA partire dal XVII-XVIII secolo grandi istituti per orfani e bambini abbandonati si diffusero in tutta Europa: Stora Barnhuset (Stoccolma, 1633), Det Kongelige Vajsenhus (Copenhagen, 1727), Foundling Hospital (Londra, 1741), Orfanotrofio di Mosca (1764), ecc.\nMolti orfanotrofi erano istituti di assistenza e di lavoro, che spesso degeneravano nei meccanismi di sfruttamento denunciati da Charles Dickens nel romanzo \"Oliver Twist\" (1837-39). Con il tempo l'accento si spost\u00f2 sempre pi\u00f9 sugli aspetti educativi, dando luogo anche a esperimenti pedagogici di avanguardia: dall'Orfanotrofio Magnolfi in Italia (1838) a L'Orphelinat Pr\u00e9vost de Cempuis (1880), fino a \"Boys Town\" (1917) negli Stati Uniti. \nCon l'emancipazione si formarono anche i primi orfanotrofi ebraici: il Jews' Orphan Asylum a Londra (1831), il Bellefaire Orphanage a Cleveland (1868), il J\u00fcdisches Waisenhaus Berlin a Berlin-Pankow (1882), ecc.\nA New York nel 1836 fu aperto il primo orfanotrofio per bambini afroamericani, il Colored Orphan Asylum.\nNel corso del Novecento numerosi orfanotrofi furono istituiti in Europa e negli Stati Uniti per l'infanzia abbandonata, specialmente in conseguenza degli eventi bellici della prima e seconda guerra mondiale. \nDurante l'Olocausto, la maggior parte degli ospiti degli orfanotrofi ebraici furono tra i primi tra i bambini dell'Olocausto a essere vittime nei campi di sterminio. Alcuni orfanotrofi tuttavia servirono come luogo di rifugio, da Villa Emma (Nonantola) in Italia a Ch\u00e2teau de Chabannes in Francia. Per gli orfani superstiti dell'Olocausto si crearono appositi centri di accoglienza che ne favorissero il recupero, il ricongiungimento familiare o l'emigrazione in Israele, come avvenne per i circa 800 bambini di Selvino ospitati in Italia nella colonia di Sciesopoli tra il 1945 e il 1948.\nCessata l'emergenza post-bellica, si \u00e8 andati sempre pi\u00f9 nella direzione di una deistituzionalizzazione delle grandi strutture, che ha portato gradualmente negli Stati Uniti e in Europa alla progressiva chiusura degli orfanotrofi e alla loro trasformazione in case-famiglie o in centri di supporto per l'affidamento e l'adozione dei minori. Gli orfanotrofi rimangono invece delle realt\u00e0 ancora importanti nei Paesi pi\u00f9 poveri dell'Asia, dell'Africa e dell'America del Sud, ospitando migliaia di bambini altrimenti abbandonati nelle strade.\nSoggetti accolti.\nOltre agli orfani e ai bambini di strada, generalmente vengono affidati a questi istituti anche i minori che per incuria, maltrattamento, abuso e inadeguatezza dei genitori naturali, vengono allontanati dalla famiglia d'origine.\nEssi rimangono in queste strutture generalmente fino al compimento della maggiore et\u00e0 o fino a che non entrano in un programma di affido familiare o vengono adottati da una famiglia.\nNel mondo.\nItalia.\nNel passato piccoli e grandi orfanotrofi esistevano in tutte le principali citt\u00e0 italiane. Tra di essi i pi\u00f9 importanti e antichi sono:\n\u00c8 difficile indicare il numero di questi istituti. Il primo censimento delle Opere Pie nel Regno d'Italia redatto nella seconda met\u00e0 dell'Ottocento da Pietro Castiglioni enumera 112 \"brefotrofi\" (o \"ospizi degli esposti\") e 341 \"orfanotrofi\". Si trattava per la quasi totalit\u00e0 di istituti promessi e gestiti da Ordini religiosi cattolici. Con l'unit\u00e0 d'Italia, lo Stato assunse un ruolo pi\u00f9 diretto nella tutela dell'infanzia abbandonata e si aprirono orfanotrofi diretti anche da altre confessioni religiose. Tra di essi abbiamo:\nAltri istituti saranno fondati nel Novecento negli anni successivi alla prima e alla seconda guerra mondiale, per accogliere gli orfani di guerra, tra cui:\nLa legge 28 marzo 2001, n. 149 stabil\u00ec, entro la data del 31 dicembre 2006, la chiusura degli orfanotrofi, trasferendo i minori in case-famiglia, comunit\u00e0 di accoglienza e dove possibile, presso famiglie affidatarie o adottive, ricorrendo all'adozione."}
{"id": "711615", "revid": "181699", "url": "https://it.wikipedia.org/wiki?curid=711615", "title": "Parlour ballad", "text": "Parlour ballad o pi\u00f9 genericamente parlour music, era un tipo di musica popolare che, come il nome suggerisce, veniva eseguita, alla fine del XIX secolo, nei \"parlour\" (salotti) delle abitazioni della \"middle class\" britannica, quasi sempre da cantanti dilettanti accompagnati al pianoforte. Divulgate come stampe di spartiti musicali, si diffusero sul finire del XIX secolo come risultato della crescita del numero di famiglie che si potevano permettere l'acquisto di strumenti musicali e di far studiare la musica ai figli come sistema educativo e per lo svago della famiglia. La sua popolarit\u00e0 decrebbe nel XX secolo con l'avvento delle apparecchiature tecnologiche per la diffusione della musica, come la radio, il fonografo e quindi tutti gli altri media fino ad arrivare ai nostri giorni.\nMolte delle prime \"parlour songs\" erano delle trascrizioni per voce e pianoforte di altre musiche gi\u00e0 esistenti. Spesso erano tratte da temi popolari ma anche da arie da opere italiane, soprattutto di Vincenzo Bellini e Gaetano Donizetti. Il testo delle canzoni veniva tradotto o sostituito da nuove liriche.\nAltri generi musicali venivano peraltro eseguiti nel \"parlour\" come inni patriottici, canti religiosi e pezzi musicali di spettacoli teatrali.\nCon l'avanzare del XIX secolo, un numero sempre pi\u00f9 alto di canzoni venne prodotto per l'esecuzione dilettantistica nelle abitazioni. I pezzi erano di semplice esecuzione sia dal punto di vista vocale che strumentale, per venire incontro alle modeste capacit\u00e0 tecniche degli esecutori. Le canzoni di Stephen Foster \"Ah! May the Red Rose Live Alway\" e \"Come with Thy Sweet Voice Again\" sono fra i primi esempi del genere in questione.\nIl periodo di maggior sviluppo di questo genere si ebbe fra la fine del XIX secolo e l'inizio del XX durante l'era vittoriana. Le canzoni cominciarono ad essere pi\u00f9 complesse e sofisticate e vennero anche eseguite in concerto da cantanti professionisti.\nFra i pi\u00f9 famosi pezzi di questo genere si ricordano \"The Old Arm Chair\" di Henry Russell, \"When the Swallows Homeward Fly\" di Franz Abt, \"Kathleen Mavourneen\" composta da Frederick Nicholls Crouch su liriche di Marion Crawford, \"The Lost Chord\" composta da Arthur Sullivan su liriche di Adelaide A. Proctor, \"Take Back the Heart\" di Claribel (Mrs. Charlotte Barnard), \"Oh! Promise Me\" di Reginald de Koven, \"I Love You Truly\" di Carrie Jacobs-Bond, e \"The Rosary\" di Ethelbert Nevin.\nOltre che stampate singolarmente, questo tipo di composizioni venne messo in vendita sotto forma di raccolte antologiche di spartiti."}
{"id": "711616", "revid": "2153076", "url": "https://it.wikipedia.org/wiki?curid=711616", "title": "The Essential Toto", "text": "The Essential Toto \u00e8 una collezione a doppio CD contenente 32 successi del gruppo dei Toto, pubblicata dalla Sony nel 2003 nella serie \"The Essential\", che comprende i maggiori successi di artisti sotto contratto con l'etichetta. \u00c8 stata realizzata anche una versione \"light\" a disco singolo, che include 14 brani."}
{"id": "711625", "revid": "767487", "url": "https://it.wikipedia.org/wiki?curid=711625", "title": "King David", "text": "King David \u00e8 un film del 1985 diretto da Bruce Beresford, con Richard Gere come attore protagonista.\nTrama.\nIl film tratta dell'antico re d'Israele Davide. La storia comincia dopo una vittoria dell'esercito di Israele, guidato dal re Saul, sugli Amaleciti. Saul ha deciso, contrariamente a quanto stabilito dalla legge di Dio, che parla per bocca del profeta Samuele, di discutere un possibile trattato. Samuele vanifica ogni tentativo di dialogo uccidendo il re degli Amaleciti e dicendo a Saul che Dio lo priver\u00e0 del regno. A questo punto la scena si sposta nella casa di Isai di Betlemme, presso il quale Samuele si reca per scegliere tra i suoi figli un re per Israele. Tra questi vi \u00e8 il giovane Davide che successivamente prender\u00e0 il posto di Saul come re d'Israele.\nProduzione.\nIl film venne girato interamente nel 1984 nelle citt\u00e0 italiane di Matera, Craco, Campo Imperatore, mentre diverse scene vennero girate in Sardegna (nella valle di Lanaitto presso Oliena, nelle campagne di Orgosolo, a Urzulei e nel il maestoso castello medievale di Burgos, che compare anche nella locandina del film) mentre in Inghilterra venne girato presso i Pinewood Studi.\nAccoglienza.\nIl film non venne ben accolto dalla critica. In particolare venne criticata la performance di Gere, definendo l'attore come \"pi\u00f9 adatto ai film contemporanei\". Il film si rivel\u00f2 anche un flop al botteghino, guadagnando poco pi\u00f9 di 5 milioni di dollari contro un budget di ben 21 milioni di dollari.\nDistribuzione.\nIl film, distribuito dalla Paramount Pictures, venne distribuito nelle sale statunitensi a partire dal 29 marzo del 1985."}
{"id": "711629", "revid": "729019", "url": "https://it.wikipedia.org/wiki?curid=711629", "title": "Epicardio", "text": "L'epicardio \u00e8 una membrana che riveste interamente la superficie esterna del cuore, rendendolo traslucido e liscio, e la parte iniziale dei grandi vasi. Costituisce il foglietto viscerale della sierosa cardiaca e, a livello del peduncolo vascolare, si riflette nel pericardio fibroso andando a delimitare la cavit\u00e0 pericardica nella quale, in situazioni patologiche, pu\u00f2 raccogliersi un versamento pericardico. Insieme a miocardio ed endocardio forma la parete del cuore.\nStruttura.\nL'epicardio \u00e8 costituito da un unico strato di cellule mesoteliali e possiede una lamina propria composta da fibre elastiche sotto alla quale \u00e8 presente uno strato sottoepicardico.\nStrato sottoepicardico.\nTale strato formato da tessuto connettivo, continua con il tessuto interstiziale dei fasci muscolari del miocardio e, al suo interno, decorrono i vasi coronarici in certi punti contornati da accumuli adiposi.\nDerivazione embriologica.\nL'epicardio si sviluppa a partire dalle cellule mesoteliali della superficie esterna del seno venoso poste superiormente al miocardio."}
{"id": "711636", "revid": "5717805", "url": "https://it.wikipedia.org/wiki?curid=711636", "title": "Harrier II", "text": ""}
{"id": "711637", "revid": "1543377", "url": "https://it.wikipedia.org/wiki?curid=711637", "title": "Storia di Asso", "text": "Preistoria.\nLe prime tracce umane, databili intorno al 6500 a.C., sono state rilevate a Cranno di Asso. A circa il 3500 a.C. risalgono quelle a Brazzova, e a circa il 3000 a.C. a Dosso, frazioni e localit\u00e0 di Asso. Si hanno testimonianze di presenze stabili a Brazzova, Cranno e Dosso dal 2000 a.C. e del popolamento delle colline intorno ad Asso dal 1700 a.C.\nAltri reperti risalgono al 500 a.C., a Pagnano, frazione di Asso, ed al 400 a.C., a Brazzova.\nDominio di Roma.\nAd Asso sono conservate due epigrafi.\nLa prima, il cui cippo \u00e8 ora conservato all'interno della torre del castello, fu ritrovata, alla fine del XVIII secolo, dal prevosto Carlo Mazza, nel giardino della torre; \u00e8 considerata da alcuni di origine romana per l'uguaglianza del corso delle pietre e la sottigliezza degli strati di calce. Riporta la scritta, a testimonianza di un culto di Giove:\nLa seconda, ritrovata su una spiaggia tra Onno e Vassena, e studiata da Theodor Mommsen, ora nella sala consiliare del municipio, \u00e8 incisa su un'ara di granitello e riporta, sotto due serpenti, la scritta:\nAlcuni pezzi di conduttura romana ed una moneta dell'imperatore Decio sono stati ritrovati a Pagnano. Nel 1794, mentre si scavava per la fognatura nel borgo, si scopr\u00ec, ad una profondit\u00e0 di novanta centimetri, il selciato romano, riportato alla luce, durante un'operazione simile, nel 1927.\nIl Cristianesimo venne probabilmente introdotto in Valassina verso la fine del III secolo e si afferm\u00f2 definitivamente alla fine del V.\nNel III secolo il vescovo Mona divise la diocesi di Milano in quattordici plebanie, tra le quali vi erano quella di Asso. Ogni plebania possedeva una chiesa principale dalla quale dipendevano tutte le altre: quella di Asso fu eretta, secondo Carlo Mazza, sulle rovine di un tempio pagano, utilizzandone il materiale; al suo centro era stata scavata nel suolo una vasca battesimale per gli adulti. Fu demolita nel XVIII secolo per far posto all'attuale chiesa del Santo Crocefisso.\nMedioevo.\nNel 784 la pieve di Asso, insieme a quella di Incino, entr\u00f2 a far parte del contado della Martesana.\nAl tempo dell'arcivescovo Ariberto da Intimiano (XI secolo), Asso rivest\u00ec un ruolo considerevole grazie alle sue fortificazioni, che lo posero al centro di un vasto sistema strategico-militare, oggi testimoniato da case-forti e da un'imponente torre, ricostruita in pi\u00f9 punti, facente parte del castello.\nSi \u00e8 tramandata oralmente la partecipazione alla prima crociata del 1095 di valassini, che, tornati, eressero un santo sepolcro con statue dipinto, ancora esistente a met\u00e0 del XVI secolo; del fatto, tuttavia, non esiste alcuna conferma: forse \u00e8 solo una leggenda. All'epoca delle crociate risalirebbe anche la scelta di santa Apollonia quale patrona di Asso, avendo dei valassini riportato un dente della santa al ritorno dalla Palestina: da qui l'usanza di baciare la reliquia per ottenere protezione dal mal di denti nel giorno a lei dedicato.\nNel 1183 degli statuti civili e penali, confermati nel 1380 dall'arcivescovo Antonio da Saluzzo, resero Asso una comunit\u00e0 autonoma.\nNel 1314 Facciolo della Pusterla occup\u00f2 e saccheggi\u00f2 Asso ma, non riuscendo a debellare i valassini, si ritir\u00f2 dalla valle e si insedi\u00f2 ad Oleggio.\nNel 1361 la peste nera, partendo da Milano, si estese a tutta la Lombardia e colp\u00ec la Valassina, che fino ad allora non era stata colpita. Non completamente domata, si sarebbe ripresentata dieci anni dopo, favorita da un'invasione di sorci e da una carestia. Non esistono dati sicuri, ma ad Asso solo quattro case risultano preservate; in memoria venne sistemato un piccolo angelo, a ricordo di quello che segn\u00f2 le case degli ebrei in Egitto. Durante il XIV secolo la peste torn\u00f2 in Brianza ed in Valassina nel 1384, e nel 1385 per ben quattro anni.\nIl dominio temporale arcivescovile termin\u00f2 sotto Giovanni Maria Visconti, che nel 1409 infeud\u00f2 la Vallassina a Facino Cane e, successivamente, a Luigi Dal Verme.\nSi racconta che una notte di Natale i cagliesi decisero di attaccare Asso, pensando di massacrarne gli abitanti appena usciti, disarmati, dalla prima messa. Gli assesi, tuttavia, avvertiti da una compaesana maritata a Caglio, sventarono l'attacco mettendosi in agguato lungo la strada ed ammazzando molti assalitori. I matrimoni tra persone dei due comuni furono rarissimi per secoli, dopo questo avvenimento.\nXVI secolo.\nDal 1534 la valle fu ceduta agli Sfondrati che dominarono fino al 1788.\nNel XVI secolo la peste si ripresent\u00f2, nel biennio 1523-24 e nel 1549, particolarmente pesante in Lombardia (nel ducato di Milano le vittime furono 17.000).\nNel 1566 l'arcivescovo Carlo Borromeo si ferm\u00f2 due giorni ad Asso, prima di recarsi a Valbrona e negli altri paesi, durante la sua prima visita pastorale in Valassina.\nNel 1571 un mugnaio, Bernardo Lochilo, fu costretto a domandare perdono \u00abal popolo\u00bb per aver insultato il prevosto. Per penitenza fu obbligato a stare davanti alla porta della chiesa, durante la messa, per quattro domeniche, con una candela in mano ed un cordone al collo.\nLe successive ondate di peste del 1574 e del 1576 sono considerate localmente meno estese e micidiali rispetto a quelle della prima met\u00e0 del secolo. I dati a disposizione sono peraltro pesanti, lasciando intuire quali stragi debbano aver fatto le precedenti: nel 1574 morirono ad Asso trenta persone in soli quattro mesi; nel 1576 il numero \u00e8 lo stesso, ma in soli quarantanove giorni. La peste uccise, quindi, circa il 5% della popolazione, se \u00e8 valido il dato per Asso di seicento residenti (Carlo Mazza riporta che nel 1530 fossero quattrocento).\nIl ritorno della peste nel 1576, detta \"peste di San Carlo\", fu da addebitare, secondo la tradizione, ad una ragazza dei Bonanomi di Asso, che ritrov\u00f2 una collana di corallo, nascosta da una sorella morta di peste due anni prima, in un buco di un muro della propria abitazione.\nDalla peste fu preservata, ad eccezione di una ragazza, la famiglia Magnocavallo di Asso, che fece voto di girare ogni sera per le contrade a chiedere di recitare \u00abun Pater ed un Ave\u00bb per i defunti, voto ancora rispettato alla fine del XVIII secolo.\nXVII secolo.\nNel 1630, i lanzichenecchi, discesi in Italia come truppe imperiali, sostarono ad Onno e portarono con s\u00e9 la grande peste. Ad Asso morirono 78 persone dal 15 maggio al 17 novembre.\nAd Asso era attivo in questi secoli anche l'ufficio dell'Inquisizione, alla ricerca di eretici e bestemmiatori, che, nel 1675, era diretto dal prevosto Antonio Crivelli, aiutato dai Crocesegnati.\nXVIII secolo.\nNel 1732 morirono ad Asso 66 persone, per un'epidemia della quale non si conoscono le caratteristiche.\nAsso comprendeva dodici comuni, a seguito della \"Riforma al governo ed amministrazione delle comunit\u00e0 dello Stato di Milano\", varata dal governo austriaco il 30 dicembre 1755.\nDal 1778, per sei anni, fu \u00abpodest\u00e0\u00bb di Asso Giovan Battista Erra di Visino.\nNel 1792 Giovanni Verri aveva come amante ad Asso Bambina Maiocchi, moglie di un notaio, oppure ostessa, a dire di suo fratello Pietro. Giovanni l'avrebbe poi ospitata nella villa di Mirabello, tentando, senza successo, di imporla alla societ\u00e0 aristocratica.\nAlla nascita della Repubblica cisalpina \u00e8 dedicata una lapide, datata 1796, situata nella torre del castello lungo la scala interna, oltre l'ara romana.\nAsso divent\u00f2 \u00abcapoluogo\u00bb del cantone IV del distretto di Lecco durante il predominio francese. Nel 1799 arriv\u00f2 in questo paese un agente militare e capo battaglione con venticinque cavalleggeri, per assistere all'estrazione dei requisiti per l'Armata francese, con una spesa di 389 lire a carico del comune; durante questo avvenimento si registrarono incidenti.\nXIX secolo.\nAncora all'inizio del XIX secolo Carlo Mazza raccontava di violenti scontri fra giovani di Canzo e Asso che si prendevano a sassate, durante il giorno dell'Epifania del 1804, a testimonianza di antiche rivalit\u00e0 campanilistiche. Anche nelle filande le donne di paesi diversi dovevano essere divise e controllate dai padroni, sebbene condividessero le stesse condizioni precarie. I matrimoni fra canzesi ed assesi in quel secolo erano ancora infrequenti.\nNel 1805 Asso divenne capoluogo dell'omonimo cantone (o della Vallassina), che faceva parte del distretto IV e del dipartimento del Lario del Regno italico.\nIl colera uccise ad Asso 44 persone, fra il 1830 ed il 1837.\nRisale al 1846 la fondazione del corpo musicale.\nNel 1861, alla proclamazione dell'unit\u00e0 d'Italia, Pagnano e Scarenna erano comuni separati da Asso. Scarenna, secondo le possibilit\u00e0 che offrivano la legge provinciale e comunale, avrebbe mantenuto dei margini di autonomia quando sarebbe stato accorpato. Questo avvenne nel 1878, mentre Pagnano fu inglobato due anni dopo.\nXX secolo.\nNel 1905, ai primi di marzo, un oste di Asso di 59 anni, che aveva una giovane e bella moglie, si suicid\u00f2 dopo due tentativi falliti.\nNel 1909 un'epidemia di tifo colp\u00ec la Valassina e miet\u00e9 vittime anche ad Asso. Si distinsero nell'assistenza il medico condotto dottor Pavesi, il prevosto Rodolfo Ratti e l'infermiere Carlo Granomelli, detto \"El Crapun\".\nL'anno seguente usc\u00ec il primo numero de \"L'Armonia\", il bollettino dei \u00abVicariati\u00bb di Asso e Canzo, fondato da don Primo Discacciati, con Luigi Molteni, sagrestano di Asso, come gerente responsabile. Veniva stampata presso la Tipografia d'Asso C. Oleotti. \"L'Armonia\", ora, \u00e8 il titolo del giornaletto della parrocchia di Asso e di quelle limitrofe (Valbrona, Sormano, Caglio, Rezzago).\nAd Asso, il 31 luglio 1917, durante un violento nubifragio, vennero colpiti l'ospizio dei ciechi, la coltelleria Vicini, gli stabilimenti Oltolina e Valsecchi, e croll\u00f2 il ponte della Vallategna.\nNel 1922 si form\u00f2 ad Asso una squadra di arditi al comando di Luchino Visconti, futuro segretario locale del Fascio. Alcuni socialisti, tra cui Carlo Bettinelli e Lazzarino Valsecchi, furono costretti a bere olio di ricino.\nTra 1921 e il 1939 si disputarono le quindici edizioni del Circuito del Lario. Il comitato esecutivo di questa competizione aveva sede ad Asso, che ne costituiva il centro organizzativo e logistico.\nNegli anni della seconda guerra mondiale, tra il 1943 ed il 1944, Cristina Bardavid, figlia di ebrei deportati, si salv\u00f2 grazie all'aiuto della famiglia Mazza Bonaiti, che la nascose nella propria abitazione, sotto la vecchia caserma dei carabinieri. Alcune voci riferiscono che il maresciallo Zucchelli era al corrente di ci\u00f2, ma non intervenne. Per quest'azione, alla fine degli anni novanta del XX secolo i Mazza avrebbero ottenuto il riconoscimento di \"giusti\" dalla stato di Israele.\nRemo Sordo, partigiano, cadde in combattimento nel 1944. A lui \u00e8 dedicato il viale alberato che collega il nuovo ponte sul Lambro di Scarenna e quello davanti alla cascata della Vallategna.\nNello stesso anno si costitu\u00ec ad Asso il Comitato di Liberazione Nazionale locale, grazie alla spinta del tipografo Gioachino Oleotti, proprietario della tipografia \"La Vallassinese\", presso la quale stampa clandestinamente \"La Disfida\". Sfugg\u00ec miracolosamente alle SS."}
{"id": "711645", "revid": "124335594", "url": "https://it.wikipedia.org/wiki?curid=711645", "title": "Sayri Tupac", "text": "Si tratta del figlio di Manco Capac II che succedette al padre sul trono di Vilcabamba al momento del suo assassinio avvenuto nel 1544. Causa la sua minore et\u00e0, fu assistito nell'esercizio del potere da alcuni tutori e venne incoronato ufficialmente solo nel 1557, assumendo il nome di Manco Capac Pachacuti Yupanqui.\nTrattative con gli spagnoli durante la sua minore et\u00e0.\nLa morte di Manco II era avvenuta all'inizio della guerra civile scatenata da Gonzalo Pizarro e gli Inca di Vilcabamba, privi del loro capo carismatico, non avevano potuto approfittare della divisione dei loro nemici.\nSayri Tupac era solo un bambino e la direzione del piccolo stato era stata assunta dai suoi tutori, tra cui spiccava Atoc Sopa. La politica degli Inca rimasti indipendenti perse, ben presto, ogni aggressivit\u00e0 e si limit\u00f2 a salvaguardare le usanze e le cerimonie dell'antico impero. Gli Spagnoli si avvidero di questa nuova postura, riscontrando la cessazione delle aggressioni ai coloni isolati, e sperarono di riuscire ad aver ragione, pacificamente, della resistenza degli ultimi Inca liberi.\nIl nuovo vicer\u00e9, Pedro de la Gasca, mise in atto delle iniziative diplomatiche per raggiungere lo scopo. Invi\u00f2 dei messi con doni importanti e ricevette, in cambio, altrettanti doni, portati da sei dignitari. Le trattative potevano essere iniziate e La Gasca fece delle offerte allettanti: tenute ed edifici, nel Cuzco ed altrove, capaci di fornire una rendita considerevole, oltre, naturalmente, all'amnistia per tutti i delitti passati.\nLe proposte erano soddisfacenti e Sayri Tupac, o meglio i suoi tutori, erano propensi ad accettare, ma chiedevano delle garanzie. Fu l'Inca Paullu ad offrirsi di accompagnare il nipote alla sua nuova residenza, ma quando era quasi giunto all'incontro si ammal\u00f2 e dovette fare ritorno al Cuzco, dove la malattia si aggrav\u00f2 e lo condusse alla morte.\nLa sua scomparsa interruppe le trattative, ma non le speranze delle autorit\u00e0.\nAccordo con il vicer\u00e9 e ritorno al Cuzco.\nNel 1552 la Corona Spagnola assunse l'iniziativa e il principe Filippo in persona scrisse una lettera a Sayri Tupac per assicurargli la completa immunit\u00e0 e giunse a riconoscere che suo padre Manco era stato duramente provocato dai Pizarro. Un cambio di vicer\u00e9 rese impossibile il recapito della missiva, ma questa venne riscritta, pari pari, e consegnata al nuovo rappresentante della Corona, il marchese di Ca\u00f1ete, perch\u00e9 se ne facesse il latore.\nDiversi personaggi, che riscuotevano la fiducia degli Inca in esilio, si incaricarono di riallacciare le trattative. Tra questi vi era Do\u00f1a Beatriz, una zia di Sayri Tupac, e suo figlio Juan Serra che la nobildonna aveva avuto dal \"conquistador\" Manso Serra di Leguizamo. Anche lo storico Juan de Betanzos, perfetto conoscitore del quechua partecip\u00f2 ai parlamentari che furono lunghi e laboriosi per la diffidenza degli indigeni.\nSi giunse infine ad un accordo e, il 7 ottobre 1557, Sayri Tupac lasci\u00f2 Vilcabamba alla volta di Lima. Il giovane sovrano ricevette un'accoglienza fastosa e, quando riprese il cammino per il Cuzco, era in possesso dei titoli che gli garantivano le propriet\u00e0 promesse. L'ingresso nella capitale dell'impero dei suoi antenati fu commovente per la felicit\u00e0 che gli indios, andati ad incontrarlo, dimostrarono. Per loro il Qhapaq Inca era tornato nella sua sede legittima.\nVita al Cuzco.\nLe propriet\u00e0 che Sayri Tupac aveva ottenuto dagli Spagnoli erano vastissime e facevano di lui uno dei cittadini pi\u00f9 ricchi del Per\u00f9. Inizialmente decise di risiedere nella capitale e prese alloggio nella casa di Do\u00f1a Beatriz che si incaric\u00f2 di inserirlo nella societ\u00e0 indigena della citt\u00e0. Lo scopo della permanenza del giovane sovrano lontano dalle sue propriet\u00e0 era per\u00f2 un altro: Sayri Tupac intendeva divenire cristiano, assieme alla sua giovane moglie. Un religioso, che parlava quechua, si incaric\u00f2 di istruirli. Pochi mesi dopo il giovane sovrano e la sua consorte potevano ricevere il battesimo e si scelsero nuovi nomi cristiani.\nRestava da compiere un'ultima formalit\u00e0 perch\u00e9 l'inserimento del sovrano inca nella societ\u00e0 spagnola potesse dirsi completo. La sua consorte era anche sua sorella e la Chiesa non poteva celebrare il loro matrimonio senza una dispensa papale. La dispensa arriv\u00f2, su interessamento della stessa Corona spagnola, e la coppia pot\u00e9 essere unita in matrimonio con tutti i crismi della legalit\u00e0.\nLa figlia nata da questa unione, Beatriz Clara, ricevette anch'essa il battesimo.\nMorte di Sayri Tupac.\nTerminata la fase di acculturamento religioso, Sayri Tupac pens\u00f2 bene di recarsi nei suoi possedimenti e, in special modo, nella valle di \"Yucay\" che era sempre stata il luogo di residenza preferito dai sovrani inca al tempo della loro grandezza.\nSi diede perfino a costruire un palazzo degno del suo nome, ma nel 1561, improvvisamente, Sayri Tupac mor\u00ec, proprio nella valle di Yucay, senza che la sua fine fosse stata in alcun modo prevista.\nLa stranezza della morte di un giovane poco pi\u00f9 che ventenne, sano e in buona salute, fece subito pensare al veleno e si indag\u00f2 su quelli che potevano aver interesse a provocare anzitempo la sua dipartita.\nIl maggior indiziato era il \"curaca\" della valle di \"Yucay\", Francisco Chilche. Costui non aveva certo visto di buon occhio l'assegnazione a Sayri Tupac della propriet\u00e0 di cui era stato fino ad allora responsabile. Se il \"dominus\" fosse stato uno spagnolo, il \"curaca\" avrebbe continuato ad amministrarla, ma un Inca lo avrebbe, prima o poi, esautorato. A ci\u00f2 si aggiunga che Francisco Chilche era di razza \"ca\u00f1ari\", un'etnia nemica acerrima degli Inca e alleata degli spagnoli fin dai primi giorni della conquista e il quadro pu\u00f2 dirsi completo.\nIl \"curaca\" fu arrestato e meticolose indagini vennero eseguite sul suo conto, ma non approdarono a nulla e, in capo ad un anno lo si dovette liberare.\nDiscendenza di Sayri Tupac.\nLa morte di Sayri Tupac present\u00f2 un problema per gli spagnoli: innanzitutto avevano appreso che lo stato di \"Vilcabamba\" vi era dato un nuovo sovrano, nella persona di Titu Cusi Yupanqui, fratello di Sayri Tupac; pertanto, il pericolo rappresentato da quel lembo di terra autonoma sussisteva.\nSayri Tupac aveva poi ottenuto in dotazione propriet\u00e0 vastissime ed ora queste facevano gola a molti, ma non si sapeva come sottrarle alla sua vedova ed alla sua piccola erede.\nI pi\u00f9 avveduti facevano presente che gli Inca rimasti ancora sulle montagne non si sarebbero mai convinti a trattare la pace se avessero constatato che le promesse fatte a Sayri Tupac non erano sopravvissute alla sua morte. Si pens\u00f2 anche di offrire le propriet\u00e0 a Titu Cusi Yupanqui, o meglio a suo figlio che avrebbe potuto sposare la figlia di Sayri Tupac con buona pace di tutti, ma la questione rest\u00f2 in sospeso.\nIn attesa di una soluzione si cominci\u00f2 con il fare amministrare l'ingente patrimonio a dei gentiluomini fidati che avrebbero dovuto preservare la fortuna della piccola Beatriz Clara in attesa della sua maggiore et\u00e0. Rinchiusa dapprima in convento, poi richiamata presso di s\u00e9 dalla madre, Beatriz fu oggetto di squallidi tentativi di matrimonio da parte di sciagurati cavalieri spagnoli, i \"Maldonado\", che giunsero, pur di raggiungere i loro scopi, a dichiarare di averla violentata all'et\u00e0 di nove anni. Dopo lunghe peripezie, la fanciulla and\u00f2 in sposa ad un rappresentante della migliore nobilt\u00e0 spagnola, Mart\u00edn Garc\u00eda de Loyola, il pronipote dell'omonimo fondatore della Compagnia di Ges\u00f9. La figlia di questa unione sarebbe stata nominata Marchesa di Santiago de Oropesa, titolo che la sua progenie avrebbe mantenuto fino al 1741, alla morte cio\u00e8 dell'ultimo discendente, deceduto senza eredi."}
{"id": "711647", "revid": "174925", "url": "https://it.wikipedia.org/wiki?curid=711647", "title": "Ranieri de' Calzabigi", "text": "Biografia.\nInizialmente fu avviato agli affari commerciali, affinch\u00e9 aiutasse il padre. \nCalzabigi studi\u00f2 probabilmente a Livorno per gli studi letterari e a Pisa per quelli scientifici e col nome di \"Liburno Drepanio\" fu membro dell'Accademia Etrusca di Cortona e dell'Accademia dell'Arcadia. \nNel 1743 prest\u00f2 servizio in un ministero a Napoli, dove inizi\u00f2 a dedicarsi all'attivit\u00e0 librettistica. A causa del suo coinvolgimento in un processo per veneficio dovette lasciare la citt\u00e0 e quindi si rec\u00f2 a Parigi, ove conobbe Giacomo Casanova: i due strinsero amicizia e insieme conclusero alcuni affari, tra cui una lotteria. In questo periodo Ranieri produsse la poesia eroicomica \"La Lulliade\", una parodia della carriera di Jean-Baptiste Lully, che \u00e8 una palese allusione alla problematica estetica e culturale della Querelle des Bouffons. Nel 1755 pubblic\u00f2 una ristampa dei lavori dell'amico Pietro Metastasio.\nDopo aver lasciato la Francia, nel 1761 fu a Vienna per rivestire la carica di \"consigliere alla Camera dei Conti dei Paesi Bassi\" e pi\u00f9 tardi quella di \"consigliere di S.M.I.R. Apostolica\". Grazie all'intermediazione del conte Giacomo Durazzo, il direttore del teatro di corte viennese, pot\u00e9 conoscere Christoph Willibald Gluck e Gasparo Angiolini. Per Gluck scrisse tre libretti d'opera, \"Orfeo ed Euridice\" (1762), \"Alceste\" (1767) e \"Paride ed Elena\" (1770), e contribu\u00ec attivamente con forza e vigore, grazie soprattutto alla propria efficienza poetica, alla cos\u00ec chiamata riforma gluckiana.\nSuccessivamente, a seguito di uno scandalo, su ordine dell'imperatrice Maria Teresa dovette abbandonare Vienna. Nel 1774 si stabil\u00ec a Pisa e nel 1780 a Napoli, dove scrisse i suoi due ultimi libretti, \"Elfrida\" (1792) ed \"Elvira\" (1794), entrambi musicati da Giovanni Paisiello, e si dedic\u00f2 alla vita letteraria della citt\u00e0 fino alla morte; nella prima met\u00e0 degli anni ottanta fu uno degli intellettuali incontrati da Vittorio Alfieri e fu l'unico a complimentarsi con lui, assicurandogli che con le sue opere aveva posto il teatro italiano sullo stesso piano di quello francese.\nFece parte della Massoneria, come scrive Gerardo Tocchini:\n\"In Austria, poi, l'iniziativa di segno massonico era stata all'origine di uno dei grandi eventi culturali del Settecento, la riforma del melodramma, risultato degli sforzi congiunti di un librettista (l'italiano Ranieri de' Calzabigi), e di un musicista (il boemo Christoph Willibald Gluck) massoni alle dipendenze di un direttore dei teatri (il genovese conte Giacomo Durazzo) massone e protetti da un cancelliere imperiale (il principe di Kaunitz) massone, lavoro intrapreso per compiacere un imperatore ( Francesco I) massone: \"Orfeo e Euridice\" (1762)\"."}
{"id": "711649", "revid": "1924342", "url": "https://it.wikipedia.org/wiki?curid=711649", "title": "Novaja Zemlja", "text": "Novaja Zemlja (, \"nuova terra\") \u00e8 un arcipelago russo costituito da due isole maggiori, Severnyj e Ju\u017enyj, separate dallo stretto di Mato\u010dkin, oltre a numerose isolette minori.\nGeografia.\nNovaja Zemlja \u00e8 un arcipelago di isole appartenente alla Federazione Russa e dipendente amministrativamente dall'Oblast' di Arcangelo. Tecnicamente la Novaja Zemlja consiste in due isole principali separate dallo stretto di Mato\u010dkin (Mato\u010dkin \u0160ar), un tratto di mare di basso fondale che mette in comunicazione la costa ovest e quella est. Le altre isole che compongono l'arcipelago sono di grandezze molto inferiori.\nL'arcipelago estende la sua superficie di circa oltre il Circolo Polare Artico, \u00e8 posizionato tra il mare di Barents a ovest e il mare di Kara a est, di fronte alla penisola Jamal. La zona montuosa che si estende nella parte centrale supera i metri d'altezza; il punto pi\u00f9 alto \u00e8 il picco Sedova (situato in prossimit\u00e0 dello stretto di Mato\u010dkin), che raggiunge i di altitudine. La zona meridionale ha una superficie di circa , mentre quella settentrionale si estende per circa .\nLa fauna \u00e8 caratterizzata da molte specie di uccelli; si possono trovare inoltre varie famiglie di mammiferi caratteristiche dei climi polari, tra cui orso bianco, volpe artica (Alopex lagopus), tricheco (Odobenus rosmarus) e foche (phocidae).\nStoria.\nIn et\u00e0 moderna fu ipotizzata dal geografo svedese Philip Johan von Strahlenberg la coincidenza tra Novaja Zemlja e la leggendaria isola di Tazata, descritta da Plinio il Vecchio nella \"Naturalis historia\", sebbene nella maggior parte delle carte in cui \u00e8 raffigurata Tazata sia presente, pi\u00f9 a ovest, anche la stessa Novaja Zemlja. La supposizione di von Strahlenberg successivamente vide comunque concordi altri autori, mentre fu criticata, nella sua \"Storia russa\" (1768), da Vasilij Nikiti\u010d Tati\u0161\u010dev, secondo il quale non aveva fondamento la collocazione dell'isola nel Mar Glaciale Artico.\nL'arcipelago di Novaja Zemlja sin dal 1954 \u00e8 stato un poligono nucleare sovietico destinato a numerosi esperimenti atomici durante la Guerra fredda. Si calcola che circa 130 dei 715 test nucleari russi siano avvenuti su queste enormi e sperdute isole artiche, in particolare 88 nell'atmosfera, 39 sotterranei e 3 sottomarini. Le aree designate per i test erano tre: \"Zona A\", \"Zona B\" e \"Zona C\"; le prime due, A e B si trovano nell'isola meridionale, mentre la Zona C in quella settentrionale.\nIl 30 ottobre del 1961, nel golfo Mitju\u0161icha, a nord dello stretto di Mato\u010dkin nella \"Zona A\" destinata a test, fu fatto esplodere il pi\u00f9 potente ordigno nucleare mai costruito, la cosiddetta \"Bomba Zar\" (in russo progetto \"\u0418\u0412AH\" (Ivan) RDS-220), una bomba all'idrogeno della potenza di \"50 megatoni\". L'ultimo ordigno nucleare \u00e8 stato testato in Novaja Zemlja il 24 ottobre 1960.\nNel 1966 l'URSS ha firmato il Trattato di messa al bando dei test nucleari. Nessuna esplosione scuote pi\u00f9 l'area: vi si effettuano solamente i cosiddetti test \u201csubcritici\u201d previsti dal Trattato. Ogni anno vengono condotte ispezioni, per verificare i siti di stoccaggio dei materiali nucleari. Negli ultimi anni si \u00e8 provveduto a decontaminare alcune zone. Il nord delle due isole principali della Novaja Zemlja fa parte, insieme alla Terra di Francesco Giuseppe, del Parco Nazionale dell'artico russo, istituito nel 2009.\nInsediamenti.\nL'insediamento pi\u00f9 popolato dell'arcipelago della Novaja Zemlja si trova a Belu\u0161'ja Guba (o Belu\u0161ka Guba, in russo: \u0411\u0435\u043b\u0443\u0448\u044c\u044f \u0413\u0443\u0431\u0430\u0301). Si tratta del centro amministrativo del territorio. Dall'ultimo censimento del 2002 la popolazione risulta essere di circa abitanti, che costituisce il 96% del totale degli abitanti di tutto l'arcipelago (circa ). In passato la popolazione era costituita esclusivamente dal personale militare (e dalle loro famiglie) impegnato nelle intense attivit\u00e0 di test nucleari svolti nella \"Zona A\" dal 1955 al 1962 e dal 1972 al 1975.\nCon la fine della guerra fredda il personale militare \u00e8 progressivamente diminuito a favore dell'aumento di operai e tecnici specializzati in scavi sotterranei o attivit\u00e0 di manutenzione delle reti elettriche e idriche. A circa a nord-ovest dall'insediamento sorge la base aerea di \"Roga\u010devo\" conosciuta anche come l'Aeroporto di Amderma-2. Sull'isola meridionale si trovano due insediamenti, quello di Krasino e quello di Ba\u0161ma\u010dnyj; su quella settentrionale invece si trova l'antico villaggio di pescatori di Mato\u010dkin \u0160ar () che sorge sulla sponda nord dello stretto di Mato\u010dkin, e l'insediamento di Severnyj sulla sponda sud (), che era anche il centro operativo per i test nucleari delle \"Zone B e C\".\nAltri insediamenti sono Malye Karmakuly e Stol'bovoj, inoltre nella parte pi\u00f9 settentrionale dell'arcipelago si trova Capo \u017delanija, un'importante postazione militare dell'ex Unione Sovietica durante la guerra fredda, attualmente disabitata."}
{"id": "711652", "revid": "729019", "url": "https://it.wikipedia.org/wiki?curid=711652", "title": "Endocardio", "text": "L'endocardio \u00e8 la sottile membrana traslucida e biancastra che riveste internamente tutte le cavit\u00e0 cardiache, adattandosi a tutte le irregolarit\u00e0 della loro superficie (muscoli pettinati e papillari, corde tendinee, trabecole carnee di secondo e terzo ordine). Esso ricopre inoltre le superfici valvolari. Insieme a epicardio e miocardio forma la parete del cuore.\nStruttura.\n\u00c8 composto di pi\u00f9 strati: pi\u00f9 superficialmente si trova lo strato di cellule endoteliali di forma poligonale, che formano uno strato liscio che continua con l'endotelio dei vasi afferenti ed efferenti del cuore; si passa poi a una lamina propria composta da fibre elastiche e miocellule, la quale si prolunga in uno strato sottoendocardico di tessuto connettivo lasso.\nStrato sottoendocardico.\nQuesto strato sottoendocardico ha particolari funzioni: esso ancora saldamente l'endocardio alle pareti delle cavit\u00e0 cardiache, collegandosi al connettivo interstiziale del miocardio, \u00e8 vascolarizzato e svolge una funzione trofica. Manca in corrispondenza dei muscoli papillari e in questo strato sono presenti le reti sottoendocardiche del cuore, fondamentali per la trasmissione dello stimolo contrattile a tutto il miocardio.\nDerivazione embriologica.\nL'endocardio deriva dallo strato endoteliale delle formazioni che danno vita a tutto il cuore, i \"tubi endocardici\", che a loro volta si formano dal mesoderma."}
{"id": "711653", "revid": "239497", "url": "https://it.wikipedia.org/wiki?curid=711653", "title": "Kalash", "text": "I Kalasha o Kalash sono un'antica e particolare popolazione del Pakistan radicalmente diversa, sia nella cultura che nella religione, dalle altre popolazioni di questi paesi. I componenti di questa popolazione - di cui molti dalla pelle ambrata e dagli occhi chiari - risiedono nel distretto settentrionale del Chitral, nelle tre piccole valli di Birir, Rumbur e Bumburet.\nOrigini genetiche.\nSebbene anche nei ritrovamenti archeologici e negli studi antropologici l'origine di questa etnia rimanga misteriosa, recenti analisi dei DNA hanno accertato la loro parentela genetica con gli europei, entrambi correlati ai pastori delle steppe occidentali e alla Cultura di Jamna. Sono del tutto infondate le leggende, di origine recente, secondo cui i Kalasha sarebbero di origine macedone, discendenti di soldati di Alessandro Magno, che avrebbe donato al suo generale Shalak Shah la valle del Chitral.\nL'analisi genetica sul cromosoma Y del DNA (Y-DNA) di individui kalasha eseguita da Firasat et al. (2007) mostra alte e diverse frequenze di questi aplogruppi Y-DNA: L3A (22,7%), H1 * (20,5%), R1a (18,2%), G (18,2%), J2 (9,1%), R* (6,8%), R1* (2,3%), e L* (2,3%).\nL'analisi genetica del DNA mitocondriale (mtDNA) di Quintana-Murci et al. (2004) ha concluso che \"la presenza eurasiatica occidentale nella popolazione Kalasha raggiunge una frequenza del 100%\" con i seguenti aplogruppi mtDNA pi\u00f9 diffusi: U4 (34%), R0 (23%), U2e (16%) e J2 (9 %). Lo studio ha affermato che nessuna componente dell'Asia orientale o meridionale \u00e8 stata rilevata e che la popolazione kalasha \u00e8 composta da linee eurasiatiche occidentali (dato che i lignaggi associati sono rari o assenti nelle popolazioni circostanti). Gli autori hanno concluso che un'origine eurasiatica occidentale per i Kalasha sia molto probabile, a causa delle loro linee materne.\nIn uno studio condotto da Rosenberg et al. (2006) vennero eseguiti test genetici sulla popolazione kalasha, giungendo alla conclusione che essi sono una popolazione distinta (e forse aborigena) con solo contributi minori da parte di popoli esterni. In un'analisi a gruppi con K = 7, i Kalasha formarono un gruppo a parte, cos\u00ec come gli asiatici meridionali e le classiche cinque razze continentali (caucasoidi, negroidi, mongoloidi, melanesiani e nativi americani).\nUno studio condotto da Li et al. (2008), i genetisti utilizzarono pi\u00f9 di 650.000 campioni di polimorfismi a singolo nucleotide (SNP) dalla Human Genome Diversity Panel, trovando lignaggi radicati che possono essere distinti in Kalasha. I risultati hanno mostrato il loro raggruppamento all'interno delle popolazioni dell'Asia centro-meridionale a K = 7. Lo studio ha anche dimostrato come i Kalasha siano un gruppo separato persino dalle popolazioni europee. \nNessuno studio genetico, tuttavia, ha eseguito una comparazione sistematica fra i Kalasha e i numerosi gruppi linguistici circostanti, che parlano per lo pi\u00f9 idiomi strettamente imparentati col Kalashamun, la lingua parlata dai Kalasha stessi.\nReligione.\nTra le molte particolarit\u00e0 di questa etnia, vi \u00e8 l'aver conservato una religione in parte di tipo pagano e politeista, con alcune peculiarit\u00e0 legate per esempio al vino. Fra settembre e ottobre infatti si svolge una festa che ricorda per certi versi le feste orgiastiche del mondo antico greco-romano. L'uva raccolta dalle viti viene pigiata solo da bimbi maschi e il vino ottenuto dalla fermentazione verr\u00e0 bevuto al solstizio di inverno, detto \"Chaumos\", durante giorni in cui \u00e8 d'uso ubriacarsi per avvicinarsi alla divinit\u00e0. Interessante notare come nel corso dell'anno la popolazione non consumi pi\u00f9 vino, che assume quindi esclusivamente un significato rituale.\nUn'altra peculiarit\u00e0: nella loro religiosit\u00e0 il cavallo riveste una particolare importanza.\nTradizionalmente, i morti non venivano seppelliti ma lasciati in bare sopra terra nelle aree cimiteriali; a loro sono dedicate statue lignee. Le donne sono libere e non portano il chador.\nLingua.\nLa lingua kalasha \u00e8 di grande interesse per i linguisti. Secondo molti, appartiene al sottogruppo dardico del gruppo indoiranico della famiglia indoeuropea. Possiede una fonologia alquanto atipica. Attualmente si contano circa 5000 parlanti.\nStoria.\nLa loro religione cos\u00ec peculiare, diversa dalla dominante musulmana che la circonda da ogni parte, ha portato questi ultimi a chiamarli Kafiri, cio\u00e8 infedeli (con una sfumatura dispregiativa). La separazione religiosa \u00e8 molto netta.\nNel corso dei secoli, i musulmani hanno intrapreso diverse guerre contro i Kafiri e alla fine del grande scontro nel 1895-96, vi fu la forzata conversione delle adiacenti valli afghane gi\u00e0 dette \"Kafiristan\" (terra infedele), che vennero rinominate \"Nuristan\" (terra di luce).\nLa conoscenza di quelle culture oggi scomparse \u00e8 dovuta principalmente all'opera del colonnello inglese Robertson, che fu il primo europeo ad esplorare il loro territorio appena qualche anno prima della guerra di fine Ottocento. All'epoca la popolazione era di diverse decine di migliaia di individui.\nL'isolamento era tale che pochissimi avevano assaggiato il t\u00e8, diffusissimo in tutto l'Afghanistan. Non esisteva poi in tutto il territorio del Nuristan alcuna strada sterrata e ci si spostava esclusivamente su piccoli sentieri spesso troppo ripidi e scoscesi anche per asini e cavalli e percorribili soltanto a piedi. \nCondizione attuale.\nL'economia \u00e8 basata sulla agricoltura e pastorizia in un sistema economico che tradizionalmente ignorava la moneta. L'unit\u00e0 base era la capra: una mucca valeva, negli anni '70, circa quattro capre e una casa poteva costare sei mucche. Non esistevano comunque finalit\u00e0 commerciali: nulla era prodotto per la vendita e l'eventuale eccedenza di merci (la cosiddetta \"ricchezza\") non era fatto privato come nel resto del Pakistan e del mondo a economia capitalista: aveva uno scopo \"sociale\", veniva infatti ridistribuita fluidamente tra la popolazione secondo quanto stabilito dagli anziani; al donatore venivano forniti in cambio elementi di prestigio, come l'assegnazione di un posto privilegiato nelle riunioni o la possibilit\u00e0 di portare con s\u00e9 determinate armi.\nEventuali controversie all'interno della comunit\u00e0 dovevano obbligatoriamente passare dal consiglio di anziani prima di passare ai tribunali statali."}
{"id": "711663", "revid": "767487", "url": "https://it.wikipedia.org/wiki?curid=711663", "title": "The Man (Barry White)", "text": "The Man \u00e8 l'ottavo album del cantante statunitense Barry White, pubblicato nel 1978 dalla 20th Century Records.\nStoria.\nL'album divenne il sesto di Barry White a raggiungere la vetta della classifica R&amp;B e arriv\u00f2 al #36 della classifica Pop. Il primo singolo, \"Your Sweetness Is My Weakness\" ottenne il #2 della classifica R&amp;B, mentre la cover di \"Just the Way You Are\" di Billy Joel raggiunse il #12 nel Regno Unito. Le prime tre tracce (in origine il Lato A) hanno un ritmo veloce con un notevole influsso latino, mentre i brani restanti (il lato B) sono delle ballads. Nel 1989 i Simply Red realizzarono una cover di \"It's Only Love Doing Its Thing\" (con il titolo abbreviato \"It's Only Love\") che divent\u00f2 una hit. La copertina del disco si apriva dall'alto, come una busta da lettera."}
{"id": "711664", "revid": "486946", "url": "https://it.wikipedia.org/wiki?curid=711664", "title": "JuveCaserta Basket", "text": ""}
{"id": "711666", "revid": "1745361", "url": "https://it.wikipedia.org/wiki?curid=711666", "title": "Scout", "text": "Scout \u00e8 un termine inglese preso dall'epopea americana con il significato letterale di \"esploratore\". In italiano pu\u00f2 essere riferito a vari ambiti."}
{"id": "711669", "revid": "21079", "url": "https://it.wikipedia.org/wiki?curid=711669", "title": "Minore (matematica)", "text": ""}
{"id": "711672", "revid": "1543377", "url": "https://it.wikipedia.org/wiki?curid=711672", "title": "Wilhelm von Tegetthoff", "text": "Biografia.\nSecondo di cinque figli, Wilhelm von Tegetthoff nacque nell'allora Impero austriaco il 23 dicembre 1827 a Marburgo (ora Maribor in Slovenia), in Stiria, da una nobile famiglia originaria della Vestfalia. Suo bisnonno serv\u00ec il Sacro Romano Impero come capitano di cavalleria durante la guerra dei sette anni (1756-1763) e venne elevato alla nobilt\u00e0 ereditaria da Maria Teresa; un suo prozio, Joseph von Tegetthoff, fu cavaliere dell'Ordine militare di Maria Teresa.\nSuo padre, Karl von Tegetthoff, entr\u00f2 nell'esercito imperiale nel 1805, l'anno prima che Napoleone Bonaparte dichiarasse di non riconoscere pi\u00f9 l'esistenza del S.R.I. della nazione germanica, la cui terra governata dalla Casa d'Asburgo divenne quindi nota come Impero austriaco. Karl von Tegethoff combatt\u00e9 nella guerra di liberazione contro Napoleone (1813-1815) ed in seguito fu trasferito alla guarnigione di Marburgo. Sua madre invece era figlia di un impiegato civile di Praga.\nIl 28 novembre 1840, allora tredicenne, Guglielmo di Tegetthoff entr\u00f2 nella Imperiale e regia scuola dei cadetti di marina, alloggiato negli stabili dell'antico monastero di Sant'Anna, a Castello, Venezia. All'epoca l'Imperial Regia marina austriaca era totalmente influenzata dalla componente veneta; di fatto, la base navale e l'Arsenale erano anch'essi basati nella citt\u00e0 del Leone di San Marco e Tegetthoff venne preparato alla carriera imparando il veneto, lingua di comando della Marina.\nIl 21 luglio 1845 Tegetthoff complet\u00f2 il ciclo di studi; di tredici membri della sua classe, solo due completarono il corso. Alla campagna del 1848 non prese parte in mare, ma come aiutante di campo del viceammiraglio Anton Stephan Ritter von Martini e del feldmaresciallo-luogotenente Ferencz Gyulai; nel 1849 fu sull\"'Adria\" al blocco di Venezia.\nL'anno 1854 ebbe il primo comando, quello della scuna \"Elisabetta\", donde pass\u00f2 sul \"Taurus\". Le stazioni del Levante e del Mar Nero gli procacciarono distinzione e presto anche il favore dell'arciduca Massimiliano. Una campagna scientifica nel Mar Rosso ed il comando della pirocorvetta \"Erzherzog Friedrich\" in Marocco, una campagna in Brasile in qualit\u00e0 di aiutante dell'arciduca riempiono il periodo 1857-1860; nell'autunno di quest'ultimo ultimo anno fu comandante della \"Graf Radetsky\" nei mari di Siria. Capitano di corvetta nel 1858, divenne poi capitano di fregata.\nSi distinse durante la guerra dei Ducati affrontando, il 9 maggio 1864, al comando di una formazione austro-prussiana al largo di Helgoland, forze navali danesi.\nIl suo nome \u00e8 legato alla vittoria sulla flotta italiana nella battaglia di Lissa del 20 luglio 1866. In tale occasione la flotta austriaca (ex flotta austro-veneta), sconfisse quella italiana, che perse due corazzate e 640 uomini. La flotta italiana contava un numero superiore di navi di fattura moderna, tra cui l'ariete corazzato \"Affondatore\".\nIl 25 febbraio 1868 Francesco Giuseppe I nomin\u00f2 infine Tegetthoff comandante della marina e capo della \"Marinesektion\". Negli anni successivi venne dato avvio al programma di sviluppo della marina concepito dall'ammiraglio, con l'istituzione di scuole di addestramento e corsi di formazione, nonch\u00e9 con l'inizio di spedizioni all'estero per temprare gli equipaggi, allacciare rapporti commerciali e diffondere il prestigio della k.u.k. Kriegsmarine. Quando l'ammiraglio Tegetthoff mor\u00ec di polmonite a Vienna, il 7 aprile 1871, all'eroe di Lissa furono tributati grandi onori militari.\nAlla morte di Tegetthoff, monumenti in suo onore furono eretti a Vienna, Marburgo (oggi Maribor) e Pola, porto militare principale dell'impero; il suo nome fu anche attribuito, in sequenza, a due navi della Marina imperial-regia."}
{"id": "711675", "revid": "33277", "url": "https://it.wikipedia.org/wiki?curid=711675", "title": "Diocesi di Chieti", "text": ""}
{"id": "711676", "revid": "701660", "url": "https://it.wikipedia.org/wiki?curid=711676", "title": "Muscolo bicipite brachiale", "text": "Il muscolo bicipite brachiale \u00e8 il pi\u00f9 grande muscolo anteriore del braccio ed origina con due capi dalla scapola per andare ad inserirsi con un tendine comune alla tuberosit\u00e0 del radio.\nSi tratta di un muscolo del braccio, localizzato nella loggia anteriore, assieme al muscolo brachiale e muscolo coracobrachiale; \u00e8 antagonista del muscolo tricipite brachiale. Il bicipite brachiale \u00e8 un muscolo biarticolare in quanto dalla scapola raggiunge il radio, superando due articolazioni, la scapolo-omerale e il complesso articolare del gomito.\nHa diversi ruoli. A origine fissa:\nA inserzione fissa, il capo lungo del bicipite:\nCapi.\nI due capi del bicipite brachiale sono detti lungo e breve.\nCapo lungo.\nOrigine: tubercolo sopraglenoideo della scapola.\nDecorso: all'interno della capsula articolare della spalla, con un lungo tendine che viene avvolto da una guaina formata dalla membrana sinoviale che lo esclude dalla cavit\u00e0 articolare. Il tendine del capo lungo si porta sulla testa dell'omero e decorre poi nel solco bicipitale (intertubercolare), la guaina sinoviale che lo avvolge lo segue fino a questo livello e poi termina.\nInserzione: tuberosit\u00e0 del radio. Dal margine mediale del tendine di inserzione si stacca una lamina, il lacerto fibroso, che si fonde con la fascia antibrachiale.\nCapo breve.\nOrigine: apice del processo coracoideo della scapola con un tendine vicino a quello del muscolo coracobrachiale.\nRapporti.\nIl muscolo bicipite \u00e8, assieme al deltoide che vi si trova lateralmente e posteriormente, uno dei muscoli pi\u00f9 superficiali della loggia anteriore del braccio.\n\u00c8 in rapporto profondamente in senso cranio caudale con i muscoli coracobrachiale, brachiale e brachioradiale; la faccia profonda \u00e8 in rapporto col nervo muscolocutaneo; contribuisce a delimitare l'interstizio in cui decorre il fascio vascolonervoso del braccio. Delimita il rilievo centrale della regione anteriore del gomito e delimita il solco laterale e mediale del braccio in cui decorrono rispettivamente la vena cefalica e la vena basilica\nInserzione: tuberosit\u00e0 del radio.\nVascolarizzazione e innervazione.\nIl muscolo risulta vascolarizzato dall'arteria brachiale, ramo terminale dell'arteria ascellare; per quanto concerne il ritorno venoso fa capo alle due vene brachiale laterale e mediale.\nL'innervazione \u00e8 data dal nervo muscolocutaneo ramo terminale del plesso brachiale che origina dal tronco secondario laterale dello stesso e si porta nella loggia anteriore del braccio perforando a pieno spessore il muscolo coracobrachiale.\nAzione.\nL'azione generale del bicipite \u00e8 quella di flettere l'avambraccio sul braccio, e flettere il braccio sulla spalla. Ha inoltre il compito di supinare il palmo della mano durante la flessione dell'avambraccio grazie al ruolo. Partecipa debolmente all'extrarotazione del braccio. I capi specifici del bicipite brachiale hanno inoltre alcuni compiti diversificati:"}
{"id": "711677", "revid": "1272592", "url": "https://it.wikipedia.org/wiki?curid=711677", "title": "Meddix tuticus", "text": "Il meddix tuticus (in lingua latina; plurale \"meddices tutici\") o medd\u00edss tovt\u00edks (in lingua osca) era il pi\u00f9 importante tra i magistrati (\"meddix\") e la sua figura rappresentava il capo di Stato dei popoli -tovtiks- italico-osco- sabellici, in particolare gli Equi, i Sanniti, i Volsci, i Peligni, i Marsi, i Frentani, i Carricini, i Vestini e i Piceni. Ogni \"tovtiks\" (popolo), formato da diversi \"pagi\" (i Peligni ne avevano oltre sedici) aveva il suo \"meddix\" che veniva eletto democraticamente.\nLa figura e le funzioni.\nIl \"meddix tuticus\" era una figura politico-amministrativa, ricordata da Tito Livio con il termine \"praetor\" proprio dell'ordinamento romano:\nIl \"meddix tuticus\" era il capo supremo del Touto (letteralmente \"popolo\") da cui prendeva il nome, ossia di quell'organismo composito a base corporativa, formato dall'unione di un insieme di \"pagus\", che costituivano i vari popoli \"osco-italico-sabellici, Piceni, vestini, frentani marrucini, carecini, marsi, peligni, sanniti, ecc.\" (v.Salmon). In quanto capo assoluto del suo popolo, ossia del suo Touto, aveva un potere decisionale massimo e autonomo, e sentiva il parere del popolo perch\u00e9 veniva eletto democraticamente e veniva anche contestato e non rieletto, perch\u00e9 non aveva potere sovrano di monarca.Infatti gli storici ci hanno tramandato la loro figura, chiamandoli praetor e non monarchi. I guerrieri italici (vedi statuette bronzee dei peligni e sanniti) per la protezione del cuore e dello stomaco indossavano corpetti su cui erano sistemati tre dischetti di bronzo,uno a destra e a sinistra per il cuore e uno verso la parte centrale dello sterno.\nOltre ad essere il capo militare del Touto, ne curava l'amministrazione della legge, con i pagi decreta che regolavano la vita dei campi, della transumanza, e la vita stessa delle popolazioni dei pagi e dei relativi vici, Leggi poi riprese e ampliate dai romani , delle finanze, della religione e presiedeva le assemblee collegiali che aveva il potere di convocare quando si presentavano dei problemi nei singoli pagi. Aveva naturalmente anche funzioni militari, ma meno accentuate rispetto al suo omologo romano, il \"praetor\".\nLa carica di \"meddix tuticus\", elettiva e democratica, era annuale ma poteva essere rinnovata. , probabilmente,si ebbero anche due \"meddix tuticus\", come a Velitrae, Nola, Messana e Corfinium. A differenza dei consoli romani, tuttavia, i due \"meddices tuticis\" non erano perfettamente pari grado, n\u00e9 risulta che vi fossero differenze di specializzazione, \u00abper cui noi parleremmo di un \"meddix\" e di un vice-\"meddix\"\u00bb.\nConosciamo un \"Meddix tuticus\" a Capua nel 211 a.C., durante il lungo assedio della citt\u00e0 da parte dei Romani. Il suo nome era Seppio Lesio."}
{"id": "711681", "revid": "834", "url": "https://it.wikipedia.org/wiki?curid=711681", "title": "Zenith", "text": ""}
{"id": "711682", "revid": "767487", "url": "https://it.wikipedia.org/wiki?curid=711682", "title": "Luther Vandross", "text": "Nella sua carriera ha venduto 40 milioni di dischi e vinto 8 Grammy Award, di cui quattro volte come \"migliore performance vocale maschile R&amp;B\", e nel 2004 come \"canzone dell'anno\" per il brano \"Dance with My Father\", scritta insieme a Richard Marx. Le sue eccezionali doti vocali lo hanno portato ad essere considerato uno dei pi\u00f9 grandi cantanti maschili di musica leggera di tutti i tempi e gli hanno valso l'appellativo di \"The velvet voice\" (Voce di velluto).\nBiografia.\nNato Luther Ronzoni Vandross Jr., il futuro cantante era il quarto figlio dell'infermiera Mary Ida Vandross e del tappezziere e cantante Luther Vandross, Sr. All'et\u00e0 di tre anni, possedendo un fonografo, Vandross impara da autodidatta a suonare il piano.\nIl padre muore di diabete quando Vandross Jr. ha solo otto anni; gli ha dedicato in seguito la canzone \"Dance with My Father\" nel 2003.\nNel 1969 Vandross si diploma alla William Howard Taft High School nel Bronx, e si iscrive alla Western Michigan University per un anno, prima di lasciare gli studi per proseguire la carriera musicale.\nCarriera.\nHa iniziato la sua carriera come cantante nel gruppo di Gregg Diamond, ovvero i Bionic Boogie, con la fortunata canzone \"Hot Butterfly\", per poi passare quindi nei Change, formazione creata dai produttori e musicisti italiani Mauro Malavasi, Paolo Gianolio e Davide Romani. I brani da lui cantati (\"The Glow Of Love\" e \"Searching\") sono stati dei grandi successi e successivamente sono stati inclusi nelle antologie da solista del cantante.\nHa formato quindi il quintetto funky dei Luther insieme agli ex membri degli Shades of Jade Anthony Hinton, Diane Sumler, Theresa V. Reed e Christine Wiltshire. Il gruppo ha realizzato alcuni singoli che hanno riscosso un discreto successo, mentre i loro unici due album, \"Luther\" del 1976 e \"This Close to You\" del 1977, non sono riusciti ad entrare nelle classifiche. Quando la casa discografica abbandona il gruppo, Vandross acquisisce i diritti sui due album per evitare che vengano ripubblicati.\nIl primo album da solista viene pubblicato nel 1981, e si intitola \"Never Too Much\". Il brano omonimo viene remixato nel 1989 in una nuova versione house. Nello stesso anno riceve il suo primo Grammy Award per il brano \"Here and Now\". Con gli album che seguono continua a riscuotere sempre maggiore successo e diventa uno dei cantanti americani pi\u00f9 seguiti ed apprezzati. Di pari passo al successo aumenta anche il suo peso, che lo porta ad una obesit\u00e0, risolta agli inizi del successivo decennio con una significativa perdita dei chili in eccesso.\nNel 1992 duetta con Janet Jackson nel brano \"The Best Things in Life Are Free\", pezzo di stampo pop-house tratto dalla colonna sonora del film \"Mo' Money\". La sua carriera ha un rilancio internazionale grazie a un fortunato duetto con Mariah Carey. Insieme ripropongono un grande successo precedentemente cantato da Lionel Richie e Diana Ross intitolato \"Endless Love\". Nello stesso periodo fonda la sua etichetta discografica, denominata LV. Registra un duetto con Frank Sinatra incluso nell'album \"Duets\" del brano \"The Lady Is a Tramp\".\nAlla fine degli anni novanta esce un suo nuovo singolo prodotto dal \"team\" Masters at Work (Kenny Dope e Little Louie Vega), molto conosciuti nell'ambito della musica house intitolato \"Are You Using Me\", che lo riavvicina al pubblico delle discoteche. Nell'anno 2003 esce l'album \"Dance with My Father\" che viene premiato con ben quattro Grammy Award. L'anno successivo la sua salute subisce un grave colpo a causa di un ictus che lo costringe praticamente al ritiro dalle scene e il 1\u00ba luglio 2005 l'artista viene a mancare.\nEdizioni postume.\nAd agosto del 2006 viene pubblicata una raccolta dei suoi pi\u00f9 grandi successi intitolata \"The Ultimate Luther Vandross\", arricchita da due inediti, uno dei quali prodotto dai famosi Jimmy Jam e Terry Lewis e intitolato \"Shine\", di cui viene pubblicato un remix ad opera di Freemasons, artefici anche del remix di \"Deja Vu\" (2006) della cantante Beyonc\u00e9 con cui Vandross aveva duettato qualche anno prima. Nell'estate del 2007 la canzone viene nuovamente riproposta dal duo BootyLuv."}
{"id": "711683", "revid": "838137", "url": "https://it.wikipedia.org/wiki?curid=711683", "title": "Mezzocielo", "text": "I punti di mezzocielo sono le intersezioni dell'equatore celeste con il meridiano locale. Il punto che appartiene al meridiano superiore \u00e8 detto mezzocielo superiore, quello che appartiene al meridiano inferiore \u00e8 detto mezzocielo inferiore.\nL'altezza del mezzocielo superiore \u00e8 pari alla colatitudine geografica dell'osservatore. Ne discende che per un osservatore all'equatore il mezzocielo superiore coincide con lo Zenit e il mezzocielo inferiore con il Nadir; per un osservatore al polo geografico, invece, ambo i punti di mezzocielo giacciono sull'orizzonte e coincidono con i punti cardinali Nord e Sud."}
{"id": "711688", "revid": "125477329", "url": "https://it.wikipedia.org/wiki?curid=711688", "title": "Chiara Gamberale", "text": "Biografia.\nNata e cresciuta a Roma, figlia del dirigente pubblico e privato abruzzese Vito Gamberale, dopo aver frequentato il Liceo Ginnasio Statale Dante Alighieri della citt\u00e0 natale, consegue la laurea presso il DAMS dell'Universit\u00e0 di Bologna. Nel 1999 esce il suo primo romanzo, \"Una vita sottile\" e nel 1996 vince il premio di giovane critica \"Grinzane Cavour\" promosso da \"La Repubblica\".\nNel 2002 comincia a lavorare per intuizione di Mariano Sabatini come conduttrice televisiva, affiancando Luciano Rispoli per la ripresa di Parola mia su Rai 3. Successivamente, lavora per \"Quarto Piano Scala a Destra\", programma di cui \u00e8 anche ideatrice. Conduce il contenitore culturale \"Duende\" sull'emittente lombarda \"Seimilano,\" cos\u00ec come \"Io, Chiara e l'Oscuro\" su Rai Radio 2.\nNel 2008 \u00e8 stata finalista per il Premio Campiello con il libro \"La zona cieca\".\nCollabora attivamente con il giornale \"La Stampa\" e le riviste \"Vanity Fair, Donna Moderna\" e \"IO donna\".\n\u00c8 ideatrice e direttrice artistica del Festival Procida Racconta.\nVita privata.\nDal 2009 al 2011 \u00e8 stata sposata con Emanuele Trevi, critico letterario e scrittore. Nel 2017 nasce sua figlia, Vita Foglia Gamberale. "}
{"id": "711694", "revid": "1543377", "url": "https://it.wikipedia.org/wiki?curid=711694", "title": "Nera di Gonnos", "text": "La Nera di Gonnos o Tonda di Cagliari o Manna \u00e8 una cultivar di olivo presente in Sardegna. L'etimologia del nome fa riferimento al territorio di Gonnosfanadiga, il cui comprensorio \u00e8 una delle aree a maggiore concentrazione di questa variet\u00e0. La cultivar \u00e8 di origine non nota (la presunta probabile origine spagnola da alcuni attribuitale non \u00e8 confermata da risultati di studi comparativi), tuttavia la coltivazione dell'olivo era nota in Sardegna gi\u00e0 ai tempi dei nuragici, come risulta dai ritrovamenti archeologici nella Valle del Tirso (vedi link \"La Citt\u00e0 del Vino nuragica scoperta nella Valle del Tirso\").\nDiffusione.\nLa Nera di Gonnos propriamente detta si coltiva soprattutto nei territori di Gonnosfanadiga e Villacidro. Va per\u00f2 detto che recenti ricerche filogenetiche identificano in questa variet\u00e0 la Tonda di Cagliari, particolarmente diffusa nel comprensorio del Parte\u00f2lla, presso Cagliari, in Trexenta e nel Campidano di Oristano. \u00c8 inoltre presente con minori concentrazioni in tutto il Campidano. Sporadicamente si trova anche nel nord in esemplari isolati negli oliveti di altre cultivar.\nSinonimi.\nLe ricerche sull'affinit\u00e0 genetica fra la Nera di Gonnos e la Tonda di Cagliari hanno accertato che i due tipi non sono altro che una diversa distribuzione geografica della stessa variet\u00e0. Questi risultati sono tuttavia messi in discussione da molti olivicoltori e professionisti, sulla base di alcune differenze morfologiche. \u00c8 probabile che tali differenze siano dovute a differenziazioni genetiche della stessa variet\u00e0 in ecotipi a diversa distribuzione. La Tonda di Cagliari \u00e8 conosciuta anche con altre denominazioni quali \"Manna\", \"Oristanesa\", \"Sivigliana grande\", \"Confetto\", \"Majorca\".\nCaratteri varietali.\n\u00c8 una cultivar di media vigoria, a portamento leggermente assurgente, con foglie ellittico-lanceolate, piane o ripiegate a elica, ad apice acuto, di medio sviluppo. \nLe olive sono di pezzatura grande (circa 5 g), forma leggermente ovoidale, abbastanza simmetrica, con il diametro maggiore nella zona equatoriale. L'apice della drupa \u00e8 arrotondato e privo di umbone. La superficie \u00e8 cosparsa di numerose lenticelle di grandi dimensioni.\nL'invaiatura procede iniziando dall'apice. A maturit\u00e0 la colorazione \u00e8 nera. \u00c8 una cultivar medio-precoce, nel Medio Campidano matura a novembre.\nTrasformazione.\n\u00c8 una cultivar a duplice attitudine a tutti gli effetti, con resa in olio media. La qualit\u00e0 dell'olio \u00e8 molto apprezzata a livello locale ed \u00e8 caratterizzata da un fruttato leggero e delicato.\nQuesta variet\u00e0 fornisce gran parte delle drupe destinate alla trasformazione come oliva da mensa nella Sardegna meridionale nei comprensori del Guspinese e del Parteolla, le due aree a maggior vocazione olivicola nel sud della Sardegna. Sotto questo aspetto la Nera di Gonnos ha propriet\u00e0 eccellenti: elevato rapporto polpa/nocciolo, pezzatura molto uniforme, elevata resistenza alla manipolazione, ottime propriet\u00e0 organolettiche, lunga durata di conservazione (la consistenza viene mantenuta anche dopo un anno di conservazione).\nLa produzione prevalente di olive da mensa consiste nella lavorazione al verde in salamoia (sistema al naturale). Nelle produzioni familiari in Sardegna si usa anticipare il consumo praticando sulle olive 3-4 incisioni longitudinali (\"olia taccadas\", olive incise) oppure pestandole con un batticarne (\"olia pistadas\", olive pestate). In questo modo si ottengono tempi d'attesa, ai fini della deamarizzazione, dell'ordine di 20-30 giorni con il primo sistema e di circa una settimana con il secondo, rinnovando frequentemente la salamoia. In molte zone si usa aromatizzare la salamoia con erbe spontanee (es. finocchietto selvatico).\nUn'altra produzione, di minore diffusione, consiste nelle olive \"a scabecciu\". Le olive sono deamarizzate in salamoia e successivamente insaporite per alcuni giorni in un bagno d'olio e aceto aromatizzato con un soffritto di aglio e prezzemolo.\nAspetti agronomici.\n\u00c8 una cultivar di media produttivit\u00e0, adatta per l'impianto di oliveti intensivi soprattutto in piccole aziende a conduzione familiare, in grado di valorizzare la duplice attitudine. Ha una tendenza all'alternanza che si pu\u00f2 limitare negli oliveti intensivi con adeguate cure colturali (concimazione, irrigazione, potatura). La forma di allevamento tradizionalmente usata \u00e8 il vaso policonico. Il portamento tendenzialmente assurgente richiede una potatura di produzione pi\u00f9 intensa rispetto ad altre variet\u00e0, finalizzata a correggere la naturale tendenza alla formazione di una freccia che ombreggia eccessivamente le parti sottostanti della branca primaria.\nLa cultivar ha una media autofertilit\u00e0, pertanto si avvantaggia della presenza di impollinatori. Fra le cultivar impollinatrici sono adatte la Bosana e la Pizz'e carroga.\nGli aspetti negativi di questa cultivar consistono nella sensibilit\u00e0 ad alcune avversit\u00e0, in particolare la mosca delle olive. Media la suscettibilit\u00e0 all'occhio di pavone e alla tignola. \nAlta la resistenza alla rogna."}
{"id": "711697", "revid": "1226", "url": "https://it.wikipedia.org/wiki?curid=711697", "title": "Agarttha", "text": ""}
{"id": "711700", "revid": "1149807", "url": "https://it.wikipedia.org/wiki?curid=711700", "title": "Tremulous", "text": "Tremulous \u00e8 un videogioco libero ed open source basato sul codice sorgente di \"Quake III Arena\", che miscela elementi di un FPS a squadre con un RTS. Il gioco \u00e8 simile ai mod \"Gloom\", per \"Quake II\" e \"Natural Selection\" per \"Half-Life\".\nModalit\u00e0 di gioco.\nEssendo ispirato a \"Gloom, Tremulous\" \u00e8 uno sparatutto in prima persona che dispone di 2 squadre opposte (alieni e umani) con degli elementi da strategico in tempo reale.\nI giocatori devono costruire e proteggere la reciproca base, che serve a migliorare i loro equipaggiamenti e permette a loro di rinascere. Le squadre non hanno accesso a tutti i possibili miglioramenti all'inizio del gioco. Iniziando al primo, ogni squadra deve ottenere un certo numero di uccisioni (dipendenti dal numero di giocatori in ciascuna squadra) per poter proseguire ai livelli successivi (fino ad un massimo di 3) i quali sbloccano nuove costruzioni e miglioramenti. Il gioco finisce quando tutti i giocatori di una squadra vengono eliminati e non hanno pi\u00f9 la possibilit\u00e0 di rinascere in quanto i loro punti di rientro sono stati tutti distrutti.\nLe due squadre hanno forze e debolezze differenti:\nSviluppo.\nTremulous \u00e8 stato avviato nel 2000 come una modifica di \"Quake III\"; la versione 1.0.0 \u00e8 stata pubblicata nell'agosto del 2005; la pubblicazione del codice sorgente del motore grafico id Tech 3 sotto licenza GPL ha permesso di riscrivere il gioco come uno stand-alone, libero e open source, dato che non contiene elementi grafici o sonori originali di \"Quake III\", ancora sotto copyright. La versione stand-alone 1.1.0 \u00e8 stata pubblicata il 1\u00ba aprile 2006.\nA seguito dell'uscita della nuova versione, la comunit\u00e0 attorno al gioco \u00e8 cresciuta notevolmente, principalmente perch\u00e9 \u00e8 libero, gratuito e pu\u00f2 essere fatto girare su computer non necessariamente molto performanti. Inoltre, pi\u00f9 siti web hanno menzionato il gioco, aumentando ulteriormente la sua pubblicit\u00e0 ed il suo numero di giocatori.\nAl 2011 \"Tremulous\" \u00e8 il pi\u00f9 popolare videogioco libero basato sul codice sorgente di \"Quake III\"."}
{"id": "711701", "revid": "39692", "url": "https://it.wikipedia.org/wiki?curid=711701", "title": "Riserva Naturale Salse di Nirano", "text": ""}
{"id": "711703", "revid": "481666", "url": "https://it.wikipedia.org/wiki?curid=711703", "title": "Thomas William Robertson", "text": "Innovativo nel campo della regia teatrale, noto per una serie di lavori realistici e naturalistici prodotti a Londra nel tardo 1860.\nBiografia.\nNato a Newark-on-Trent nel Nottinghamshire, figlio di un attore di provincia e manager, Tom Robertson apparteneva a una famiglia famosa per la generazione di attori che aveva prodotto. L'attrice Margaret (Madge) Robertson era la sua sorella pi\u00f9 giovane. Egli non fu mai un attore di successo, ma scrisse un certo numero di lavori popolari, per lo pi\u00f9 commedie, che ottennero una certa popolarit\u00e0.\nLe sue produzioni.\nRobertson produsse una commedia farsesca, \"A Night's Adventure\" all'Olympic Theatre nel 1851, ma non ebbe successo, ed egli rimase per molti anni in provincia facendo l'attore e scrivendo per alcuni giornali. Nel 1860, si trasfer\u00ec a Londra e fece l'editore scrivendo anche un romanzo successivamente riscritto per il teatro con il titolo \"Shadow Tree Shaft\". Egli scrisse anche una farsa dal nome \"A Cantab\", che venne rappresentata allo Strand Theatre nel 1861. Questo lo port\u00f2 ad ottenere una certa reputazione fra la cricca di scrittori \"bohemian\" che scrivevano sulla rivista \"Fun\": (W. S. Gilbert, Tom Hood, Clement Scott e F. C. Burnand), ma con cos\u00ec poco profitto che decise di abbandonare la professione per diventare tabaccaio. Alla fine nel 1864, egli ebbe il suo primo successo come scrittore teatrale con \"David Garrick\", prodotto al Haymarket Theatre con Edward Sothern nel ruolo di protagonista. Robertson scrisse anche il libretto dell'opera comica \"Constance\", con le musiche di Frederic Clay.\nRobertson ottenne la fama nel 1865 con la produzione, sotto la direzione di Bancrofts al Prince of Wales Theatre, della sua commedia \"Society\".\nInnovazioni in realismo e regia.\nI lavori di Robertson erano noti per il loro realismo, trattando soggetti tratti dalla vita contemporanea britannica, in confronto alla produzione melodrammatica del teatro vittoriano. Per esempio, in precedenza, lo scenografo metteva sul palcoscenico un numero di sedie pari al numero degli attori che dovevano sedersi, Robertson prese ad inserire un numero di sedie tale da essere adeguato alla scena rappresentata anche se alcune di esse rimanevano vuote. Alcuni critici dissero che non c'era nulla nei drammi di Robertson, ma che parlava per luoghi comuni nella rappresentazione della vita del tempo, ma molti ammirarono lo stile nuovo nella scrittura e nella recitazione degli attori. George Bernard Shaw disse dell'opera \"Caste\" di Robertson, che era \"un lavoro epocale\", riferendosi alle innovazioni apportate da Robertson, come una \"rivoluzione teatrale\". Si discute se effettivamente Robertson fu l'artefice di dette innovazioni, ma la sua opera \"Society\" e le successive furono certamente considerate come qualcosa di nuovo e, in qualche modo, rivoluzionario. Il produttore Bancrofts diede a Robertson un'inusuale libert\u00e0 artistica sulla scrittura dei libretti e nella regia dei lavori. Prima di Robertson, gli attori protagonisti di grande fama, generalmente avevano il controllo dei testi che dovevano recitare. Robertson insistette nell'avere il controllo sui suoi testi e richiese che gli attori seguissero le sue indicazioni, un concetto veramente innovativo a quell'epoca. Robertson diresse i suoi stessi lavori con l'intento di distaccarsi completamente dalla tradizione melodrammatica allora imperante. W. S. Gilbert impar\u00f2 dal vecchio Robertson l'uso della progettazione e della direzione degli attori. Tom Robertson fu anche il primo a richiedere un compenso per la sua regia, per ogni replica dei suoi lavori, mettendo le basi per il sistema attuale dei diritti d'autore.\nFilm tratti dalle opere di Robertson.\nAlcune delle opere di Robertson ebbero pi\u00f9 di una versione cinematografica, soprattutto nei primi decenni del Novecento. "}
{"id": "711707", "revid": "1543377", "url": "https://it.wikipedia.org/wiki?curid=711707", "title": "Il racconto del mugnaio", "text": "Il prologo e il racconto del mugnaio (\"The Miller's Prologue and Tale\") \u00e8 la seconda novella raccolta nel poema \"I racconti di Canterbury\" di Geoffrey Chaucer.\nEssa \u00e8 raccontata da un mugnaio ubriaco in seguito alla precedente novella \"Il racconto del Cavaliere\".\nIl racconto si presenta, attraverso un linguaggio \"volgare\", in contrasto con la storia narrata dal Cavaliere, soprattutto per quanto riguarda il tema dell'amor cortese."}
{"id": "711708", "revid": "552053", "url": "https://it.wikipedia.org/wiki?curid=711708", "title": "Lanzichenecco", "text": ""}
{"id": "711710", "revid": "547034", "url": "https://it.wikipedia.org/wiki?curid=711710", "title": "Visino", "text": "Visino (\"Visin\" in dialetto comasco, : ) \u00e8 una frazione del comune italiano di Valbrona posta a sudovest del centro abitato, verso Asso. Fu comune autonomo fino al 1927.\nNella chiesa di S. Michele del IV secolo si possono ammirare preziosi affreschi o dipinti del Bergognone, dell'Appiani, del Morazzone e del Crespi.\nStoria.\nVisino fu un antico comune del Milanese.\nRegistrato agli atti del 1751 come un villaggio di 325 abitanti saliti a 335 nel 1771, nel 1786 entr\u00f2 per un quinquennio a far parte della Provincia di Como, per poi cambiare continuamente i riferimenti amministrativi nel 1791, nel 1797 e nel 1798.\nPortato definitivamente sotto Como nel 1801, alla proclamazione del regno d'Italia napoleonico nel 1805 risultava avere 404 abitanti. Nel 1809 il municipio fu soppresso su risultanza di un regio decreto di Napoleone che lo annesse ad Asso, ma il Comune di Visino fu restaurato nel 1816 dagli austriaci dopo il loro ritorno. Nel 1853 il paese risult\u00f2 essere popolato da 536 anime, salite a 565 nel 1871. Nel 1921 si registrarono invece 617 residenti. Fu il regime fascista a decidere nel 1927 di sopprimere definitivamente il comune unendolo a Valbrona."}
{"id": "711718", "revid": "15", "url": "https://it.wikipedia.org/wiki?curid=711718", "title": "Agartha", "text": ""}
{"id": "711752", "revid": "25550", "url": "https://it.wikipedia.org/wiki?curid=711752", "title": "Flusso sanguigno", "text": ""}
{"id": "711754", "revid": "124364899", "url": "https://it.wikipedia.org/wiki?curid=711754", "title": "Alfonso d'Aragona (vescovo)", "text": "Biografia.\nEra uno dei numerosi figli illegittimi che Ferdinando I di Aragona ebbe dalla sua favorita, Giovanna Caracciolo.\nDopo l'insurrezione a Cipro del 14 novembre 1473, quando un gruppo di nobili catalani, guidati dall'Arcivescovo di Nicosia, aveva assalito il palazzo reale deponendo la regina Caterina Cornaro, gli insorti offrirono il trono ad Alfonso.\nAlfonso infatti aveva sposato poco tempo prima Carlotta di Lusignano (1468-1480), figlia illegittima di Giacomo II: in virt\u00f9 di questo matrimonio, aveva assunto il titolo di principe di Galilea e rivendicato per s\u00e9 l'eredit\u00e0 della casa di Lusignano (il cognato Giacomo III, fratellastro di Carlotta, morto comunque nel 1474, era illegittimo).\nLa sua giovane sposa fu catturata dagli avversari della regina e mor\u00ec in cattivit\u00e0 poco prima del suo dodicesimo compleanno. Vedovo, nel 1480, Alfonso tent\u00f2 di sposare Caterina Cornaro, vedova a sua volta di Giacomo II, ma la Repubblica di Venezia ostacol\u00f2 i suoi piani, fece abdicare Caterina e la fece ritirare ad Asolo (1489).\nNel 1488 venne eletto vescovo di Chieti e, pur non essendo mai stato consacrato, ricopr\u00ec la carica fino al 17 marzo 1497.\nSuccessivamente, nel 1503, divenne Archimandrita di Messina e Barone di Savoca, succedendo a Leonzio II Crisafi.\nMor\u00ec nel 1510."}
{"id": "711756", "revid": "1439131", "url": "https://it.wikipedia.org/wiki?curid=711756", "title": "Bandini 1100 (1946)", "text": "La Bandini 1100 \u00e8 un'autovettura prodotta nel 1946 dalla ditta Bandini Automobili di Forl\u00ec. La prima auto a portare lo stemma Bandini.\nDurante la seconda guerra mondiale, Ilario Bandini smont\u00f2 e tagli\u00f2 una sua Fiat 1100 per nascondarla alle requisizioni tedesche. Nel 1946 rimontando la vettura disassemblata, ebbe l'occasione per esprimere le sue capacit\u00e0 di elaboratore e per sperimentare nuove soluzioni telaistiche.\nIl telaio.\nIl telaio Fiat in longheroni d'acciaio, viene modificato soprattutto nelle sospensioni a ruote indipendenti con barra antirollio all'avantreno. Al retrotreno, i freni idraulici a tamburo sono posti accanto al differenziale fissato al telaio; per le sospensioni sono utilizzati elementi elastici derivati da una moto Gilera, ammortizzatori a frizione e un sistema d'articolazione derivato da un dispositivo per chiudere le porte di un bar.\nLa carrozzeria.\nLa carrozzeria in alluminio, viene eseguita dal piemontese Rocco Motto. \u00c8 una carrozzeria monolitica biposto (barchetta) con una linea elegante, sinuosa e sportiva al tempo stesso. La grande calandra centrale a elementi verticali, affiancata da grandi gruppi ottici, snelliscono l'ampio frontale e definiscono le linee che si abbassano fino alle ruote posteriori interessando anche gli sportelli. Al posto del parabrezza sono scelti due \"vetrini\", i passaruota posteriori sono particolarmente pronunciati, mentre la parte posteriore \u00e8 bassa e rastremata. Le ruote sono a raggi Borrani.\nIl motore.\nIl motore \u00e8 l'originario Fiat 1100 sul quale Ilario Bandini esprime le sue prime elaborazioni."}
{"id": "711758", "revid": "287204", "url": "https://it.wikipedia.org/wiki?curid=711758", "title": "Vaso di Dorchester", "text": "Il vaso di Dorchester \u00e8 un vaso metallico (probabilmente una lega di zinco e argento) che sarebbe stato trovato durante alcuni lavori edili a Dorchester, nel Massachusetts (USA), nel 1851, incluso in uno strato di pietra che alcuni affermano risalire a circa 320 milioni di anni fa. Per questo motivo viene citato come un OOPArt. Le circostanze del suo ritrovamento sono molto dubbie.\nCircostanze del ritrovamento.\nLa prima fonte documentata che fa riferimento al vaso di Dorchester \u00e8 il numero 38 della rivista Scientific American del 5 giugno 1852. Il trafiletto dello \"Scientific American\" riportava a sua volta un articolo di un altro giornale, il \"Transcript\" di Boston:\nL'articolo del \"Transcript\" proseguiva descrivendo le decorazioni del vaso (\"sei figure di un fiore, o un bouquet, splendidamente intarsiato nell'argento puro, e attorno alla parte bassa una pergola, o tralcio, intarsiata anch'essa nell'argento\"), e affermava che il vaso sarebbe stato trovato sepolto in una roccia puddinga, a circa 4.63 metri di profondit\u00e0.\nL'articolo del \"Transcript\" si chiudeva con la domanda:\nLo \"Scientific American\" chiudeva invece l'articolo con un commento ironico e scettico nei confronti del ritrovamento:\nL'ultima frase \u00e8 un riferimento ironico a Tubal-Cain, figlio di Adamo ed Eva, indicato nella Bibbia come il primo fabbro dell'umanit\u00e0.\nL'interpretazione come OOPART.\nLa roccia puddinga da cui si afferma essere stato estratto il vaso \u00e8 un conglomerato basaltico formatosi in epoche preistoriche (Devoniano superiore o Permiano).\nSecondo lo scopritore, il vaso sarebbe stato inglobato nella roccia al momento della sua formazione, e pertanto il reperto avrebbe almeno 100.000 anni, essendo dunque in contrasto con la storia dell'uomo fino ad allora conosciuta (sarebbe, quindi, un OOPArt). Tuttavia le circostanze del ritrovamento (la presunta \"esplosione\", l'assenza di documenti verificabili e le testimonianze giornalistiche poco affidabili), non permettono di avere nessuna certezza sul fatto che il vaso fosse incluso nella roccia.\nSecondo i sostenitori dell'origine misteriosa, le piante della decorazione dell'oggetto rappresenterebbero esemplari dello \"Sphenophyllum laurae\", una pianta fossile risalente al Carbonifero superiore.\nL'argomento presuppone tuttavia che la decorazione del vaso costituisca una rappresentazione realistica di una pianta, mentre nel campo decorativo \u00e8 assai pi\u00f9 comune utilizzare forme vegetali stilizzate senza alcun diretto riferimento a oggetti realmente esistenti.\nL'articolo originale, inoltre, non conteneva alcuna foto dell'oggetto, che appare invece, senza alcuna informazione sulla fonte, solo negli articoli recenti. Inoltre, l'oggetto della foto \u00e8 decorato con quattro grandi fiori mentre nell'articolo del 1852 si parla di sei fiori. L'aspetto del vaso fotografato, che non mostra alcuna frattura o danno, fa pensare ad un comune candeliere realizzato nello stile dell'epoca.\nCon il tempo il vaso scomparve. Diverse sono le interpretazioni: i sostenitori della sua autenticit\u00e0 sostengono una tesi complottista secondo cui la scomparsa sarebbe dovuta alla volont\u00e0 di nascondere l'autenticit\u00e0 dell'artefatto da parte del \"mondo scientifico\", mentre gli scettici sono convinti che la scomparsa sia da attribuirsi al fatto che gli autori abbiano ritenuto che la bufala avrebbe potuto essere scoperta con delle analisi condotte sull'oggetto.\nUn ulteriore elemento a favore della tesi della bufala \u00e8 il fatto che il vaso sarebbe stato trovato nel basalto, quindi in una roccia di origine magmatica proveniente dalle profondit\u00e0 della crosta terrestre. Il basalto nel mantello si trova in fusione a temperature comprese tra 3000 e 4000\u00a0\u00b0C, con temperatura media di 3700\u00a0\u00b0C. Nessun metallo mantiene comportamento duttile a quelle temperature, nemmeno le leghe di rame-tungsteno il cui punto di fusione \u00e8 di 3410\u00a0\u00b0C, e che sono solide solo a temperature inferiori ai 1080\u00a0\u00b0C. Queste sono ad oggi considerate come i metalli dal punto di fusione pi\u00f9 alto.\nPer comparazione, il presunto metallo del vaso non potrebbe rimanere solido oltre i 1030\u00a0\u00b0C, e avrebbe comportamento duttile al di sopra dei 960\u00a0\u00b0C.\nIl debunker Biagio Catalano fa notare come il \"vaso\" risulti quasi identico, quanto a forma e decorazioni, a un poggiapipa indiano, allora conservato al Chhatrapati Shivaji Maharaj Vastu Sangrahalaya (ex Prince of Wales Museum) di Mumbai, cos\u00ec come raffigurato nel libro \"Arte indiana\" (Arnoldo Mondadori Editore, 1964), di K. Bharatha Iyer (v. fig. 81, tavole fuori testo; v. indice t.f.t. pag. 142)."}
{"id": "711766", "revid": "287204", "url": "https://it.wikipedia.org/wiki?curid=711766", "title": "Jean Jaures", "text": ""}
{"id": "711768", "revid": "33689", "url": "https://it.wikipedia.org/wiki?curid=711768", "title": "Chiesa di Santa Maria Nuova", "text": ""}
{"id": "711773", "revid": "78273", "url": "https://it.wikipedia.org/wiki?curid=711773", "title": "Santos (San Paolo)", "text": ""}
{"id": "711776", "revid": "1318658", "url": "https://it.wikipedia.org/wiki?curid=711776", "title": "Giacomo II di Cipro", "text": "Per assicurarsi la protezione della potente Repubblica di Venezia, spos\u00f2 nel 1472 (per procura gi\u00e0 nel 1468) la nobildonna veneziana Caterina Corner, ma mor\u00ec poco dopo (1473) in circostanze misteriose, lasciando per testamento la corona alla moglie e al figlio che portava in grembo.\nBiografia.\nInfanzia.\nSia secondo \"Les familles d'outre-mer\", sia secondo la \"Chronique de l'\u00cele de Chypre\", Giacomo era l'unico figlio del re di Cipro e di Gerusalemme, pretendente al trono armeno di Cilicia, Giovanni II di Lusignano (1416-1458) e della sua amante, Marietta di Patrasso, di cui non si conoscono gli ascendenti e che, ancora nella \"Chronique de l'\u00cele de Chypre\" viene descritta come una donna bella e saggia (Marietta da Patras dal Arcipelago, donna bellissima e savia)\nSia secondo \"Les familles d'outre-mer\", sia secondo la \"Chroniques d'Amadi et de Strambaldi. T. 1\", Giovanni II di Lusignano era il figlio primogenito del re di Cipro e di Gerusalemme, pretendente al trono armeno di Cilicia, Giano di Lusignano (1375-1432) e della sua seconda moglie, Carlotta di Borbone (1388-1422), che, secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo \"Histoire g\u00e9n\u00e9alogique et chronologique de la maison royale de France\", Carlotta era figlia del Conte di La Marche, Giovanni di Borbone-La Marche e della Contessa di Vend\u00f4me e di Castres, Caterina di Vend\u00f4me, che sempre secondo P\u00e8re Anselme, era la figlia di Giovanni VI di Vend\u00f4me, Conte di Vend\u00f4me e di Castres e di Giovanna di Ponthieu, signora d\u2019\u00c9pernon, figlia di Giovanni di Ponthieu, Conte di Aumale, Signore di Montgomery, d\u2019\u00c9pernon, di Noyelles-sur-Mer e di Fontaine-Gu\u00e9rard e di Caterina d\u2019Artois.\nLa regina consorte, Elena Paleologa, venuta a conoscenza dell'esistenza di sua madre, Marietta e di Giacomo, sopraffatta dalla gelosia, ordin\u00f2 che a Marietta, per renderla meno attraente agli occhi del marito, venisse mozzato il naso. Alcune cronache riferiscono addirittura che lei stessa le abbia strappato il naso con un morso durante un alterco. La sventurata Marietta venne perci\u00f2 soprannominata la \"Comomutena\", cio\u00e8 il \u201cnaso mozzo\u201d, come riportato anche da \"Les familles d'outre-mer\".\nL'astio di Elena si rivolse anche contro il giovane Giacomo, che era stato avviato alla carriera ecclesiastica e, nel 1456, era stato nominato arcivescovo di Nicosia con l'approvazione papale, evento che indispett\u00ec molto la regina.\nEsilio.\nCadde in disgrazia dopo l'assassinio del \"ciambellano reale\": il 1\u00ba aprile 1457 Giacomo uccise Iacopo Urri, \"ciambellano reale\", e fugg\u00ec prima a Venezia e poi nell'isola di Rodi dopo essere stato rimosso dall'arcivescovado di Nicosia. Fu presto perdonato dal re suo padre, e fatto rientrare in patria e reintegrato nella carica arcivescovile. Questo atto infuri\u00f2 ulteriormente la regina.\nRivalit\u00e0 con Carlotta di Lusignano.\nImprovvisamente, nel 1458, morirono sia il re Giovanni, sia la regina consorte Elena. La corona di Cipro pass\u00f2 cos\u00ec alla giovane principessa Carlotta (1442-1487), loro unica figlia sopravvissuta.\nGiacomo, appoggiato dai Veneziani, tent\u00f2 di rivendicare per s\u00e9 il trono, ma fu battuto ed esiliato da Cipro grazie al sostegno del ducato di Savoia a Carlotta (che aveva sposato, in seconde nozze, Luigi, conte di Ginevra (1436\u00a0\u2013 1482), conte di Ginevra e secondogenito di Ludovico I duca di Savoia e di Anna di Lusignano, figlia del re Giano di Cipro e fratello di Amedeo, futuro Amedeo IX).\nGiacomo allora and\u00f2 al Cairo, dove convinse il sultano mamelucco d'Egitto, al-Achraf Sa\u00eff ad-Din Inal, a concedergli una flotta e un esercito, per conquistare Cipro, e, tra il 1460 e il 1461, occup\u00f2 l'isola con l'eccezione del castello di Kyrenia, a cui pose l'assedi\u00f2.\nCon la caduta di Kyrenia, nel 1464, Carlotta fu deposta da Giacomo, che si proclam\u00f2 re di Cipro Giacomo II, chiedendo l'autorizzazione al papa (che gliela neg\u00f2) a essere incoronato.\nRe di Cipro.\nNel contempo, Giacomo aveva assediato la citt\u00e0 di Famagosta, che apparteneva ai Genovesi, che avevano parteggiato per Carlotta riuscendo a conquistarla, nel gennaio 1464.\nNon fidandosi della lealt\u00e0 dei soldati mamelucchi, in quello stesso anno, fece uccidere la guarnigione rimasta sull'isola.\nTra il 1468 e il 1470, Giacomo dovette combattere contro alcuni congiurati che volevano eliminarlo.\nMatrimonio.\nDopo che il papa Pio II gli neg\u00f2 il consenso alle nozze con una figlia del Despota di Morea, Tommaso Paleologo, o del fratello, principe Andrea Paleologo, mentre Giacomo rifiut\u00f2 la nipote del papa per la sua vita licenziosa e dopo aver visto un suo ritratto; Giacomo intavol\u00f2 trattative con la Repubblica di Venezia, raggiungendo un accordo con i nobili Corner, per Caterina Corner e una dote di mille ducati; l'impegno di matrimonio fu siglato nel 1468, come da documento della \"Histoire de l'\u00eele de Chypre sous le r\u00e8gne des princes de la maison de Lusignan. 3\".\nCaterina part\u00ec da Venezia nel settembre 1472, come da documento della \"Histoire de l'\u00eele de Chypre sous le r\u00e8gne des princes de la maison de Lusignan. 3\", arrivando a Cipro in quello stesso anno.\nGiacomo II spos\u00f2 verso la fine del 1472 Caterina Corner, dalla quale ebbe un figlio (Giacomo, nato postumo nel 1473) in nome del quale Caterina regn\u00f2 dopo la morte del marito (1473).\nMorte.\nGiacomo II mor\u00ec improvvisamente il 6 luglio 1473 e corse la voce che fosse stato avvelenato dagli zii della moglie Caterina a Nicosia.\nPrima di morire Giacomo II aveva fatto testamento, disponendo che la moglie divenisse regina di Cipro e di essere sepolto Cattedrale di San Nicola di Famagosta, come da documento della \"Histoire de l'\u00eele de Chypre sous le r\u00e8gne des princes de la maison de Lusignan. 3\".\nDiscendenza.\nGiacomo II da Caterina Corner ebbero un unico figlio, nato postumo:\nGiacomo II da una o pi\u00f9 amanti di cui non si conoscono n\u00e9 i nomi, n\u00e9 gli ascendenti ebbe tre figli:"}
{"id": "711777", "revid": "33277", "url": "https://it.wikipedia.org/wiki?curid=711777", "title": "Giacomo II di Lusignano", "text": ""}
{"id": "711778", "revid": "60344", "url": "https://it.wikipedia.org/wiki?curid=711778", "title": "Tom Robertson", "text": ""}
{"id": "711779", "revid": "60344", "url": "https://it.wikipedia.org/wiki?curid=711779", "title": "Thomas Robertson", "text": ""}
{"id": "711781", "revid": "60344", "url": "https://it.wikipedia.org/wiki?curid=711781", "title": "Quake III", "text": ""}
{"id": "711784", "revid": "47767", "url": "https://it.wikipedia.org/wiki?curid=711784", "title": "Matthias", "text": ""}
{"id": "711790", "revid": "47767", "url": "https://it.wikipedia.org/wiki?curid=711790", "title": "G\u00e9rard de Nerval", "text": "Biografia.\nLa vita di Nerval fu indelebilmente segnata da un lungo e ossessivo trauma psicologico che l'autore sino alla sua morte non riuscir\u00e0 a superare: la perdita della madre avvenuta a soli due anni. Il padre, \u00c9tienne, era un medico di una certa notoriet\u00e0, dalla personalit\u00e0 piuttosto influente e proveniva da Agen. Era gi\u00e0 stato ferito due volte in guerra quando si trasfer\u00ec a Parigi per studiare medicina. Sua madre, Marie Marguerite Antoinette Laurent, era figlia di un commerciante quasi benestante. Lui aveva 32 anni e lei 23 quando nacque G\u00e9rard al 96 di rue Saint-Martin (oggi n. 168).\nAppena nato, il piccolo G\u00e9rard venne affidato a una nutrice, dato che la madre segu\u00ec il marito, massone e convinto sostenitore di Napoleone, arruolato nel servizio medico-militare dell'Armata del Reno.\nNel 1810 la madre mor\u00ec di meningite in Slesia e venne sepolta a G\u0142og\u00f3w. La perdita della madre, vissuta forse solo inconsapevolmente data l'et\u00e0 di Nerval, sar\u00e0 destinata a condizionarlo per tutta la vita. Secondo il parere dominante dei critici, alla base delle celebri figure femminili di Nerval (\"Sylvie\" in testa) c'\u00e8 proprio tale perdita. Essa fu resa ancor pi\u00f9 atroce dal fatto che gioielli e ritratti della defunta dovettero essere abbandonati da \u00c9tienne durante il passaggio della Beresina: tutto ci\u00f2 che rimase al piccolo G\u00e9rard furono alcune lettere.\nIl piccolo venne portato a Mortefontaine (Oise) dal prozio Antoine Boucher (fratello della nonna materna) che gli far\u00e0 da maestro. L'ambiente di Mortefontaine, dove trascorrer\u00e0 pi\u00f9 tardi anche le vacanze, fu per il giovanissimo G\u00e9rard esaltante e fonte di ispirazione per il futuro: lo zio, che morir\u00e0 nel 1820, era un grande appassionato di occultismo e di religioni pagane e sotto la sua egida Nerval svilupp\u00f2 un rapporto del tutto particolare con la religione (amava dire \u00abMoi, pas de religion? J'en ai dix-sept!\u00bb).\nNel 1814 il padre torn\u00f2 a Parigi e volle subito il figlio con s\u00e9. \u00c9tienne riusc\u00ec ad aprire un piccolo studio di medico e ginecologo, mentre abitava al 72 della via dove era nato G\u00e9rard (anche il \"quartier des Halles\" far\u00e0 parte del suo immaginario). Un altro posto, dove si rec\u00f2 da bambino e che lascer\u00e0 tracce nella sua memoria e nella sua opera, \u00e8 Saint-Germain-en-Laye, presso G\u00e9rard Dublanc, zio di suo padre.\nNel 1822 G\u00e9rard entr\u00f2 al Coll\u00e8ge Charlemagne, dove ebbe tra i compagni di scuola Th\u00e9ophile Gautier. Gi\u00e0 durante gli studi liceali, Nerval inizi\u00f2 a delineare, tramite una fervida attivit\u00e0 letteraria e teatrale, il suo gusto per l'ideale \"gotico-nazionale-popolare\", scagliandosi con la satira contro la poetica della Pl\u00e9iade. La prima plaquette che scrisse si intitolava, sensibile all'influenza paterna, \"Napol\u00e9on et la France guerri\u00e8re\" (1826). In questo contesto si inseriscono anche le sue traduzioni in francese di Heine, Klopstock e Goethe, in particolare quella del \"Faust\", uscita nel 1827, che resta, nonostante qualche approssimazione, tra le migliori, ma anche altri \"essais po\u00e9tiques\" raccolti in \"\u00c9l\u00e9gies nationales et satires politiques\". Tra le opere giovanili un adattamento alla scena del romanzo \"Han d'Islande\" (1823) di Victor Hugo, per il quale Nerval nutriva grande ammirazione e per il quale attraversava spesso la Senna per recarsi, anche se non sempre era ricevuto, a casa sua, allora all'11 di rue Rue Notre-Dame-des-Champs.\nTra il 1827 e il 1829 frequent\u00f2 un cenacolo di letterati raggruppati attorno a Hugo, che considerava mentore e amico. Tra questi Sainte-Beuve, Vigny, Lamartine, Musset, Nodier, ma soprattutto Petrus Borel, con il quale diventa amico e che frequenter\u00e0 regolarmente dal 1832.\nIntanto continuava a tradurre poeti tedeschi e, con l'influenza di Hugo e di Madame de Sta\u00ebl (che aveva scritto \"De l'Allemagne\" nel 1810), pubblic\u00f2 la raccolta di \"Po\u00e9sies allemandes\" (febbraio 1830) che leggeva i nuovi poeti romantici tedeschi in continuit\u00e0 con i classici francesi. Nell'ottobre dello stesso anno raccolse una \"Choix des po\u00e9sie de Ronsard\", scelta di poesie del poeta, che sentiva affine, Pierre de Ronsard. Da notare che entrambe le antologie sono firmate \"M. G\u00e9rard\". L'anno successivo, nello scrivere una lettera a un amico, passer\u00e0 a \"G\u00e9rard La Brunie de Nerval\", inventando quello che sar\u00e0 tra poco il suo pseudonimo.\nCollabor\u00f2 dall'ottobre 1829 anche a \"Le Mercure de France aux XIXe si\u00e8cle\", rivista che si pubblic\u00f2 dall'aprile del 1823 all'aprile del 1832, per la quale Nerval attribu\u00ec a Jean Paul, fingendo di tradurli, propri versi.\nNel frattempo Nerval, per volere del padre, venne iscritto alla Facolt\u00e0 di medicina presso l'Hotel de Dieu, affinch\u00e9 il giovane potesse continuare a seguire il mestiere paterno, ma Nerval in realt\u00e0 non aveva alcuna intenzione di diventare medico, e pi\u00f9 che studiare frequentava gli amici scrittori Philoth\u00e9e O'Neddy e Auguste Maquet, il pittore C\u00e9lestin Nanteuil e il cabaret mondano \"Petit Moulin Rouge\", nell'8\u00ba arrondissement. Frequentava anche i teatri, dove non riusc\u00ec per\u00f2, nonostante vari tentativi, a far leggere le sue opere drammatiche (come \"Nicola Flamel\", uscita a frammenti sulla rivista suddetta). Iniziarono anche i problemi con la legge, che saranno una costante per tutta la sua vita: il primo fermo di polizia per schiamazzi verr\u00e0 da lui raccontato in \"Mes prisons\" (\"Memoires\") e in \"Ang\u00e9lique\". Ven\u2075ne nuovamente arrestato nel 1832 per complotto. Lasci\u00f2 gli studi e prosegui nella sua attivit\u00e0.\nPubblic\u00f2 anche le \"Odelettes\" su \"L'Almanach des Muses\" e \"La Main de gloire\" su \"Le Cabinet de lecture\" e riusc\u00ec a mettere in scena al Teatro dell'Odeon le due pi\u00e8ces \"Le Prince des sots\" e \"Lara ou l'expiation\", firmate \"G\u00e9rard L.\".\nInnamoratosi nell'estate del 1833 (ha 25 anni) dell'attrice e cantante Jenny Colon (1808-1842), le dedicher\u00e0 un culto idolatra che acquist\u00f2 forme nuove dopo la sua morte: figura della madre persa, ma anche della donna ideale nella quale si mescolano, con un sincretismo tipico del pensiero di Nerval, Maria, Iside e la Regina di Saba. Questa donna, coetanea dell'autore, con la sua vita convulsa (madre a 16 anni, sposata due volte e amante di un banchiere olandese) all'inizio si erse per lo scrittore a modello della vita libertina; invece, dopo la sua morte prematura (a soli 34 anni) inizi\u00f2 il processo di trasfigurazione che la far\u00e0 diventare la \"Aur\u00e9lia\" delle \"Vergini del fuoco\".\nCon la cospicua eredit\u00e0 del nonno materno, Nerval viaggi\u00f2 nel 1834 in Italia (\u00e8 un percorso obbligato, dopo Chateaubriand, Stendhal, Byron e soprattutto Dumas padre, che aveva appena pubblicato le sue \"Impressions de voyage\", in Svizzera). Il giro comprende la Provenza, Nizza, Genova, Livorno, Civitavecchia, Roma, Napoli e Pompei. Al suo ritorno via mare da Marsiglia lascia la casa paterna e va ad abitare con gli amici Camille Rogier e Ars\u00e8ne Houssaye al n. 3 dell'impasse du Doyenn\u00e9, dove costitu\u00ec un circolo letterario con un misto di dandismo, scapigliatura, maledettismo e i temi cari alla poetica romantica.\nHoussaye dirigeva la rivista L'Artiste, dove Nerval pubblic\u00f2 degli articoli, ed era amministratore della Com\u00e9die-Fran\u00e7aise. Per Nerval fu un periodo felice, che chiam\u00f2 \"La Boh\u00eame galante\". Anche Gautier abitava a pochi passi e tra i nuovi amici che Nerval frequent\u00f2 ci furono anche Alphonse Karr, Alphonse Esquiros (1812-1876, studioso del magnetismo animale), \u00c9douard Ourliac (1813-1848), Victor de Gounon Loubens (1811-1892).\nTrascorse il resto degli anni trenta dando precedenza all'attivit\u00e0 teatrale, tra l'altro fondando il settimanale \"Le Monde dramatique\" da maggio 1835 a giugno 1836 assieme a un certo Anatole Bouchardy. Collabor\u00f2 anche alla rivista \"Le Carrousel\" con quattro prose non firmate (ristampate nel 1838 con il nome di Nerval). Ma il segno distintivo di questo periodo furono i viaggi: Belgio, Paesi Bassi, Austria, Inghilterra, pi\u00f9 volte Germania. Su Nerval \u00e8 costruito il personaggio chiamato Fritz nella raccolta di viaggi che Gautier stamper\u00e0 nel 1852 con il titolo \"Caprices et Zigazags\".\nIl lavoro teatrale era contraddistinto dall'appartenenza costante al filone magico e infernale. Scrisse spesso in coppia con Dumas (ma la firma sar\u00e0 solo del secondo): \"Piquillo\", \"L\u00e9o Burckart\", \"L'Alchimiste\", ma soprattutto divenne critico (o come diceva lui stesso \"spectateur oblig\u00e9\") per diverse riviste, tra cui \"La Charte de 1830\", da settembre 1836 a luglio 1838, diretta da Nestor Roqueplan (1805-1870), e il quotidiano \"La Presse\", diretto da \u00c9mile de Girardin (1806-1881, marito di Delphine Gay de Girardin) fondato il primo luglio 1836 (su cui Nerval scriver\u00e0 fino all'inizio degli anni cinquanta).\nNel 1839 a Vienna conobbe Marie Pleyel (1811-1875), moglie di Camille Pleyel, che rivide assieme a Jenny Colon a Bruxelles l'anno successivo.\nNei primi anni del decennio successivo iniziarono a manifestarsi i primi segni psicotici di Nerval; in particolare presentava tutti i sintomi di un'acuta schizofrenia. Per due volte venne ricoverato in ospedale. Gli venne accordato un piccolo sostegno economico pubblico. And\u00f2 ad abitare al 10 di rue Saint-Hyacinthe-Saint-Michel.\nNel 1842, dopo il matrimonio di Houssaye e il funerale di Jenny Colon, fece un lungo viaggio in Egitto, Libano, Costantinopoli, Malta e ritorno da Napoli, esaltandosi per la ricchezza di tradizione di quei luoghi che gli forniranno ispirazione per la raccolta di scritti \"Voyage en Orient\" del 1851.\nTornato in Francia, intensific\u00f2 di anno in anno le sue escursioni nell'amato Valois. Intanto erano uscite diverse prose sparse, tra cui \"Roi de Bic\u00eatre\" (1839), \"Roman tragique\" (1844), \"Femmes du Caire\" (1846), \"Sc\u00e8nes de la vie orientale\" (1848), uno studio su Jacques Cazotte e uno sul culto di Iside su riviste importanti o minori. Tutti questi scritti verranno ripresi pi\u00f9 tardi e postumi.\nIntanto l'insurrezione aveva portato alla Seconda Repubblica. Nerval, che aveva seguito precedentemente i fatti politici della Francia, e sebbene fosse invitato da diverse parti a intervenire (prima di tutto dalla \"Revue des Deux Mondes\" a cui gi\u00e0 collaborava) non fece niente, cambi\u00f2 casa e and\u00f2 al n. 4 di rue Saint-Thomas-du-Louvre, si isol\u00f2, decise ancora di partire. Anche questo \u00e8 stato visto come segno del suo malessere interiore. Nel 1848 in realt\u00e0 forn\u00ec a \"Le Temps\", quotidiano apertamente repubblicano uscito tra il 1\u00ba marzo e il 12 dicembre, il suo unico tentativo di scrivere un \"feuilleton\": \"Le Marquis de Fayolle\".\nDurante un viaggio a Londra conobbe Charles Dickens. Scrisse uno studio su Cagliostro. Con l'inizio degli anni cinquanta, la sua situazione sia economica sia personale peggior\u00f2: era tormentato da frequenti episodi di sonnambulismo e venne ricoverato sempre pi\u00f9 spesso, in una sorta di \"libert\u00e0 vigilata\", a causa di frequenti deliri, anche violenti. Tuttavia, la sua produzione non si arrest\u00f2: \u00e8 proprio in questi anni che port\u00f2 a definitivo compimento \"Ang\u00e9lique\", \"Sylvie\", \"Jemmy\", \"Octavie\", \"Isis\", \"Corilla\", ed \"Emilie\", che andranno poi a comporre, assieme alla raccolta di poesie \"Les Chim\u00e8res\", scritte nell'arco di tutti gli ultimi anni della sua vita, il libro \"Les Filles du feu\", considerato il suo capolavoro e che uscir\u00e0 nell'anno della sua morte.\nIntanto aveva consegnato il testo definitivo di \"Voyage en Orient\". Nel 1851 venne rappresentata, con scarso successo, \"L'Imagier de Harlem\", pi\u00e8ce teatrale scritta con M\u00e9ry e B. Lopez, e nel 1852 uscirono i \"Contes et fac\u00e9ties\".\nDurante l'ospedalizzazione del 1852 erano ormai pochi gli amici che cercavano di lui, ma non si tir\u00f2 indietro Nadar. Lasciato l'ospedale and\u00f2 ad abitare al n. 9 di rue du Mail. Nel 1853 soggiorn\u00f2 nella clinica di \u00c9mile Blanche a Passy. L'anno seguente uscirono le \"Filles du Feu\"; fece ancora un viaggio in Germania e assistette al funerale di St\u00e9phanie, moglie di Houssaye, alla quale era molto legato. Nonostante avesse incominciato a scrivere \"Promenades et Souvenirs\" su \"L'Illustration\" e \"Aur\u00e9lia\" sulla \"Revue de Paris\", la degradazione morale ed economica, peraltro autoinflitta, si fece totale: arriv\u00f2 ad entrare nella malavita cittadina pur di poterne studiare i comportamenti. Dopo una vita passata a raccontare discese all'inferno, era come se egli stesso volesse compiere la stessa esperienza, in una \"cupio dissolvi\" che lo porter\u00e0 a impiccarsi a un cancello della rue de la Vieille-Lanterne, la notte fra il 25 e il 26 gennaio 1855.\nIl suo capolavoro \u00e8 considerato \"Sylvie\" dove, attraverso un narratore fittizio in prima persona, Nerval parla della vana ricerca della felicit\u00e0 che aveva provato da bambino nel Valois.\nRicezione.\nNonostante una certa notoriet\u00e0 nell'ambiente, la sua fama cominci\u00f2 nel secolo XX, quando la rivalutazione del romanticismo tedesco (e dei suoi epigoni in altre lingue) proposero una nuova interpretazione della sua opera, non pi\u00f9 considerata tra i minori. Tuttavia il vero momento di pregio giunse con il surrealismo che aveva caro il mondo esoterico e onirico che vedeva riflesso nelle sue opere. Pi\u00f9 recentemente \u00e8 stata la peculiare combinazione di \"realismo\" e \"veggenza\" che l'ha identificato e reso celebre, per esempio attraverso gli studi di Henri Lemaitre (che prepar\u00f2 anche l'ed. Garnier delle \"Oeuvres\").\nImbevuto di vecchi libri (Moli\u00e8re, Diderot, Restif), ma anche di contemporanei, come S\u00e9nancour e Balzac, oltre agli amici e ai cenacoli di cui si \u00e8 detto, Nerval era un lettore di vasta apertura mentale, e per questo sede di esercizio critico attento (e qualche volta intelligentemente divertito) da parte di quella critica a cui piace rintracciare fonti e paralleli testuali (come Georges Poulet, della Scuola di Ginevra). \u00c8 noto che Sainte-Beuve non ne percep\u00ec l'importanza riducendolo a mero \"commesso viaggiatore\" tra la Monaco tedesca e Parigi, e che Marcel Proust volle perci\u00f2 far partire il suo appunto su Nerval in opposizione al critico.\nNonostante degnissimi francesisti (Giovanni Macchia, Ferdinando Neri, Mario Bonfantini, Francesco Orlando, Luigi de Nardis, Stefano Agosti, Lanfranco Binni ecc.) ed esempi illustri su altri autori (a cominciare da Proust stesso, appena citato) in Italia, tuttavia, non c'\u00e8 uno studio importante su Nerval (a parte quelli invecchiati o marginali di Salvi, Italo Maione, Vito Carofiglio, Di Girolamo, Maria Luisa Belleli, Marchetti, Colesanti e Cacciavillani citati in bibliografia).\n\"Le figlie del fuoco\".\nSicuramente il libro pi\u00f9 famoso di Nerval. Nell'introduzione-dedica a Alexandre Dumas, ringraziato per due sue interventi sull'autore del presente libro, uno dei quali citato per lungo, Nerval parla dell'immaginazione e dell'identificazione degli scrittori con le proprie storie, ma soprattutto dello stato di \"fantasticheria supernaturalista\" in cui ci si trova durante la composizione. Gran parte dell'introduzione \u00e8 un racconto (che dice sembrare il s\u00e9guito del \"Roman comique\" di Paul Scarron) che definisce \"ineseguibile\" e che si ripromette di scrivere perch\u00e9 \u00e8 una storia di una \"discesa all'inferno\".\nSegue poi la sezione \"Ang\u00e9lique\", fatta di 12 lettere, dove si racconta di un viaggio alla ricerca di notizie su un personaggio (l'abate di Bucquoy) che appare sotto forme storiche e immaginarie, in documenti di biblioteca e in leggende famigliari, per poi essere quasi dimenticato a favore di altri componenti della sua famiglia. Nella sesta lettera appare Delphine, e poi subito Angelica di Longueval, due delle figure femminili che a Nerval piaceva ritrarre (e sapeva farlo con incantevole maestria), quindi la ricerca riprende, con incastri di lettere dentro lettere, voci e documenti che si confondono e tengono il lettore in sospeso tra castelli, villaggi, nobili, cattedrali, tombe (notoriamente intanto quella di Rousseau) ma soprattutto altri libri e bibliofili, cercati e non trovati, trovati senza cercarli, creduti definitivamente persi come tesori ormai rapiti da inafferrabili nebbie della mente o incatenati (come nella bella sequenza delle \"Riflessioni\" finali, quando spunta una voce che accusa l'autore di avere imitato Diderot e poi in dialogo con lui prosegue risalendo la scala: Diderot ha imitato Sterne il quale ha imitato Swift che ha imitato Rabelais, a sua volta imitatore di Merlin Cocai, e Petronio, Luciano, Omero.\nLa sezione successiva \u00e8 \"Sylvie. Ricordi del Valois\", composta di 14 capitoli. Anche in questo racconto esemplare (che Umberto Eco dice cosparso di effetti-nebbia o effetti-labirinto) non c'\u00e8 chiarezza e si procede da una serata a teatro, dove il giovane protagonista si innamora di Aur\u00e9lie, un'attrice (come nella vita l'autore di Jenny Colon), sogna di lei (ma nel sogno non \u00e8 lei, \u00e8 una ragazzetta di paese che sposer\u00e0 un altro, e nel sogno appare anche Adrienne, della quale Sylvie sembra gelosa) e decide di cercarla viaggiando per lei ma nei propri ricordi d'infanzia, tra boschi e sentieri del Valois, come durante i balli di Parigi, fino a confondere le due figure, e viaggi diversi, per\u00f2 scrivendole due lettere ed essendone ricevuto per una nuova ultima sospensione, lei sta con un altro, poi pi\u00f9 tardi sembra disponibile, ma non per lui. Infine nelle ultime righe ecco il protagonista che va a teatro con Sylvie a vedere l'attrice della quale \u00e8 innamorato, lui le chiede se non pensa che somigli ad Adrienne e lei gli rivela che la povera Adrienne \u00e8 morta.\nSegue poi il racconto \"Octavie\", che \u00e8 una ragazza inglese incontrata in nave durante un viaggio a Napoli. Lui ne \u00e8 straziato, l'ama al punto da non sapere che fare e tenta il suicidio, ma non gli riesce. I due vanno insieme in gita a Pompei, dove recitano le parti di Iside e Osiride, ma lui \u00e8 ossessionato dai propri sogni e non riesce a decidersi. La rivede dopo anni sposata a un uomo che poi \u00e8 stato colto da paralisi completa, e la compiange.\nIl racconto successivo, in 4 capitoli, si chiama \"Iside\".\nSegue \"Pandora\", che secondo Macr\u00ec riprende l'immagine di Marie Pleyel.\n\"Aur\u00e9lie\" porta per sottotitolo \"Il sogno e la vita\" ed \u00e8 formato da una prima parte in 10 capitoli e una seconda parte in 7 capitoli (l'ultimo con il titolo \"Mirabilia\").\n\"Le chimere\" sono 12 sonetti, i penultimi cinque legati.\nViaggio in Oriente.\nRaccolte e riscritte diverse prose occasionate dai suoi viaggi, ma non per questo tipiche del genere, anzi con oscillamento continuo tra descrizione di cose viste e narrazione di cose inventate. Di queste prose fa parte, come identit\u00e0 narrativa a s\u00e9 stante, il racconto \"La regina di Saba\".\nOpere.\nIn francese le opere complete sono edite nella Biblioth\u00e8que de la Pl\u00e9iade, in 3 voll. (II: 1984, I: 1989 e III: 1993), a cura di Jean Guillaume e Claude Pichois."}
{"id": "711813", "revid": "729019", "url": "https://it.wikipedia.org/wiki?curid=711813", "title": "I Giochi panamericani", "text": "I I Giochi panamericani si svolsero a Buenos Aires, Argentina, dal 25 febbraio al 3 marzo 1951. La prima edizione della manifestazione multisportiva ha vinto competere 2500 atleti di 21 nazioni in 20 diversi sport. L'Argentina avrebbe dovuto organizzare i Giochi gi\u00e0 nel 1942, come deciso anni prima dai comitati olimpici dei paesi americani, tuttavia lo scoppio della Seconda guerra mondiale fece slittare di diversi anni la I edizione. Fu la prima e unica volta che l'Argentina termin\u00f2 al primo posto nel medagliere, davanti agli Stati Uniti, che in seguito termineranno sempre al primo posto del medagliere, eccetto che nell'edizione del 1991 a L'Avana, anche in quel caso dietro alla nazione ospitante.\nTorcia panamericana.\nSull'esempio della torcia olimpica, anche i panamericani avevano una loro torcia, che prima dei Giochi part\u00ec da Olimpia e con un volo delle Aerol\u00edneas Argentinas arriv\u00f2 a Buenos Aires pochi giorni prima dell'evento, il 25 febbraio 1951. Nelle edizioni successive dei Giochi, la torcia sarebbe stata accesa al Cerro de la Estrella, questo fino al 1987, poi dal 1991 a Teotihuacan, sempre in Messico.\nI Giochi.\nLa cerimonia inaugurale avvenne all'Estadio Juan Domingo Per\u00f3n, alla presenza dello stesso Presidente e di sua moglia Evita Per\u00f3n. Tra gli altri impianti, il Monumental sub\u00ec lavori di ampliamento della pista di atletica, poich\u00e9 al tempo aveva solo sei corsie.\nTra i protagonisti su quella pista brillarono il triplista brasiliano Adhemar da Silva, primatista del mondo e futuro campione olimpico della specialit\u00e0, e il maratoneta campione olimpico di Londra 1948 Delfo Cabrera, che batt\u00e9 un altro argentino, Reinaldo Gorno. Nel nuoto, il brasiliano Tetsuo Okamoto, che l'anno dopo sar\u00e0 bronzo a Helsinki 1952, vinse due ori individuali negli 800 e 1500 stile libero."}
{"id": "711814", "revid": "149485", "url": "https://it.wikipedia.org/wiki?curid=711814", "title": "II Giochi panamericani", "text": "I II Giochi panamericani si svolsero a Citt\u00e0 del Messico, Messico, dal 12 marzo al 26 marzo 1955."}
{"id": "711815", "revid": "73843", "url": "https://it.wikipedia.org/wiki?curid=711815", "title": "III Giochi panamericani", "text": "I III Giochi panamericani si svolsero a Chicago, negli Stati Uniti d'America, dal 27 agosto al 7 settembre 1959.\nAssegnazione.\nI giochi furono originariamente assegnati a Cleveland, che tuttavia ritir\u00f2 la candidatura per problemi finanziari. Cleveland \u00e8 ritirata dalla ospitare i giochi a causa di motivi finanziari. In gara per sostituire rimasero San Paolo e Chicago, che sconfisse al voto tenutosi il 3 agosto 1957, San Paolo, aggiudicandosi i Giochi. La citt\u00e0 brasiliana avrebbe poi ottenuto l'organizzazione dell'edizione del 1963.\nDopo che la definitiva assegnazione and\u00f2 a Chicago, rimasero solo 18 mesi per istituire i Giochi, e questo comport\u00f2 diversi problemi durante lo svolgimento dell'evento: molti atleti si lamentarono degli alloggi, dei trasporti e dell'organizzazione, come ad esempio 17 membri della squadra femminile di basket del Cile, che furono alloggiate in sole due stanze d'albergo, a causa di un errore nella prenotazione. La squadra peruviana di tiro non pot\u00e9 invece partecipare per la confisca dei fucili all'aeroporto. Ci fu anche uno scambio tra impianti di allenamento, come tra la piscina, dove furono mandati i calciatori brasiliani, e il campo da calcio, dove furono spediti i nuotatori. Perfino prima della cerimonia ci furono degli inconvenienti, con la torcia panamericana che fu prima rubata e poi ne fu persa la base nel Mississippi. Inoltre gli impianti erano inadatti per un grande evento, come il pugilato che si tenne in un'armeria.\nI Giochi furono i primi svolti durante l'estate dell'emisfero boreale.\nI Giochi.\nLa cerimonia di apertura dei Giochi si tenne allo stadio Soldier Field di Chicago il 27 agosto 1959, alla presenza di spettatori.\nTra i protagonisti dei Giochi ci furono la nuotatrice statunitense Chris von Saltza, allora quindicenne, che vinse 5 medaglie d'oro, e Al Oerter, campione olimpico del lancio del disco nel 1956 e in seguito vincitore di altre 3 medaglie d'oro ai Giochi olimpici."}
{"id": "711816", "revid": "149485", "url": "https://it.wikipedia.org/wiki?curid=711816", "title": "IV Giochi panamericani", "text": "I IV Giochi panamericani si svolsero a San Paolo, Brasile, dal 20 aprile al 5 maggio 1963.\nAssegnazione.\nI Giochi furono assegnati a San Paolo dopo una votazione che vide vincente, con 18 voti a 5, sulla canadese Winnipeg. San Paolo all'epoca era una citt\u00e0 in costante crescita con la met\u00e0 della popolazione di et\u00e0 inferiore ai 21 anni, un fattore questo che favoriva la pratica sportiva in generale.\nI Giochi.\nLa cerimonia di apertura avvenne allo Stadio Pacaembu. La fiamma panamericana entr\u00f2 allo stadio portata da Jos\u00e9 Telles da Concei\u00e7\u00e3o, primo brasiliano della storia a vincere una medaglia olimpica nell'atletica leggera, fatto avvenuto 11 anni prima a Helsinki 1952. Dopo il giuramento fatto dal campione del mondo del 1959 di pallacanestro Amaury Ant\u00f4nio Pasos, i Giochi furono dichiarati aperti. Con 1665 atleti presenti di 22 nazioni, fu l'edizione dei Giochi panamericani con la minor partecipazione, mentre il Brasile ottenne la miglior posizione nel medagliere, la seconda, pur con solo un quarto delle medaglie vinte dalla delegazione statunitense, dominatrice dei Giochi.\nTra i protagonisti dei Giochi ci furono la tennista di casa Maria Bueno, il campione olimpico del lungo Ralph Boston, la futura campionessa dei 100m a Tokyo Edith McGuire, e il nuotatore Roy Saari, vincitore di 400m e 1500m sl, che batte (nei 400) Don Schollander, futuro quattro volte medaglia d'oro a Tokyo 1964. I padroni di casa brasiliani vinsero, per la prima volta, il torneo di calcio, i due tornei di pallavolo e, unica volta in tutta la storia dei Giochi, il torneo di pallanuoto. In cambio, entrambi i tornei di basket videro vittoriosi gli statunitensi.\nPaesi partecipanti.\n22 nazioni presero parte ai Giochi, anche se solo 21 apparvero nella lista; per la prima volta partecipava Barbados, mentre Costa Rica, Haiti, Nicaragua e Repubblica Dominicana, che furono presenti a Chicago 1959, non parteciparono."}
{"id": "711817", "revid": "149485", "url": "https://it.wikipedia.org/wiki?curid=711817", "title": "V Giochi panamericani", "text": "I V Giochi panamericani si svolsero a Winnipeg, Canada, dal 23 luglio al 6 agosto 1967."}
{"id": "711818", "revid": "149485", "url": "https://it.wikipedia.org/wiki?curid=711818", "title": "VI Giochi panamericani", "text": "I VI Giochi panamericani si svolsero a Cali, Colombia, dal 30 luglio al 13 agosto 1971."}
{"id": "711819", "revid": "149485", "url": "https://it.wikipedia.org/wiki?curid=711819", "title": "VII Giochi panamericani", "text": "I VII Giochi panamericani si svolsero a Citt\u00e0 del Messico, Messico, dal 12 ottobre al 26 ottobre 1975."}
{"id": "711820", "revid": "149485", "url": "https://it.wikipedia.org/wiki?curid=711820", "title": "VIII Giochi panamericani", "text": "Gli VIII Giochi panamericani si svolsero a San Juan, Porto Rico, dal 1\u00ba luglio al 15 luglio 1979."}
{"id": "711821", "revid": "149485", "url": "https://it.wikipedia.org/wiki?curid=711821", "title": "IX Giochi panamericani", "text": "I IX Giochi panamericani si svolsero a Caracas, Venezuela, dal 14 agosto al 29 agosto 1983."}
{"id": "711822", "revid": "123393663", "url": "https://it.wikipedia.org/wiki?curid=711822", "title": "X Giochi panamericani", "text": "I X Giochi panamericani si svolsero a Indianapolis, Stati Uniti, dall'8 agosto al 23 agosto 1987.\nAssegnazione.\nIn origine i Giochi avrebbero dovuto svolgersi a Santiago del Cile, ma la candidatura cilena venne ritirata nel 1983 a causa di problemi politici e finanziari. Quito, in Ecuador, avrebbe dovuto sostituire Santiago, ma anch'essa si ritir\u00f2, alla fine del 1984. La PASO, sapendo che Indianapolis aveva probabilmente intenzione di candidarsi per i Giochi del 1991, chiese al Comitato Olimpico degli Stati Uniti se potevano anticipare la candidatura ed ospitare l'evento per il 1987. Poich\u00e9 molti impianti sportivi erano gi\u00e0 in funzione, la PASO il 18 dicembre 1984 annunci\u00f2 che Indianapolis avrebbe ospitato i Giochi. Anche la capitale cubana L'Avana era interessata all'evento, ma la PASO tranquillizz\u00f2 Fidel Castro offrendogli la possibilit\u00e0 di ospitare i Giochi del 1991, a patto di portare i propri atleti ad Indianapolis nel 1987.\nLa citt\u00e0 di Indianapolis cre\u00f2 un comitato organizzatore chiamato Pan American Ten / Indianapolis (PAX / I). Questi aveva diciotto divisioni operative, 300 persone retribuite e 37.000 volontari.\nI Giochi.\nSport.\nSi sono svolte le competizioni di 30 sport ad Indianapolis, di cui 5 hanno fatto il loro debutto in questa edizione, compresa la pallamano."}
{"id": "711823", "revid": "300067", "url": "https://it.wikipedia.org/wiki?curid=711823", "title": "XI Giochi panamericani", "text": "Gli XI Giochi panamericani si svolsero a L'Avana, Cuba, dal 2 al 18 agosto 1991. Per la seconda volta dalla nascita dei Giochi, nel medagliere finale gli Stati Uniti furono superati dalla nazione di casa, dopo che nella prima edizione era stata l'Argentina a sopravanzare gli statunitensi.\nAssegnazione.\nCuba, in sostituzione di Santiago del Cile, inizialmente candidata ad ospitare i Giochi ma che rinunci\u00f2 gi\u00e0 nel 1983, avrebbe voluto organizzare la manifestazione nel 1987, assegnata poi a Indianapolis, ma ottenne la promessa del presidente della Odepa, il messicano Mario V\u00e1zquez Ra\u00f1a, che avrebbe ottenuto l'assegnazione per l'edizione del 1991. Oltre che nella capitale, sei sport si disputarono anche nella seconda citt\u00e0 del paese, Santiago di Cuba.\nI Giochi.\nSport.\nNel programma dei Giochi erano presenti 33 sport, con il bowling che fece il suo debutto in questa edizione."}
{"id": "711824", "revid": "1543377", "url": "https://it.wikipedia.org/wiki?curid=711824", "title": "XII Giochi panamericani", "text": "I XII Giochi panamericani si svolsero a Mar del Plata, Argentina, dal 12 marzo al 26 marzo 1995. L'Argentina organizz\u00f2 i Giochi Panamericani dopo 44 anni dall'edizione inaugurale della manifestazione di Buenos Aires.\nI Giochi furono inaugurati dal presidente Carlos Menem e furono caratterizzati dal crescente numero di eventi, con sette nuove discipline e 100 titoli in pi\u00f9 rispetto all'edizione del 1991 dell'Avana. La mascotte, \"Lobi\", era un leone marino, specie animale numerosa nel porto di Mar de Plata.\nI Giochi.\nSedi.\nAnche se la maggioranza degli eventi sportivi si svolse a Mar de Plata, nei pressi del \"Parque Panamericano\" (ora chiamato Parque de los Deportes), alcuni sport ebbero luogo in altre citt\u00e0, come badminton, baseball, bowling, equitazione, pallamano, karate, palla basca, squash e tiro che si svolsero a Buenos Aires, il softball a Paran\u00e1, lo sci nautico a Santa Fe, alcune partite del primo turno del torneo di calcio a Necochea, e la mountain bike a Miramar."}
{"id": "711825", "revid": "287204", "url": "https://it.wikipedia.org/wiki?curid=711825", "title": "XIII Giochi panamericani", "text": "I XIII Giochi panamericani si sono disputati a Winnipeg, Canada, dal 23 luglio all'8 agosto 1999. Circa 5.000 atleti provenienti da 42 nazioni parteciparono ai giochi, segnati da 9 controlli antidoping risultati positivi.\nFinanziariamente, i giochi del 1999 furono un successo, e generarono un profitto di 8,9 milioni di dollari, grazie anche al contributo di circa 20.000 volontari.\nFu la seconda edizione svoltasi nella cittadina canadese, dopo i V Giochi panamericani del 1967.\nSport.\nAi giochi sono state presenti competizioni relative a 35 diversi sport. Hanno fatto il oro esordio nella manifestazione il Beach volleyball, l'hockey in-line e la categoria velistica del sunfish."}
{"id": "711826", "revid": "1516566", "url": "https://it.wikipedia.org/wiki?curid=711826", "title": "XIV Giochi panamericani", "text": "I XIV Giochi panamericani si disputarono a Santo Domingo, Repubblica Dominicana, dal 1\u00ba al 17 agosto 2003 e videro la partecipazione di 44 paesi per un totale di 5192 atleti. L'assegnazione A Santo Domingo dei Giochi risale alla fine del 1998, quando la Repubblica Dominicana aveva uno dei tassi di crescita pi\u00f9 alti in America Latina. Parteciparono all'evento circa 5325 atleti in rappresentanza di 42 nazioni.\nAssegnazione.\nSanto Domingo ebbe l'assegnazione dei Giochi nel 1998, quando nella votazione dei membri della PASO rinunitosi a Panama ebbe la meglio sulla messicana Guadalajara e sulla colombiana Medell\u00edn. Anni dopo Guadalajara avrebbe ottenuto l'assegnazione per l'edizione del 2011, peraltro come unica citt\u00e0 candidata.\nI Giochi.\nSport.\nAi Giochi del 2003 torn\u00f2 in programma la palla basca."}
{"id": "711828", "revid": "124565015", "url": "https://it.wikipedia.org/wiki?curid=711828", "title": "The Future", "text": "The Future \u00e8 il nono album di studio di Leonard Cohen e l'ultimo da lui pubblicato prima di ritirarsi in un monastero zen buddista per cinque anni nel 1994. Considerato uno dei migliori lavori fu uno dei suoi maggiori successi commerciali; molti dei brani presenti sono stati impiegati numerose volte nella colonna sonora di film come \"Assassini nati - Natural Born Killers\", \"Wonder Boys\" e \"The Life of David Gale\".\nDescrizione.\nComprende sei pezzi composti da Cohen, uno scritto con Sharon Robinson e due cover, \"Be for Real\" di Frederick Knight, dichiaratamente ringraziato nella strofa finale del pezzo, e \"Always\" di Irving Berlin; l'album comprende anche l'unico pezzo strumentale mai pubblicato da Leonard Cohen, \"Tacoma Trailer\", che chiude il disco."}
{"id": "711832", "revid": "2153076", "url": "https://it.wikipedia.org/wiki?curid=711832", "title": "Ten New Songs", "text": "Ten New Songs \u00e8 il decimo album di studio di Leonard Cohen, pubblicato nel 2001, il primo dal 1992 e dal susseguente ritiro di Cohen presso un monastero zen per cinque anni, dal 1994 al 1999.\nIl disco.\nL'album \u00e8 prodotto da Sharon Robinson, ex corista e collaboratrice di Cohen, che \u00e8 anche coautrice di tutti i pezzi. Si tratta anche del primo album registrato e prodotto in forma digitale da Cohen, sebbene non in uno studio professionale, ma negli studi casalinghi di Cohen e Robinson a Los Angeles. Nicolas Vanier regista del film Il Grande Nord ha usato nella colonna sonora \"By The Rivers Dark\" inclusa in questo album perch\u00e9 trova in questa canzone un forte significato personale."}
{"id": "711834", "revid": "1320609", "url": "https://it.wikipedia.org/wiki?curid=711834", "title": "Donatella Poretti", "text": "Biografia.\nAttualmente \u00e8 esponente dei Radicali Italiani e dell'Associazione Luca Coscioni. \u00c8 stata eletta alla Camera dei deputati il 28 aprile 2006 nella circoscrizione XXI (Puglia).\nNella XV Legislatura \u00e8 segretaria della XII Commissione (Affari sociali) dal 6 giugno 2006 e membro della Commissione parlamentare per l'infanzia dal 12 ottobre 2006.\nNell'aprile 2008 \u00e8 stata eletta al Senato della Repubblica, nelle liste del Partito Democratico, all'interno della delegazione Radicale nel PD. Alle elezioni politiche del 2013 non \u00e8 stata rieletta.\nCollabora con l'Associazione per i diritti degli utenti e consumatori e cura da anni su Radio Radicale la rubrica \"Sudamericana\", rassegna stampa dei quotidiani dell'America Latina.\nLa sua attivit\u00e0 parlamentare ha riguardato l'antiproibizionismo, i diritti individuali, la questione dei bambini in carcere con le madri, i diritti degli animali."}
{"id": "711835", "revid": "6923", "url": "https://it.wikipedia.org/wiki?curid=711835", "title": "Costa d'Avorio", "text": "La Costa d'Avorio, ufficialmente Repubblica della Costa d'Avorio (in francese \"R\u00e9publique de C\u00f4te d'Ivoire\"), \u00e8 uno Stato dell'Africa occidentale.\nConfina a ovest con la Liberia e la Guinea, a nord con il Mali e il Burkina Faso, a est con il Ghana e a sud con il golfo di Guinea.\nLa Costa d'Avorio \u00e8 una repubblica semi-presidenziale con capitale amministrativa a Yamoussoukro, ma la sua capitale economica e governativa, nonch\u00e9 citt\u00e0 pi\u00f9 estesa e popolata, \u00e8 ad Abidjan. La lingua ufficiale \u00e8 il francese, ma esistono diverse lingue locali come il baul\u00e9 e lo djoula.\nIl Paese \u00e8 conosciuto in italiano come \"Costa d'Avorio\" e corrispondentemente tradotto in altre lingue: \"Elfenbeink\u00fcste\" in tedesco, \"Costa de Marfil\" in spagnolo, \"Ivory Coast\" in inglese, \"Ebur-Bordo\" in esperanto, \"\u0391\u03ba\u03c4\u03ae \u0395\u03bb\u03b5\u03c6\u03b1\u03bd\u03c4\u03bf\u03c3\u03c4\u03bf\u03cd\" (Akt\u00ed Elefantosto\u00fd) in greco, \"Fildi\u015fi Sahilleri\" in turco e cos\u00ec via. Nell'ottobre 1985 il governo ivoriano chiese che il Paese fosse conosciuto in ogni lingua come C\u00f4te d'Ivoire. Infatti, secondo la legge nazionale, il nome del Paese non pu\u00f2 essere tradotto dal francese. Malgrado ci\u00f2, com'\u00e8 ovvio, il nome continua a essere tradotto nelle varie lingue. La Costa d'Avorio fa, tuttavia, applicare con tenacia questa sua volont\u00e0 in ambito ONU, dove il nome non \u00e8 mai tradotto, neanche in inglese.\nStoria.\nLa Costa d'Avorio, ex colonia francese, ha ottenuto l'indipendenza nel 7 agosto 1960. Il suo presidente fondatore \u00e8 stato F\u00e9lix Houphou\u00ebt-Boigny, in carica fino al 1993.\nGeografia.\nMorfologia.\nLa Costa d'Avorio \u00e8 un paese dell'Africa occidentale. La costa occidentale \u00e8 caratterizzata dalla presenza di scogli, baie e promontori rocciosi; quella orientale \u00e8 percorsa da grandi e profonde lagune, gran parte delle quali risulta inaccessibile al mare a causa della presenza di piccoli arcipelaghi sabbiosi che formano una barriera naturale tra la zona litoranea e il mare aperto.\nL'entroterra \u00e8 caratterizzato da fitte foreste pluviali, dimora e rifugio di pi\u00f9 di 200 specie di piante. Le foreste digradano rapidamente verso nord lasciando il posto a una vegetazione pi\u00f9 rada, tipica delle savane.\nGli unici rilievi presenti si trovano nelle regioni occidentali di Man e Odienn\u00e9, tra cui spiccano i monti Nimba, alti pi\u00f9 di .\nFiumi.\nI fiumi principali sono il Bandama, il Sassandra e il Como\u00e9, nessuno dei quali navigabile poich\u00e9 interrotti in pi\u00f9 punti da rapide o soggetti a siccit\u00e0 durante la stagione secca. Si dovette attendere il 1950 perch\u00e9 venisse costruito il primo canale, nella laguna Ebri\u00e9, ad Abidjan.\nClima.\nIl clima della Costa d'Avorio \u00e8 caldo e umido, subequatoriale sulla costa meridionale, tropicale nel centro e arido nella parte settentrionale.\nIl clima subequatoriale \u00e8 caratterizzato da temperature costanti (tra 25 e 30\u00a0\u00b0C), un forte tasso di umidit\u00e0 (80-90%) e precipitazioni abbondanti (1766 mm ad Abidjan, 2129 mm a Tabou). Ci sono due stagioni secche e due umide. La stagione secca principale, calda, inframmezzata da qualche pioggia, va da dicembre ad aprile. La stagione secca pi\u00f9 breve va da agosto a settembre. Le stagioni piovose invece vanno da maggio a giugno (quella pi\u00f9 lunga) e da ottobre a novembre (quella pi\u00f9 breve).\nIl clima tropicale della savana umida copre il nord della zona delle foreste e il sud della regione delle savane. Le temperature vanno dai 14 ai 33\u00a0\u00b0C con un\u2019umidit\u00e0 tra 60 e 70% e precipitazioni consistenti (1200 mm a Bouak\u00e9). Si distinguono quattro stagioni: due secche, da novembre a marzo e da luglio ad agosto, e due piovose, da settembre a ottobre e da marzo a giugno.\nIl clima della savana presenta escursioni termiche, giornaliere e annuali, pi\u00f9 significative, nell\u2019ordine di 20\u00a0\u00b0C e un tasso di umidit\u00e0 che va dal 40 al 50%. La zona \u00e8 caratterizzata dalla presenza intermittente, tra dicembre e febbraio, di un vento freddo e secco, l\u2019harmattan. Si distinguono due stagioni: una secca da novembre a giugno, con qualche sporadica pioggia nel mese di aprile, e una piovosa, da luglio a ottobre.\nSociet\u00e0.\nDemografia.\nLa popolazione, come in quasi tutti i paesi in via di sviluppo, ha conosciuto negli ultimi decenni un costante e rapido aumento. Nei censimenti effettuati nel 1975, 1988 e 1998 gli abitanti erano rispettivamente 6.709.600, 10.815.694 e 15.366.672. Nel 2012 si stima fossero 23.202.000. L'aumento della popolazione \u00e8 sostenuto anche dall'immigrazione dai paesi vicini, primo tra tutti il Burkina Faso, gi\u00e0 nel censimento del 1998 la percentuale di stranieri residenti era del 26%.\nEtnie.\nLa popolazione odierna della Costa d'Avorio appartiene a 62 gruppi etnici, raggruppabili in cinque grandi ceppi accomunati da caratteristiche socio-culturali o etno-linguistiche: Akan, i Gur o \"Voltaici\" (come i Senufo), Kru, Mand\u00e9 del Nord e Mand\u00e9 del Sud.\nGli Akan sono il gruppo etnico maggiore (42,1% della popolazione) e si trovano prevalentemente nelle regioni orientali e centrali dello stato.\nI gruppi principali, per quanto riguarda le regioni settentrionali, sono i Mand\u00e9 del Nord (16,5% della popolazione) e i Voltaici (17,6%). Anche se questi gruppi etnici sono originari del Nord, molte persone che vi appartengono vivono oggi nelle regioni meridionali del Paese; ad esempio, circa il 23% dei Mand\u00e9 del Nord vive ad Abidjan.\nNelle regioni occidentali la popolazione si divide tra i gruppi etnici dei Kru (12,7%) e dei Mand\u00e9 del Sud (10%).\nDagli anni quaranta, agli autoctoni del paese si aggiunsero i lavoratori provenienti dal Burkina Faso, che si installarono nelle piantagioni di caff\u00e8 e di cacao. Anche dopo l'abolizione del lavoro forzato la Costa d'Avorio continu\u00f2 ad attrarre ondate di migranti dai paesi limitrofi. F\u00e9lix Houphou\u00ebt-Boigny favor\u00ec questo flusso introducendo la legge di libera propriet\u00e0 della terra, con lo slogan \"the land belongs to those that develop it\" (la terra appartiene a coloro che la sviluppano).\nOggi gli stranieri ammontano a circa il 25% della popolazione ivoriana e appartengono principalmente al gruppo etnico dei Voltaici e dei Mand\u00e9 del Nord. Di questi, circa il 50% \u00e8 nato nel Paese. Nel Paese si riscontra anche la presenza di cittadini di origine francese e libanese.\nDi fondamentale importanza, sempre nel merito della differenziazione etnica all'interno della Costa d'Avorio, il concetto di \"ivoirit\u00e9\" (ivorianit\u00e0). Coniato nel corso della met\u00e0 degli anni novanta, esso segna una linea di demarcazione fra i cittadini che appartengono alla tradizione socio-culturale nazionale e coloro che vi sono estranei. Suo promotore fu Henri Konan B\u00e9di\u00e9, capo politico del Partito Democratico della Costa d'Avorio, che per mezzo di un gruppo di lavoro di intellettuali indigeni riusc\u00ec a sviluppare questo sistema di identificazione, delineando cos\u00ec le caratteristiche proprie -secondo questo pensiero- del popolo ivoriano. Questo provoc\u00f2 la guerra civile e il colpo di Stato del 2000, con la divisione tra Nord musulmano e Sud cristiano.\nLingue.\nLa lingua ufficiale della Costa d'Avorio \u00e8 il francese che \u00e8 parlato da circa il 70% della popolazione. Il restante 30% parla altre lingue locali; le pi\u00f9 diffuse sono il baul\u00e9, il dioula e l'agni.\nReligioni.\nLa religione tradizionale \u00e8 l'islam, diffuso in circa il 43% della popolazione. A seguire i cattolici con il 17%, gli evangelici con il 12%, gli animisti con il 4%. Il restante 24% pratica altre religioni o si dichiara ateo.\nSuddivisione amministrativa.\nLa Costa d'Avorio si articola in cinque distinte suddivisioni territoriali:\nCitt\u00e0 principali.\nDue sono le citt\u00e0 principali: Abidjan, capitale economica del paese, e l'odierna capitale Yamoussoukro.\nPolitica.\nDal 1983 la capitale ufficiale \u00e8 Yamoussoukro; comunque, Abidjan resta il centro amministrativo. La maggior parte dei paesi mantiene la propria ambasciata ad Abidjan. La popolazione ha sofferto per lo stato di guerra civile vissuto dopo la morte del presidente F\u00e9lix Houphou\u00ebt-Boigny e le politiche xenofobe introdotte con il concetto di \"ivorianit\u00e0\" (\"ivoirit\u00e9\") dal successivo presidente Henri Konan B\u00e9di\u00e9. Ora la guerra civile \u00e8 finita e il presidente eletto Alassane Ouattara si \u00e8 insediato nel maggio 2011 dopo l'arresto di Laurent Gbagbo, il quale si \u00e8 rifiutato di cedere il potere causando la guerra civile del 2010. L'ex presidente \u00e8 attualmente recluso presso la Corte Penale Internazionale con l'accusa di crimini contro l'umanit\u00e0, mentre la moglie Simone Gbagbo \u00e8 stata condannata a 20 anni di reclusione dalla Corte di Giustizia di Abidjan ed \u00e8 accusata dalla Corte Penale Internazionale di crimini contro l'umanit\u00e0 essendo a capo degli \"squadroni della morte\". Attualmente vi \u00e8 una fase di stabilit\u00e0 politica e il tentativo di consolidare le basi democratiche, supportata anche da una importante crescita economica a partire dal 2011. Nell'ottobre del 2015 si sono svolte le prime elezioni politiche dopo la guerra civile del 2010, presiedute dalla Commissione elettorale indipendente si sono caratterizzate per il contesto pacifico con una partecipazione del 54,63% e la riconferma del Presidente uscente Alassane Ouattara.\nEconomia.\nLa Costa d'Avorio possiede una delle economie pi\u00f9 prospere dell'Africa, bench\u00e9 fragile poich\u00e9 basata principalmente sull'esportazione di materie prime.\nIl suo mercato dipende pesantemente dal settore agricolo; infatti quasi il 70% del popolo ivoriano \u00e8 impiegato in qualche forma di attivit\u00e0 agricola. Conseguentemente, l'economia \u00e8 altamente sensibile alle fluttuazioni dei prezzi internazionali di questi prodotti e alle condizioni meteorologiche.\nDall'indipendenza del 1960 fino ai primi anni ottanta il paese godette di un lungo periodo di notevole sviluppo economico, conquistandosi in tal modo un posto tra i paesi in via di sviluppo a medio reddito. Negli anni successivi l'economia sub\u00ec per\u00f2 un forte arresto a causa del crollo dei prezzi dei principali prodotti d'esportazione e sub\u00ec ulteriori danni a causa della siccit\u00e0 che interess\u00f2 il paese. Fu inaugurato un programma di privatizzazione e il governo tent\u00f2, senza successo, di differenziare l'economia nazionale. Nonostante tutti questi sforzi, la Costa d'Avorio continu\u00f2 a dipendere ancora in gran parte dall'agricoltura e dalle attivit\u00e0 a essa collegate; a tutt'oggi quelle stesse attivit\u00e0 danno lavoro a circa il 68% della popolazione del paese.\nOltre a caff\u00e8, cacao e olio di palma, lo stato produce ed esporta grandi quantit\u00e0 di banane e ananas (soprattutto nell'Unione europea), noci, canna da zucchero, cotone, sesamo, copra, arachidi e caucci\u00f9. Ma \u00e8 anche produttore di manioca, riso, mais, miglio, patate dolci e sorgo, destinati soprattutto al consumo locale.\nUn altro settore di notevole rilevanza divenne, a partire dal 1977, quello manifatturiero, grazie soprattutto alla scoperta di giacimenti di petrolio al largo della costa, notevolmente incrementati dagli anni 2000.\nIl principale legname destinato all'esportazione \u00e8 il mogano e, per quanto riguarda le estrazioni minerarie, bisogna segnalare la presenza di notevoli quantit\u00e0 di diamanti, manganese, nichel, bauxite e oro.\nNel 2012 il PIL pro capite (PPA) raggiungeva i dollari.\nMolto sviluppata \u00e8 la pesca, soprattutto per quanto riguarda il tonno, lavorato ed esportato anche all'estero.\nAmbiente.\nFlora.\nLa foresta Tai \u00e8 un parco nazionale di interesse scientifico che si estende su un territorio di nella regione sud-occidentale della Costa d'Avorio, ai confini con la Liberia. Rappresenta l'ultima porzione intatta della grande distesa di alberi.\nFauna.\nLa fauna indigena comprende bufali, scimpanz\u00e9 e altri primati, antilopi e gazzelle di vario genere, fra cui alcune delle specie tipiche della foresta tropicale africana come il bongo e i vari cefalofi \"duikers\" fra cui il raro cephalophus zebra, e diverse specie di rettili fra cui serpenti anche velenosi. Gli elefanti sono invece quasi estinti.\nArte.\nL'arte della Costa d'Avorio si contraddistingue per le peculiarit\u00e0 delle varie popolazioni che la abitano.\nPer i Baul\u00e9 e per i Guro la produzione artistica \u00e8 strettamente collegata sia alle esigenze agricole sia alla tradizionale religione ancestrale e quindi tipiche sono sia le maschere, raffiguranti animali legati all'alimentazione, sia quelle rappresentanti figure umane impreziosite da elementi simbolici, come il sole, la fecondit\u00e0 e la potenza.\nPer gli Agni, invece, le sculture in terracotta, rappresentanti teste o figure di antenati illustri rappresentano la massima espressione artistica.\nSport.\nCalcio.\nLa Costa d'Avorio si \u00e8 qualificata per la prima volta nella sua storia ai Mondiali di calcio nel 2006, nell'edizione disputata in Germania, concludendo le qualificazioni in testa al Gruppo 3 della Zona Africana, davanti al Camerun. Ai Mondiali, si \u00e8 piazzata terza nel proprio gruppo, in un girone non facile, mancando cos\u00ec il passaggio agli ottavi di finale; precisamente, dopo aver perso di misura le prime due partite, sempre per 2-1, contro le forti nazionali di Argentina e Paesi Bassi, ha vinto per 3-2 l'ultima partita contro la Serbia e Montenegro.\nSuccessivamente, la selezione ivoriana \u00e8 riuscita a qualificarsi anche ai Mondiali del 2010 in Sudafrica, vincendo il proprio gruppo di qualificazione. Anche stavolta la Costa d'Avorio ha trovato un girone non facile, finendo insieme con Brasile, Portogallo e Corea del Nord: e di nuovo \u00e8 arrivata terza, pareggiando 0-0 con il Portogallo, perdendo 1-3 con il Brasile e vincendo 3-0 la Corea del Nord e dunque \u00e8 stata eliminata.\nDurante le qualificazioni al mondiale di Brasile 2014 chiude in testa il suo girone e avanza agli spareggi contro il Senegal che sconfigge 3-1 nella gara di andata per poi pareggiare 1-1 il ritorno. Centra cos\u00ec la sua terza qualificazione consecutiva alla fase finale di un mondiale di calcio. Stavolta viene inserita in un girone pi\u00f9 abbordabile con Colombia, Grecia e Giappone. L'esordio \u00e8 positivo: dopo aver chiuso in svantaggio il primo tempo sconfigge per 2-1 la nazionale giapponese ottenendo per la prima volta una vittoria all'esordio. Nella seconda giornata contro la pi\u00f9 quotata Colombia viene sconfitta di misura per 2-1, restando tuttavia al secondo posto del girone. Un pareggio contro la Grecia le permetterebbe la prima storica qualificazione agli ottavi di finale. Dopo essere passata in svantaggio nel primo tempo, pareggia nel secondo, ma un rigore concesso ai greci al minuto 93 e trasformato da Samaras li condanna per la terza volta consecutiva all'eliminazione al primo turno.\nHa vinto l'edizione della Coppa d'Africa 2015 battendo in finale il Ghana dopo i calci di rigore.\nGiochi olimpici.\nUna prima medaglia olimpica fu un argento nel 1984. La prima medaglia d'oro olimpica per la Costa d'Avorio \u00e8 stata vinta nel taekwondo da Cheick Sallah Ciss\u00e9, ai Giochi olimpici di Rio 2016.\nRugby.\nLa nazionale ivoriana, nota come \"Les \u00c9l\u00e9phants\", \u00e8 nata nel 1990 e il miglior risultato l'ha raggiunto partecipando alla Coppa del Mondo 1995 in Sudafrica fermandosi alla fase a gironi. \u00c8 stata la terza nazionale africana a partecipare ad un mondiale dopo Sudafrica e Zimbabwe.\nTradizioni.\nLa Costa d'Avorio riunisce una sessantina di etnie (malink\u00e9, senoufo, lobi, dan, krou, baoul\u00e9...) e ognuna di esse possiede ricche usanze e molteplici riti iniziatici. Sul piano artistico, queste etnie, in particolare i dan e i baoul\u00e9, hanno prodotto maschere e statue di rara bellezza, che oggi figurano tra le opere pi\u00f9 quotate sul mercato artistico africano. A parte i malink\u00e9 e i dioula, convertiti all'islamismo, la maggior parte delle etnie sono animiste, ossia venerano un dio unico presente in modo diffuso nell'insieme dell'universo. Anche i culti si basano su una serie di intermediari di natura concreta, come geni, antenati, divinit\u00e0 secondarie, al fine di captare le influenze benefiche e di tenere lontane le potenze maligne. Le cerimonie iniziatiche e le feste rituali sono costellate di danze al suono di tam tam, flauti e zucche utilizzate come strumenti: ne sono esempi i riti di Poro, dell'etnia s\u00e9noufo, o la danza dei trampolieri, nel paese di Yacouba. Le feste tradizionali possono essere legate ai raccolti (festa dell'igname), all'iniziazione a una nuova fascia d'et\u00e0, a occasioni come funerali, eccetera. Ogni etnia possiede le sue tradizioni e per questo le feste hanno un calendario molto variabile.\nPer quanto riguarda i costumi, i villaggi della savana presentano un'organizzazione sociale molto rigida. Ogni individuo ha il suo posto all'interno di una serie di legami familiari e dello spirito di clan. All'interno di queste gruppi, la solidariet\u00e0 tra i membri, la sottomissione al capo e il rispetto dei tab\u00f9 sono regole assolute. Per tale motivo un visitatore non pu\u00f2 entrare in un villaggio e ancor meno in una casa, senza essere stato invitato dal capo villaggio, con il quale avr\u00e0 preso contatto in precedenza, attraverso la mediazione di una guida."}
{"id": "711841", "revid": "466539", "url": "https://it.wikipedia.org/wiki?curid=711841", "title": "Costa d'Oro (colonia britannica)", "text": "La Costa d'Oro britannica (\"Colony of the Gold Coast\" in inglese) fu una colonia della corona del Regno Unito dal 1821 al 1957 corrispondente all'odierno Ghana, in Africa occidentale. Il nome indicava in origine solo la regione costiera, con riferimento ai ricchi giacimenti d'oro che si trovavano entro il suo territorio. L'espressione \"Costa d'Oro\" viene tuttora usata per indicare la regione litoranea dell'ex colonia, compresa fra il Capo Three Points ed Accra.\nStoria.\nI primi europei a insediarsi nella zona furono i portoghesi: esplorato il litorale attorno al 1471 e constatata la presenza di miniere aurifere, battezzarono la regione \"Costa d'Oro\" (\"Costa de Ouro\" in portoghese). Nel 1482 vi edificarono il Castello di Elmina e nel 1515 il Forte Santo Antonio. Alla fine del Cinquecento, la Repubblica delle province unite si sostitu\u00ec gradualmente al Portogallo, trasformando la Costa d'Oro in un importante nodo della rete della tratta degli schiavi dell'Africa occidentale. Nel 1612 gli Olandesi edificarono Fort Nassau e nel 1637 espugnarono Forte Elmina. \nBench\u00e9 sulla costa fossero attivi, a intervalli irregolari, anche mercanti provenienti dalla Svezia e dal Brandeburgo, furono gli inglesi che nel corso dei decenni consolidarono la loro presenza nella regione. Nel 1660 a Londra venne fondata la Royal African Company, che oper\u00f2 nella zona attraverso i suoi emissari. Olandesi e inglesi si contesero i favori dei regni locali, stringendo alleaze con essi per garantirsi migliori accordi commerciali. Tra il 1694 e il 1700 le rivalit\u00e0 sfociarono in brevi conflitti, noti complessivamente come Guerre di Komenda (dal nome della localit\u00e0, nell'omonimo distretto, in cui si svolsero i combattimenti). La Gran Bretagna rafforz\u00f2 ulteriormente la sua posizione, sino a diventare la potenza egemone sulla Costa d'Oro.\nCon l'abolizione della tratta degli schiavi a inizio Ottocento, diminu\u00ec la frequentazione della costa da parte dei mercanti europei. Consolidata la loro presenza sul litorale, proclamato formalmente colonia della corona britannica nel 1821, gli inglesi iniziarono la loro espansione militare verso l'entroterra, combattendo tra il 1823 e il 1900 quattro guerre contro il pi\u00f9 potente stato della regione, l'Impero Ashanti. Al termine delle Guerre anglo-ashanti, nel 1901 il territorio venne annesso alla colonia. Nel 1850 la Danimarca (che nel 1663 aveva conquistato anche la Costa d'Oro svedese) cedette alla Gran Bretagna tutti i suoi possedimenti nella regione. I Paesi Bassi (che nel 1717 avevano inglobato anche la Costa d'Oro brandeburghese), conclusero con i britannici il Trattato anglo-olandese della Costa d'Oro (1867), per delimitare un confine tra i rispettivi possedimenti; tuttavia, pochi anni dopo, tra il 1870 e il 1871, con nuovi accordi, cedettero tutti i loro possedimenti al Regno Unito. Gli inglesi dedicarono gran parte del terreno coltivabile alle piantagioni di cacao. Sino alla sistemazione dei confini, la colonia britannica fu spesso in attrito con il Togoland tedesco e con la Costa d'Avorio francese.\nNel 1925 la popolazione africana fu ammessa alla vita politica, ma ebbe una rappresentanza maggioritaria solo a partire dal 1948. Il giurista ghanese sir James Henley Coussey ebbe l'incarico di dar vita a un progetto di definizione della Costituzione, che entr\u00f2 in vigore il 1\u00ba gennaio 1951. Seguirono l'elezione del nuovo parlamento e la stesura di una nuova costituzione nel 1954. Nel 1957 alla Costa d'Oro venne annesso il Togoland britannico e al tempo stesso la colonia fu dichiarata membro indipendente del Commonwealth con il nome di Dominion del Ghana."}
{"id": "711843", "revid": "287204", "url": "https://it.wikipedia.org/wiki?curid=711843", "title": "Costa d'Oro (colonia)", "text": ""}
{"id": "711847", "revid": "228587", "url": "https://it.wikipedia.org/wiki?curid=711847", "title": "Biu Tze", "text": "La Biu Tze (\u93e2\u6307 in cinese, in italiano \"dita che penetrano\") \u00e8 una forma del Wing Chun, derivata dall'applicazione a mani nude di alcuni principi contenuti nella Bart Cham Dao. \nNella maggioranza delle scuole odierne essa viene insegnata come terza forma, preceduta dalle altre due a mani nude, ma tradizionalmente non esisteva un ordine prestabilito, e spesso la Biu Tze veniva preceduta dalla Bart Cham Dao.\n\u00c8 una forma dinamica, che insegna a creare una nuova linea centrale - una volta persa quella originaria - e ad usare i movimenti del tronco per aumentare l'efficacia delle varie tecniche (nelle altre due forme a mani nude infatti il tronco non si muove). Sono presenti pugni, tecniche a mano aperta, gomitate, e passi. "}
{"id": "711850", "revid": "247222", "url": "https://it.wikipedia.org/wiki?curid=711850", "title": "Presentatore", "text": ""}
{"id": "711852", "revid": "1149807", "url": "https://it.wikipedia.org/wiki?curid=711852", "title": "Germano Mosconi", "text": "\u00c8 divenuto largamente conosciuto nei primi anni 2000 a seguito della pubblicazione via web di alcuni video, registrati durante i fuori-onda del telegiornale da lui condotto, caratterizzati da errori e sfuriate del conduttore.\nCarriera.\n\u00c8 stato uno dei volti televisivi pi\u00f9 noti del nord-est italiano negli anni ottanta e novanta, grazie al suo lavoro come giornalista e presentatore del telegiornale dell'emittente veronese Telenuovo, nel periodo in cui la squadra di calcio del Verona vinse lo Scudetto. Nel 1982 ha vinto il \"Premio internazionale Cesare d'Oro per merito giornalistico\".\nNegli anni 2000 apparve frequentemente sull'emittente televisiva TeleArena come opinionista nel corso delle partite di Chievo e Verona e fu talora ospite di \"Tutto il calcio minuto per minuto\" su Rai Radio 1 in occasione delle gare di campionato giocate allo stadio Marcantonio Bentegodi. Ha fondato e diretto, fino al giorno della morte, il periodico in lingua tedesca \"Gardasee Zeitung\", dedicato ai turisti di area germanica del Lago di Garda. Nel febbraio 2005 \u00e8 stato nominato responsabile delle relazioni esterne e comunicazione del Verona, incarico che ha lasciato nell'agosto seguente.\nGrande appassionato di tennis e di golf, cur\u00f2 sul quotidiano \"L'Arena\" una rubrica riservata a tali sport; fu inoltre uno dei primi giornalisti a \"scoprire\" e parlare del conterraneo Matteo Manassero.\n\u00c8 morto il 1\u00ba marzo 2012, a 79 anni, in seguito ad una lunga malattia, lasciando la moglie e una figlia. Ha ricevuto sepoltura nel cimitero monumentale di Pavia.\nLa notoriet\u00e0 su Internet.\nVerso la fine del 2005 Mosconi fu oggetto di una particolare vicenda che lo rese noto in tutta Italia. Individui ignoti pubblicarono in rete vari fuori-onda estratti da vecchie registrazioni dei programmi d'informazione di Telenuovo (risalenti a fine anni ottanta-primi anni novanta), in cui si mostravano le irate reazioni di Mosconi a vari disturbi che causavano il fermo delle riprese: l'entrata improvvisa di persone nello studio, rumori, l'uso di fogli dattiloscritti illeggibili o male assemblati e semplici \"lapsus linguae\".\nL'ampio uso di bestemmie, insulti, linguaggio colorito in veneto e il montaggio rendevano tali filmati spontaneamente comici: essi dunque circolarono molto rapidamente attraverso la rete e trasformarono il giornalista in un'involontaria e irriverente macchietta comica, oltre che in un fenomeno di Internet. Nel giro di poco tempo nacquero infatti vari forum a lui dedicati e iniziarono a circolare ridoppiaggi e parodie in cui la sua immagine e la sua voce venivano accostate a spezzoni di film e brani musicali.\nMosconi non fu felice di questa notoriet\u00e0, sporse denuncia contro gli anonimi che avevano diffuso il video e si rifiut\u00f2 di commentare la vicenda. Declin\u00f2 la richiesta di partecipare a uno spettacolo assieme al comico veneziano Lino Toffolo e alla trasmissione radiofonica \"Lo Zoo di 105\".\nIl giornalista, paradossalmente, era conosciuto per l'eleganza e la pacatezza davanti alle telecamere. Lorenzo Roata, giornalista di Rai Sport ed ex collega di Mosconi a Telenuovo, riassunse cos\u00ec la vicenda:"}
{"id": "711853", "revid": "287204", "url": "https://it.wikipedia.org/wiki?curid=711853", "title": "Mileva Maric", "text": ""}
{"id": "711854", "revid": "237256", "url": "https://it.wikipedia.org/wiki?curid=711854", "title": "Vasili Nikitich Mitrokhin", "text": ""}
{"id": "711855", "revid": "125640800", "url": "https://it.wikipedia.org/wiki?curid=711855", "title": "Occupazione dell'etere", "text": "Occupazione dell'etere \u00e8 un'espressione con cui viene tradizionalmente definita l'occupazione di fatto delle frequenze radiotelevisive avvenuta in Italia da parte di soggetti privati in assenza di disposizioni dell'Autorit\u00e0 amministrativa, in un periodo di carenza normativa del settore.\nLe premesse storiche del problema.\nSin dagli anni '50, all'affermarsi della televisione come rilevante mezzo di comunicazione di massa, nella maggior parte dei paesi dell'Europa occidentale vigeva un regime di monopolio pubblico, giustificato dalla limitatezza dei canali utilizzabili per le trasmissioni televisive. La situazione in Europa differiva, ad esempio, da quella del sistema televisivo statunitense, dove vigeva invece un mercato a prevalenza libero.\nNel 1960 la Corte Costituzionale ribad\u00ec che fosse troppo pericoloso concedere ai privati l'uso delle frequenze via etere, perch\u00e9 avrebbero potuto esercitare pressioni indebite sull'opinione pubblica, mentre, a differenza ad esempio della carta stampata, l'accesso ad esse non avrebbe potuto essere garantito a tutti.\nIl caso Telebiella e la televisione via cavo.\nI fautori di una televisione libera videro, per\u00f2, la possibilit\u00e0 tecnica di trasmettere via cavo coassiale, risolvendo cos\u00ec il problema della limitatezza delle frequenze via etere.\nNel 1971, a Biella, un gruppo di appassionati, \"capitanato\" dall'imprenditore Peppo Sacchi, fond\u00f2 Telebiella, che inizi\u00f2 le trasmissioni via cavo. Il motivo per ricorrere alla Corte Costituzionale fu voluto: il pretore di Biella, investito del ricorso contro le sanzioni al proprietario di Telebiella, sollev\u00f2 la questione di costituzionalit\u00e0 appellandos\u00ec all'articolo 21 della Costituzione: si arriv\u00f2 cos\u00ec alla storica sentenza 226 del 1974, che consent\u00ec ai privati la diffusione di trasmissioni televisive via cavo.\nLe televisioni locali via etere.\nIntanto vari gruppi di imprenditori radiotelevisivi locali iniziarono a promuovere iniziative per contrastare ed abbattere il monopolio statale delle radiodiffusioni e promuovere la libert\u00e0 di espressione e di informazione; il 12 ottobre 1974, a Viareggio, nacque l'Associazione nazionale teleradio indipendenti (ANTI), prima associazione di emittenti radiotelevisive il cui presidente, l'avvocato Eugenio Porta, divent\u00f2 uno dei protagonisti pi\u00f9 tenaci delle iniziative legali a difesa della libert\u00e0 di emittenza. Il diritto a trasmettere trov\u00f2 accoglienza nella successiva sentenza della Corte Costituzionale del 1976, che stabil\u00ec il concetto di liberalizzazione delle trasmissioni via etere di carattere locale. La Corte, nell'affrontare la questione, argoment\u00f2 che era ragionevole liberalizzare le frequenze in ambito regionale, poich\u00e9 le emittenti locali non si sarebbero sovrapposte alla Rai, che, invece utilizzava frequenze nazionali. Sarebbe stato illogico, invece, consentire la coesistenza di pi\u00f9 televisioni nazionali: in questo caso, infatti, il pericolo di sovrapposizioni e di interferenze sarebbe diventato concreto, rendendo necessaria parimenti una ridondanza di frequenze impegnate (anche se non tutte occupate). Se ne ricav\u00f2 che, sul piano nazionale, l'unica concessionaria abilitata a trasmettere restava la Rai.\nIn assenza di una regolamentazione effettiva, per\u00f2, le frequenze diventavano propriet\u00e0 di chi le occupa; non erano rari i casi di veri e propri sabotaggi, compreso il taglio dei cavi di alimentazione dei ripetitori della concorrenza. Si verificarono anche casi di emittenti che occupavano frequenze appena \"conquistate\" trasmettendo solo un segnale con un'immagine fissa o con il solo monoscopio. Fu oggetto di dibattito la legittimit\u00e0 di tale \"nudo possesso\" della frequenza: i critici sostennero che qualsiasi emittente era tenuta a trasmettere contenuti.\nUna prima azione per la regolamentazione del settore fu tentata con la legge 4 febbraio 1985 n. 10, che oper\u00f2 il primo censimento ufficiale delle frequenze occupate anteriormente alla data del 1\u00ba ottobre 1984.\nNel 1990 con la legge Mamm\u00ec venne ripetuto il censimento delle radiofrequenze, cristallizzando di fatto la situazione esistente.\nLa formazione di televisioni private nazionali.\nNonostante la Corte Costituzionale avesse autorizzato, con la sentenza n. 202 del 1976, le televisioni private nel solo ambito locale, negli anni successivi al 1976 si verific\u00f2 la formazione, in rapida successione, di vere e proprie reti nazionali di propriet\u00e0 di grandi gruppi industriali:\nErano tutte organizzate come \"circuiti\" (sul modello delle syndication statunitensi): un'emittente di grandi dimensioni produceva i programmi e successivamente li trasmetteva in tutta Italia tramite l'interconnessione con tante piccole emittenti locali; solo tre di queste reti (Elefante TV, Retecapri e Rete A) non coprivano l'intero territorio nazionale.\nVi era stato, fino a questo momento, un solo tipo di interconnessione: il segnale veniva irradiato da un ripetitore all'altro su tutta la rete, consentendo la visione \"in diretta\" (in senso proprio) in tutti i punti della rete. Questo tipo di tecnologia \u00e8 definita \u00abinterconnessione strutturale\u00bb ed era consentita, per legge, solo alla Rai, che disponeva quindi di propri ripetitori in tutte le regioni.\nLe reti private usavano un altro tipo di interconnessione, per superare la dimensione locale cui erano vincolate dalla legge: l'\u00abinterconnessione funzionale\u00bb.\nIl procedimento era macchinoso e consisteva in pi\u00f9 fasi:\nNel 1980 PIN trasmise il primo telegiornale privato a diffusione nazionale, \"Contatto\", diretto da Maurizio Costanzo: la trasmissione era in diretta (19:30) nel solo Lazio, mentre nelle altre regioni era in differita durante la serata. La Rai avvert\u00ec l'ipotesi di reato e si rivolse all'autorit\u00e0 giudiziaria. A causa della mancanza di una legge di regolamentazione del settore, si pronunci\u00f2 la Corte costituzionale, che il 14 luglio 1981 (sentenza n. 148/1981) ribad\u00ec il limite per le televisioni private a trasmettere nel solo ambito locale. Per PIN fu una sconfitta; la rete cess\u00f2 di trasmettere in interconnessione.\nLa partita, per le emittenti private, si continu\u00f2 a giocare su film e programmi di intrattenimento: nella competizione contro la Rai rimasero Canale 5 (Berlusconi), Italia 1 (Rusconi) e Rete 4 (Mondadori), i quali avevano le caratteristiche della tipica impresa editoriale: la rete puntava a produrre i contenuti e la raccolta pubblicitaria proveniva da una ditta esterna.\nCanale 5 realizzava programmi e raccolta pubblicitaria in sinergia: il suo proprietario Berlusconi aveva gi\u00e0 una sua concessionaria, Publitalia '80, nata nel 1979, che aveva una politica aziendale molto diversa da quella della Sipra, dal momento che era l'azienda stessa a recarsi dagli inserzionisti, e non il contrario come nel caso Sipra. Canale 5 cominci\u00f2 ad attaccare il monopolio Rai: un esempio eclatante riguard\u00f2 i diritti del Mundialito (30 dicembre 1980-10 gennaio 1981), torneo calcistico disputato in Uruguay per festeggiare i 50 anni dalla prima edizione dei Campionati mondiali di calcio. La Fininvest si assicur\u00f2 i diritti televisivi europei, salvo poi cederli alla Rai; in cambio pot\u00e9 trasmettere le partite del torneo, salvo quelle della Nazionale e la finale. Gli incontri andavano in onda in diretta in Lombardia e in differita nelle altre regioni italiane.\nIn poco tempo Canale 5 primeggi\u00f2 nella raccolta pubblicitaria: la disponibilit\u00e0 di mezzi finanziari ingenti dati dal flusso pubblicitario consent\u00ec a Canale 5 di sconfiggere nella gara degli ascolti i due principali concorrenti Italia 1 e Rete 4, i quali diventarono poi di propriet\u00e0 Fininvest, rispettivamente, nel 1982 e nel 1984.\nRaggiunte le stesse dimensioni delle tre reti Rai, la Fininvest inizi\u00f2 a competere direttamente con il servizio pubblico: lo stesso acquisto di Rete 4 da parte di Berlusconi suscit\u00f2 non poche polemiche.\nQuando un gruppo di magistrati rilev\u00f2 l'illegittimit\u00e0 di questo modo di eludere il divieto di trasmettere fuori dall'ambito locale, il 20 ottobre 1984 il governo Craxi legittim\u00f2 la questione con la legge 10/1985, congelandola nei termini di fatto in cui si era evoluta.\nIl Ministero in seguito tent\u00f2 di dare un assetto organico alla questione con la successiva \"Legge Mamm\u00ec\" del 1990, che per\u00f2 fu bocciata dalla Corte Costituzionale il 7 dicembre 1994 (sentenza n. 420/1994) perch\u00e9 ritenuta \u00abincoerente, irragionevole\u00bb e inidonea a garantire il pluralismo in materia televisiva.\nL'Auditel e la copertura delle radiofrequenze.\nUn sistema di televisione commerciale, interamente basato sugli introiti pubblicitari mantenuti in crescita con le pi\u00f9 aggiornate tecniche di marketing ha spinto la televisione a cercare, prima di tutto, il consenso del pubblico, piuttosto che la qualit\u00e0 delle trasmissioni.\nQuesta ricerca spasmodica di consenso, indispensabile a sua volta per convincere gli inserzionisti della bont\u00e0 del loro investimento, ha trovato prima nelle indagini Istel poi nell'Auditel (gestito sostanzialmente in modo congiunto ed esclusivo da Publitalia '80 e da Sipra) uno strumento fondamentale e solo apparentemente neutrale ed obiettivo.\nCome in ogni problema statistico il primo nodo era la formazione del campione. Esso \u00e8 stato tratto con i criteri che garantiscono la rappresentativit\u00e0 dell'intero territorio italiano. Per una particolarit\u00e0 orografica italiana vi \u00e8 una profonda differenza tra le mappe di copertura ad esempio della copertura del 90% del territorio e quella che garantisce la copertura di identica percentuale in termine di popolazione, per il concentrarsi della popolazione nelle citt\u00e0 o al massimo nei fondovalle, salvo qualche localit\u00e0 lanciata turisticamente.\nDi fatto in Italia c'\u00e8, dal punto di vista di ricezione del segnale televisivo, una profonda asimmetria tra la mappatura relativa al territorio piuttosto che alla popolazione: la Rai, perch\u00e9 impegnata dal disciplinare di concessione, e Mediaset per la politica seguita in sede di acquisizione dalle televisioni locali, sono i soli soggetti che coprono vaste aree di territorio, mentre i competitori riescono a coprire solo zone dove si addensa la popolazione.\nEstrarre un campione basato solo sul criterio del territorio fa includere nel campione soggetti non raggiunti dalla concorrenza, falsando i dati.\nL'irrisolto Lodo Rete 4 e la soluzione prospettata dalla Legge Gasparri.\nUno dei temi centrali che hanno bloccato qualsiasi soluzione al problema \u00e8 stato generato dal pronunciamento sui limiti delle concentrazioni proprietarie televisive della Corte Costituzionale, la quale dichiar\u00f2 che un attore singolo non poteva controllare pi\u00f9 di due canali televisivi a diffusione nazionale sugli otto che sono stati riservati ai privati. Ciononostante Rete 4 continuat\u00f2 a trasmettere grazie a una serie di proroghe e modifiche normative.\nSuccessivamente, la riforma del sistema radiotelevisivo stabilita dalla Legge Gasparri affront\u00f2 il problema in maniera diversa: sia la Rai che Mediaset avrebbero rinunciato a una rete analogica per passare alla tecnologia della televisione digitale terrestre.\nLe frequenze resesi cos\u00ec libere vennero quindi ridistribuite per le trasmissioni con lo standard DVB-T, che consente di quintuplicare il numero dei canali trasmissibili attraverso il miglioramento dell'efficienza spettrale del segnale in relazione alla sua ampiezza di banda.\nIl Catasto delle frequenze.\nIl Ministero delle comunicazioni, in sintonia con l'Autorit\u00e0 per le garanzie nelle comunicazioni, ha promosso un Catasto delle frequenze per arrivare in tempi brevi ad un compiuto adeguamento della situazione di fatto a quella di diritto, in base agli atti di autorizzazione."}
{"id": "711866", "revid": "767487", "url": "https://it.wikipedia.org/wiki?curid=711866", "title": "Passaggio di Fromveur", "text": "Il Passaggio di Fromveur (\u00ab Passage du Fromveur \u00bb in francese) \u00e8 situato tra l'arcipelago di Mol\u00e8ne e l'isola di Ouessant, nel mer d'Iroise (Finist\u00e8re, Francia). Questo tratto di mare \u00e8 percorso da correnti molto violente: fino a 8 o 9 nodi localmente, e circa 7 nodi in mare aperto.\nLa navigazione \u00e8 molto pericolosa anche perch\u00e9 il vento che vi spira \u00e8 contrario rispetto alla direzione della corrente, per questo il mare risulta essere sempre molto agitato.\nPer proteggere e aiutare i naviganti, ci sono due fari, tra i pi\u00f9 famosi della Bretagna: la Jument e K\u00e9reon.\nPrima della creazione della Torre Radar di Ouessant nel 1982, questo luogo \u00e8 stato teatro di una serie di tragici naufragi, tra cui le petroliere \"Olympic Bravery\" (1976) e \"Amoco Cadiz\" (1978) che causarono disastri naturali gravissimi.\nInfatti questo tratto di mare \u00e8 frequentato annualmente da circa 50.000 navi."}
{"id": "711868", "revid": "287204", "url": "https://it.wikipedia.org/wiki?curid=711868", "title": "Hakan Nesser", "text": ""}
{"id": "711888", "revid": "834", "url": "https://it.wikipedia.org/wiki?curid=711888", "title": "The Underworld Story", "text": ""}
{"id": "711889", "revid": "1958864", "url": "https://it.wikipedia.org/wiki?curid=711889", "title": "Giuturna", "text": "Nella mitologia romana Giuturna (lat. \"Iuturna\") \u00e8 una ninfa delle fonti. Secondo la leggenda pi\u00f9 diffusa, ella in origine era una donna, che fu amata da Giove il quale le offr\u00ec l'immortalit\u00e0 ed il dominio sui corsi d'acqua dolce del Lazio. Secondo un'altra versione era invece la dea sposa di Giano, dal quale ebbe Fons. \nAlla prima versione si rif\u00e0 Virgilio (\"Eneide\" XII 146) secondo cui Giuturna era figlia di Dauno e sorella di Turno. La ninfa prende l'aspetto del defunto condottiero italico Camerte per radunare l'esercito dei Rutuli e mandarlo quindi all'attacco contro i Troiani. Successivamente cerca di proteggere il fratello nel duello che questi intraprende contro Enea, ma alla fine \u00e8 costretta ad abbandonarlo al suo destino per ordine di Giove: infelice si strappa i capelli e si percuote nel volto e nel petto, disperandosi perch\u00e9 non pu\u00f2 morire con lui (\"...possem tantos finire dolores / nunc certe et misero fratri comes ire per umbras\", XII 880-881). Giuturna, proprio per la sua condizione divina, \u00e8 ben consapevole fin dall'inizio della sorte che incombe sul fratello Turno. Tale condizione apparentemente privilegiata \u00e8 per lei una condanna che la spinger\u00e0 a estremi tentativi di posticipare, dal momento che non pu\u00f2 evitare, la morte del fratello.\"Immortalis ego\" (verso 882 libro XII), ovvero, \"proprio io devo essere immortale\" sono le parole che meglio incarnano il suo dramma.\nIl suo culto \u00e8 probabilmente originario di Lavinio, dove \u00e8 ricordata una fonte \"Iuturna\". Nel Foro romano esiste un \"Lacus Iuturnae\", vicino al Tempio di Vesta.\nA Roma Giuturna aveva un tempio a lei consacrato, che probabilmente \u00e8 da identificare con il tempio A dell'area sacra di Largo di Torre Argentina. L'edificio fu costruito nel 241 a.C., come voto di Gaio Lutazio Catulo per la vittoria conseguita su Cartagine nella Battaglia delle Isole Egadi."}
{"id": "711890", "revid": "287204", "url": "https://it.wikipedia.org/wiki?curid=711890", "title": "Meddix", "text": "Il termine meddix (in lingua latina; plurale \"meddices\") o medd\u00edss (in lingua osca, \"medos\" \"diritto\" e \"dik\" \"che rende manifesto\", ovvero \"quello che rende manifesta la legge\") identificava un magistrato presente tra i popoli sabellici, in particolare gli Equi i Sanniti e i Volsci. Il \"meddix\" era il corrispondente del \"magistratus\" romano, figura generica il cui appellativo ne indicava le funzioni e il grado, anche se nel caso dei popoli di lingua osca la funzione militare della carica, comunque presente, era meno accentuata rispetto alle cariche romane; la sottolineatura, nel caso dei \"meddix\", cadeva piuttosto sulle funzioni giudiziarie.\nIl \"meddix tuticus\".\nIl pi\u00f9 alto magistrato sannitico era il \"meddix tuticus\". Eletto annualmente, era il capo militare del Touto (lo \"Stato\" sannita), ne curava l'amministrazione della legge, delle finanze, della religione e presiedeva le assemblee collegiali che aveva il potere di convocare.\nI \"meddix\" minori.\nAccanto al \"meddix tuticus\" coesistevano altri \"meddices\": alcuni erano a capo di singoli \"pagi\" (villaggi e citt\u00e0 minori), altri ricoprivano funzioni specializzate, altri infine erano semplicemente dei magistrati di grado inferiore e subordinato, senza che particolari attributi ne definissero una specializzazione. Il \"meddix decentarius\" svolgeva funzioni di carattere finanziario e fiscale, ma con minore autonomia del \"quaestor\" (\"questore\") romano a cui poteva essere equiparato, mentre non del tutto chiare risultano le funzioni del \"meddix aticus\", appellativo attribuito in un'iscrizione ai \"meddices\" di Corfinium. \nAltri \"meddices\" minori sono noti attraverso una denominazione romana, come \"aedilis\" (\"edile\"), \"censor\" (\"censore\") ed altre, senza che ci\u00f2 significasse una derivazione della funzione sabella dall'omonima romana, ma solo il fatto che \u00abla nomenclatura romana si poteva adattare meglio di quella osca a funzioni sempre pi\u00f9 specializzate\u00bb."}
{"id": "711891", "revid": "1543377", "url": "https://it.wikipedia.org/wiki?curid=711891", "title": "Blue Rose", "text": "Blue Rose \u00e8 un gioco di ruolo fantasy pubblicato da Green Ronin Publishing nel 2005 e in Italia da Wyrd Edizioni nel 2006. L'ambientazione \u00e8 un fantasy romantico che si ispira molto ai romanzi di Mercedes Lackey, Diane Duane e Marion Zimmer Bradley in contrasto allo stile di Robert E. Howard caratteristico della sword and sorcery. Nel fantasy romantico si pone maggior enfasi sulle tematiche sociali, le relazioni sentimentali dei protagonisti e le emozioni degli stessi. Ne deriva quindi che in \"Blue Rose\" questi aspetti siano privilegiati rispetto al combattimento, rendendolo un gioco pi\u00f9 \"sociale\" se paragonato ai tipici giochi di ruolo.\nGreen Ronin in seguito ha pubblicato il sistema \"True20\" che possiede meccaniche simili, ma \u00e8 stato ideato per essere un sistema neutro, applicabile a qualsiasi genere.\nAmbientazione.\nBlue Rose \u00e8 ambientata in un mondo chiamato \"Aldea\", e molte campagne sono incentrate sul \"Regno di Aldis\". Aldis \u00e8 una monarchia il cui regnante viene scelto tramite intervento divino e non per ereditariet\u00e0. L'attuale regnante \u00e8 la regina Jaellin, che prese il trono quando venne scelta dal \"il Cervo Dorato\", un essere che simboleggia il retto governo. Secondo gli standard fantasy Aldis \u00e8 eterogeneo e tollerante, ed \u00e8 chiaramente una sorta di stato idealizzato che dei giocatori con una sensibilit\u00e0 moderna e progressista sceglierebbero di difendere.\nAldis \u00e8 minacciato da dissidi interni e da rivali esterni, inclusa una organizzazione criminale nota come Il Silenzio.\nControversie.\nAlcuni elementi dell'ambientazione sono stati considerati controversi da alcuni giocatori di ruolo. Alcuni critici hanno accusato gli autori di aver creato una ambientazione troppo moderna o politically correct. L'influenza di romanzi come \"Le nebbie di Avalon\", \"Le frecce di Valdemar\" e altri romanzi del ciclo di \"Un araldo per Valdemar\" di Mercedes Lackey \u00e8 evidente in molti elementi dell'ambientazione.\nIl trattamento dell'omosessualit\u00e0, ha sollevato critiche da parte dei giocatori pi\u00f9 conservatori, tanto da far etichettare \"Blue Rose\" all'interno di differenti discussioni online, come il \"gioco di ruolo dei gay\". Tutto questo perch\u00e9 nel regno di Aldis l'omosessualit\u00e0 viene non solo tollerata, ma accettata alla stregua dell'eterosessualit\u00e0. Il matrimonio omosessuale \u00e8 comune e non scandalizza nessuno degli abitanti del regno. Nel Regno di Aldis inoltre sono considerati accettabili matrimoni che coinvolgono pi\u00f9 di due parti. C'\u00e8 da sottolineare comunque come il trattamento della sessualit\u00e0 occupi davvero una piccola porzione delle regole e non influenzi in maniera sostanziale il gioco in s\u00e9.\nLe critiche al sistema di gioco evidenziano che nonostante l'ambientazione incoraggi la violenza come soluzione meno che nella maggior parte dei giochi fantasy, la maggior parte delle regole sono dedicate alla risoluzione del combattimento e manchi un sistema di risoluzione dettagliato dei conflitti sociali.\nNonostante queste obiezioni, \"Blue Rose\" ha avuto una buona accoglienza. Oltre al manuale base sono stati pubblicati due altri libri e almeno uno \u00e8 in corso di produzione."}
{"id": "711894", "revid": "339392", "url": "https://it.wikipedia.org/wiki?curid=711894", "title": "Khakassi", "text": ""}
{"id": "711897", "revid": "659685", "url": "https://it.wikipedia.org/wiki?curid=711897", "title": "Robert Byrd", "text": "Membro del Senato degli Stati Uniti d'America per lo Stato della Virginia Occidentale dal gennaio 1959, detiene il record assoluto di permanenza ininterrotta in questo consesso; contando anche 6 anni (1953-59) di servizio nella Camera dei Rappresentanti, si colloca al secondo posto assoluto della classifica di longevit\u00e0 politica nel Congresso, di cui \u00e8 stato dal 2003 fino alla morte anche il membro pi\u00f9 anziano.\nAppartenente al Partito Democratico, dal 1989 alla morte ne \u00e8 stato il senatore decano, per cui \u00e8 stato pi\u00f9 volte Presidente pro tempore del Senato durante i periodi in cui il suo partito vi ha detenuto la maggioranza, e, stante l'ultima composizione in cui \u00e8 stato in carica, lo \u00e8 stato anche al momento della sua morte. In questa veste, egli era dunque il terzo nella linea di successione presidenziale, dietro al Vicepresidente Joe Biden e alla Speaker della Camera dei Rappresentanti Nancy Pelosi, ed aveva l'incarico di firmare le leggi approvate dal Congresso subito prima d'essere sottoposte all'approvazione del Presidente.\nByrd ha militato durante tutta la sua lunga vita politica nel Partito Democratico, assumendovi spesso ruoli di leadership; ci\u00f2 malgrado le sue posizioni non siano state sempre in linea con quelle del partito, soprattutto quando, negli anni '60, sotto le presidenze Kennedy e Johnson, esso cambi\u00f2 totalmente orientamento sulla questione dei diritti civili.\nLa giovinezza.\nIn West Virginia.\nByrd nacque col nome di Cornelius Calvin Sale, Jr. il 20 novembre 1917, a North Wilkesboro, piccolo centro della Carolina del Nord, nel cuore dei Monti Blue Ridge. Ad appena un anno di et\u00e0 perse la madre, Ada Mae Kirby, vittima dell'epidemia influenzale del 1918: fu cos\u00ec che, in seguito alle volont\u00e0 della madre, Sale Jr. venne dato in affidamento a Vlurma e Titus Byrd, suoi zii, che gli donarono il loro cognome e dettero il nome Robert Carlyle.\nTutta la giovinezza di Byrd si svilupp\u00f2 in Virginia Occidentale, in cui abitavano i suoi genitori adottivi: si diplom\u00f2 col massimo dei voti alla Mark Twain High School, ove conobbe Erma Ora James, che spos\u00f2 nel 1937. Frequent\u00f2 poi diverse universit\u00e0 dello Stato, svolgendo anche diversi lavori manuali, finch\u00e9, nel 1946, inizi\u00f2 la sua avventura politica, servendo dapprima nella Camera bassa (1947-50), quindi nel Senato (1951-52) della Virginia Occidentale, ed infine approdando a Washington come deputato alla Camera dei Rappresentanti. A Washington, Byrd prosegu\u00ec gli studi universitari, fino alla laurea in giurisprudenza, conseguita solamente nel 1963, quando nel frattempo era gi\u00e0 divenuto Senatore: egli \u00e8 dunque sinora l'unico membro del Congresso ad aver iniziato e finito gli studi in legge durante il proprio mandato.\nL'adesione al Ku Klux Klan.\nNel 1942 si iscrisse al Ku Klux Klan, partecip\u00f2 in una parata a Matoaka, Virginia Occidentale: in questa esperienza fu forse influenzato da suo padre, che era un membro del Ku Klux Klan.\nNonostante in principio egli fosse entusiasta della sua appartenenza al Klan, ben presto egli si distacc\u00f2 da esso, e gi\u00e0 nel corso della campagna elettorale del 1952 afferm\u00f2 di \u00abnon avere interesse per il Klan\u00bb. D'altra parte, per\u00f2, continu\u00f2 a sostenere fervidamente il segregazionismo e, almeno privatamente, a condividere alcune delle posizioni razziste del Klan.\nMolti anni pi\u00f9 tardi, in varie interviste e nella sua autobiografia Byrd dichiar\u00f2 rimpianto per la sua adesione al KKK, giudicato \u00abl'errore pi\u00f9 grande della mia vita\u00bb, chiedendo scusa \u00abmille e pi\u00f9 volte\u00bb, ed attribu\u00ec l'errore alla giovane et\u00e0 ed alla conseguente \u00abcieca e immatura ambizione\u00bb.\nAl Congresso.\nUna carriera imponente.\nByrd inizi\u00f2 il suo mandato come membro della Camera dei Rappresentanti il 3 gennaio 1953, come delegato del 6\u00ba distretto elettorale della Virginia Occidentale, prendendo il posto del collega di partito Erland Hedrick, che scelse di correre per la carica di Governatore dello Stato, senza successo. Venne in seguito rieletto altre 2 volte alla medesima carica, quindi nel 1958 sfid\u00f2 il repubblicano William Revercomb per un seggio da Senatore, che vinse con ampio margine. Da allora in poi, non ha mai cessato di far parte della Camera alta statunitense, venendo rieletto altre otto volte, e sempre con almeno il 60% dei voti; nel 1976 corse senz'alcun avversario, prevalendo dunque in tutte e 55 le contee della Virginia Occidentale, cosa che si ripet\u00e9 anche nel 1994 e nel 2000. Al momento, \u00e8 dunque il primo Senatore a ricoprire ininterrottamente tale carica per pi\u00f9 di 50 anni.\nAi numerosi record detenuti da Byrd gi\u00e0 in precedenza citati, bisogna quindi aggiungere la permanenza sulla scena politica per pi\u00f9 di 60 anni, senza mai perdere una sola elezione; il numero di voti espressi in Senato, superiore a 18000, grazie anche ad un tasso di partecipazione alle sedute che rasenta il 99%. Dal 19 novembre 2009, sorpassando Carl Hayden, al 7 giugno 2013, quando \u00e8 stato superato in questa classifica dal rappresentante del Michigan John Dingell, \u00e8 stato il parlamentare pi\u00f9 a lungo in carica nella storia del Congresso statunitense. Per comprendere l'imponenza della carriera di Byrd, basti pensare che \u00e8 stato l'ultimo Senatore ad aver votato sull'ammissione di uno Stato nell'Unione (Hawaii, marzo 1959), e soprattutto che, quando fece ingresso in Senato la prima volta, il Presidente Obama doveva ancora attendere anni prima di nascere.\nOppositore dei diritti civili.\nNegli anni '60, quando pi\u00f9 acceso si fece il dibattito sui diritti civili, Byrd parteggi\u00f2 senza esitazioni per il mantenimento del segregazionismo, guadagnandosi il titolo di \"Dixiecrat\", che designava gli esponenti del Partito Democratico, generalmente provenienti dagli Stati meridionali, i quali si opponevano all'estensione dei diritti civili agli afroamericani, contraddicendo la linea del loro stesso partito.\nCon tali premesse, non stupisce quindi che Byrd fu uno dei Senatori pi\u00f9 attivi nell'ostruzionismo al Civil Rights Act del 1964, che venne bloccato in Senato per ben 83 giorni, anche grazie ad un famoso intervento di Byrd, durato ben 14 ore e di cui in seguito si pent\u00ec. Nonostante ci\u00f2, la legge fu alla fine approvata a larga maggioranza, essendo favorevoli sia i Democratici del Nord che massima parte dei Repubblicani, all'opposizione.\nL'anno seguente, Byrd fu contrario anche al Voting Rights Act, che estese definitivamente il diritto di voto agli afroamericani, mentre vot\u00f2 a favore del Civil Rights Act del 1968. A partire da quegli anni, abbandon\u00f2 le sue idee segregazioniste, sia per convinzioni religiose - egli era un devoto battista - che per opportunit\u00e0 politica. Nel 2005, infine, ammise:\nAttivit\u00e0 parlamentari.\nByrd cominci\u00f2 nel 1967 ad assumere incarichi di leadership nel suo partito, divenendo segretario del gruppo democratico al Senato; dal 1971 fu Vicecapogruppo (Whip), ed infine nel 1977 divenne Capogruppo, prevalendo su Hubert Humphrey. Per ben 12 anni, fino al 1989, Byrd fu dunque il leader della delegazione democratica al Senato, che detenne la maggioranza nei periodi 1977-81 e 1987-89, rimanendo invece all'opposizione negli anni 1981-87.\nByrd era noto per incanalare consistenti quantit\u00e0 di denaro pubblico dal bilancio federale verso il suo Stato, la Virginia Occidentale, uno dei pi\u00f9 poveri di tutta l'Unione. Questa sua continua attivit\u00e0, nota negli Stati Uniti col termine spregiativo di \"pork barreling\" (traducibile in italiano come 'manovre elettoralistiche'), gli procur\u00f2 il poco lusinghiero soprannome di \"King of Pork\"; d'altra parte, egli stesso la considerava come un merito, attribuendosi piuttosto l'affettuoso titolo di \"Gran Pap\u00e0\" del suo Stato.\nEssendo stato in carica per pi\u00f9 di 50 anni, Byrd conosceva alla perfezione le procedure parlamentari, ed in passato fece spesso ricorso a cavilli d'ogni genere per procurare vantaggi alla propria parte politica, specialmente quando era leader della maggioranza.\nBench\u00e9 si sia laureato solamente in tarda et\u00e0, Byrd ha sempre avuto un particolare riguardo per l'istruzione pubblica, ed in particolar modo la tutela dei pi\u00f9 meritevoli. Se gi\u00e0 nel 1969, infatti, egli lanci\u00f2 una serie di borse di studio per i valenti appena usciti dalle \"High Schools\" della Virginia Occidentale, nel 1985 fece istituire dal Congresso una borsa di studio federale, l'unica del suo genere in tutta la nazione, che in suo onore porta appunto il nome di Robert C. Byrd: essa \u00e8 assegnata unicamente sulla base del merito scolastico, ed ammonta attualmente a 1500$ annuali, per un massimo di 4 anni.\nGrande appassionato di storia nazionale, Byrd ne ha propagandato attivamente la diffusione nelle scuole, stimolando con consistenti investimenti pubblici (anche 120 milioni di dollari all'anno) una migliore preparazione degli insegnanti, mediante appositi corsi d'approfondimento in cooperazione con universit\u00e0 e musei. Inoltre, egli stesso ha intrapreso l'attivit\u00e0 di storico, tenendo una lunga serie di discorsi in Senato sulla Storia della Repubblica romana, spiegando come le sue istituzioni abbiano ispirato il pensiero dei Padri fondatori, e su quella dello stesso Senato degli Stati Uniti. Questi discorsi sono stati poi raccolti in due serie di volumi, i quali hanno raccolto numerosi premi da prestigiose societ\u00e0 storiografiche americane.\nCosciente della potenza dei nuovi mezzi d'informazione, Byrd si batt\u00e9 a lungo, sin dalla fine degli anni '70, affinch\u00e9 le sedute del Senato venissero trasmesse in diretta in televisione, cosa che avvenne per\u00f2 solamente nel giugno 1986, con ben 7 anni di ritardo rispetto alla Camera dei Rappresentanti.\nNel luglio 2001 tenne in Senato un accalorato discorso contro le \u00abcrudelt\u00e0\u00bb subite dagli animali negli \u00aballevamenti industriali guidati dal profitto\u00bb, facendo cos\u00ec in modo che questo tema fosse affrontato dal Congresso per la prima volta dopo decenni. Nel discorso afferm\u00f2 fra l'altro:\nNonostante l'et\u00e0 e la salute malferma, nel dicembre 2009 non \u00e8 venuto meno a nessuna delle votazioni tenutesi in Senato sulla riforma sanitaria proposta dal Presidente Obama, contribuendo in maniera decisiva al passaggio della legge. In occasione del voto finale, tenutosi la mattina del 24 dicembre, dando il proprio assenso ha ricordato il suo collega ed amico di lunga data Ted Kennedy, storico sostenitore della riforma, da poco scomparso.\nPosizioni politiche.\nPolitiche sociali.\nDefinito a buon diritto un \"Dixiecrat\", Byrd ha mantenuto un profilo pi\u00f9 conservatore, rispetto all'orientamento prevalente nel Partito Democratico, sul tema delle politiche sociali. Egli era infatti fortemente contrario al matrimonio fra persone dello stesso sesso, e nel 1993 si oppose alla proposta dell'Amministrazione Clinton di permettere agli omosessuali di servire nell'esercito; si opponeva anche a politiche contro la discriminazione come l'Affirmative action. Inoltre, in anni recenti ha appoggiato la nomina, da parte del Presidente Bush, di giudici della Corte Suprema di indirizzo conservatore, come John Roberts (diventatone successivamente il capo) e Samuel Alito.\nD'altra parte, sul tema dell'aborto appartenne al campo dei pro-choice, anche se in talune occasioni ha votato a favore di restrizioni di tale pratica, come nel caso del \"Partial-birth abortion\", una forma di aborto effettuata in tarda gravidanza, la cui messa al bando, risalente al 2003, lo ha trovato favorevole.\nNonostante tutto ci\u00f2, l'organizzazione non governativa ACLU, impegnata nella difesa dei diritti civili e delle libert\u00e0 individuali negli Stati Uniti, ha valutato l'azione politica di Byrd in questo campo con un punteggio di 67, su una scala da 0 a 100.\nPolitiche razziali.\nDopo gli anni '60 e le battaglie per i diritti civili, in cui difese il segregazionismo, Byrd cambi\u00f2 completamente atteggiamento, denunciando pi\u00f9 volte il suo passato comportamento, sia in pubblico che in privato, come il pi\u00f9 grave errore della sua vita. Tale radicale mutamento d'opinione trae origine, secondo Byrd, da forti influenze religiose - in particolare da parte della madre - e dal grande impatto emozionale seguito alla morte, nel 1982, di un suo giovane nipote in un incidente automobilistico.\nEgli, comunque, rimane l'unico Senatore ad essersi opposto alle nomine a Giudici della Corte Suprema sia di Thurgood Marshall nel 1967, sia di Clarence Thomas nel 1991, entrambi giuristi di colore: nel primo caso, Byrd si giustific\u00f2 accusando Marshall di simpatie comuniste, nel secondo invece fu egli stesso a tacciare Thomas di razzismo, a seguito di alcune sue affermazioni sui bianchi, ritenute offensive e oramai fuori luogo negli anni '90. Si \u00e8 poi opposto, nel 2005, anche alle nomine di Janice Rogers Brown a Giudice Federale, e soprattutto di Condoleezza Rice a Segretario di Stato, motivando per\u00f2 il voto contrario col profondo dissenso sulla conduzione della Guerra al terrorismo, in particolare in Iraq, rispetto all'Amministrazione Bush:\nMalgrado ci\u00f2, la NAACP, una delle principali e pi\u00f9 antiche associazioni di tutela degli afroamericani, lo valuta in modo lusinghiero, osservando che, specialmente negli ultimi anni, egli ha quasi sempre votato, su leggi riguardanti politiche razziali, in modo conforme alla posizione dell'organizzazione. Inoltre, Byrd nutriva una forte ammirazione per Martin Luther King, che ha avuto il merito, a suo dire, di individuare, nel suo celebre discorso dell'\"I have a dream\", il vero Sogno americano.\nGuerra d'Iraq.\nByrd si \u00e8 sin da principio opposto con grande risolutezza alla guerra irachena, negando innanzitutto il diritto degli Stati Uniti, pur colpiti dagli attentati dell'11 settembre, di fomentare una guerra preventiva contro l'Iraq, quindi valutandone l'esito tutt'altro che scontato e denunciando con parole profetiche, ancora prima dell'inizio delle operazioni militari, la sottovalutazione dello sforzo richiesto per \u00abvincere la pace\u00bb:\ned ancora, allo scoppio del conflitto:\nin seguito, egli approfond\u00ec ancor pi\u00f9 il suo dissenso dall'Amministrazione Bush, arrivando ad attaccare pi\u00f9 volte direttamente il Presidente, definito un \u00abimpiegato travestito da guerriero\u00bb, un \u00abimperatore senz'abiti\u00bb, e denunciando da un lato la sua politica di sopraffazione nei confronti del Senato e dei suoi poteri di controllo, dall'altro gli stessi suoi colleghi Senatori, definiti \u00abpecoroni\u00bb incapaci di montare una seria opposizione contro una guerra \u00abbasata su falsit\u00e0\u00bb.\nDei suoi oltre 18000 voti espressi in Senato, Byrd defin\u00ec il suo \"Nay\" (contrario) all'autorizzazione alla guerra irachena come quello di cui andava maggiormente orgoglioso.\nL'Amministrazione Obama.\nNel 2008 Byrd sostenne senza riserve la candidatura di Barack Obama alla Presidenza, e ci\u00f2 risulta notevole non solo tenendo conto del suo passato segregazionista, ma anche del fatto che tale \"endorsement\" veniva appena una settimana dopo le primare del suo Stato, la Virginia Occidentale, in cui Hillary Clinton aveva prevalso con uno scarto di ben 40 punti percentuali. Comunque, malgrado il suo impegno e la sua straordinaria popolarit\u00e0, Byrd alle elezioni di novembre non riusc\u00ec a guadagnare ad Obama il suo Stato, che fu vinto - unico di tutto il Nord - da John McCain con ampio margine.\nCome visto, Byrd era un fiero sostenitore dell'equilibrio dei poteri ed era portato a vedere con sospetto qualunque tentativo da parte dell'esecutivo di accrescere le proprie competenze. Tale atteggiamento non \u00e8 mutato con l'Amministrazione Obama, di cui ha criticato certe tendenze accentratrici in una lettera al Presidente, spiegando di nutrire molta fiducia in lui ma ben poca in alcuni suoi collaboratori, definiti \u00abzar\u00bb dal comportamento non trasparente. Fra questi, con ogni probabilit\u00e0 rientra soprattutto Timothy Geithner, Segretario al Tesoro, alla cui nomina si \u00e8 opposto, assieme a soli altri 2 colleghi del gruppo democratico, accusandolo di incompetenza e negligenza.\nInoltre, coerentemente con le posizioni espresse sotto l'Amministrazione Bush, Byrd era fra quei democratici che temevano che il piano di ritiro dei soldati americani dall'Iraq elaborato da Obama, bench\u00e9 una mossa nella giusta direzione, fosse comunque insufficiente, contestando soprattutto la permanenza di ben 50000 militari statunitensi nella zona del Golfo Persico anche dopo il termine del 31 agosto 2010.\nProblemi di salute e morte.\nL'ultranovantenne Byrd nel 2008 \u00e8 stato ricoverato in ospedale 3 volte nel giro di pochi mesi, in origine a causa di una caduta sofferta tra le mura di casa il 25 febbraio, che comunque non ha comportato fratture. Per la fine di giugno poteva dirsi completamente ristabilito, e riprese regolarmente a sedere in Senato.\nNel 2009 ha ancora trascorso in ospedale la seconda met\u00e0 di maggio e tutto il mese di giugno a seguito di un'infezione da staffilococco.\nNegli ultimi tempi, egli ha molto sofferto per la salute del suo fraterno amico e collega Ted Kennedy, colpito nel maggio 2008 da un cancro al cervello: avuta la notizia, Byrd pronunci\u00f2 un breve ma intenso discorso in Senato, in cui, pi\u00f9 volte interrotto dalle lacrime, espresse tutto il suo dolore e la sua vicinanza alla famiglia. In seguito, quando il Senatore Kennedy ebbe un forte malore il 20 gennaio 2009, in occasione dell'insediamento di Barack Obama, lo stesso Byrd, seduto al medesimo tavolo, si sent\u00ec male per l'emozione e dovette abbandonare i festeggiamenti. Infine, alla morte di Kennedy, avvenuta il 25 agosto 2009, Byrd salut\u00f2 commosso la perdita del suo \u00abmiglior amico in Senato\u00bb.\nRicoverato alcuni giorni prima in un ospedale di Falls Church, Virginia, a pochi chilometri da Washington, il 27 giugno 2010 ne \u00e8 stata rivelata la sua degenza, inizialmente motivata da disidratazione; le sue condizioni si sono tuttavia aggravate poco dopo, fino alla morte sopravvenuta nel corso della notte seguente. La sua morte \u00e8 stata subito accolta con dolore dal mondo politico degli Stati Uniti, a partire dallo stesso Presidente Barack Obama, che lo ha definito \u00abuna voce di principio e ragionevolezza\u00bb, rimarcando inoltre la sua passione politica, il suo rispetto per i colleghi di ogni schieramento e la sua affabile disponibilit\u00e0."}
{"id": "711899", "revid": "599013", "url": "https://it.wikipedia.org/wiki?curid=711899", "title": "Lampada a fessura", "text": "La lampada a fessura, o biomicroscopio, \u00e8 un microscopio che viene utilizzato per l'ispezione del bulbo oculare e degli annessi oculari. \u00c8 una procedura non invasiva che non provoca rischi al paziente.\nStoria.\nSi deve a Hermann von Helmholtz nel 1850 l'invenzione dell'oftalmoscopio, presentato alla Societ\u00e0 Medica di Berlino. Un anno dopo lo stesso Helmholtz pubblica la descrizione della sua invenzione. L'oftalmoscopio di Helmholtz consisteva di tre cristalli che funzionavano come specchi di riflessione parziali. La luce proveniente da una sorgente veniva riflessa dai cristalli e diretta verso l'occhio del paziente. \nNegli anni che seguirono furono apportati molti miglioramenti significativi all'oftalmoscopio di Helmholtz. Tra il 1851 e il 1880 furono progettati pi\u00f9 di 70 oftalmoscopi diversi. A quasi 50 anni di distanza Czapski (1899) inventer\u00e0 il microscopio corneale.\nLa lampada a fessura nasce invece dall'unione di questo dispositivo con il peculiare sistema di illuminazione fessurata ideato da Allvar Gullstrand nel 1911.\nAl modello originale di Gullstrand verranno poi apportati tutta una serie di perfezionamenti tecnici da parte di Henker (1916), Vogt (1920), Koeppe (1923), Comberg (1933) e Goldmann (1937).\nStrumentazione.\nLa lampada a fessura \u00e8 composta da:\nLo strumento \u00e8 fornito di un sistema di osservazione con il quale si possono impostare ingrandimenti variabili. \u00c8 inoltre presente un sistema ottico con un fascio di illuminazione che viene indirizzato sul punto di osservazione. Per una migliore visualizzazione il fascio \u00e8 regolabile nel colore ed intensit\u00e0, nel diametro e nella incidenza.\nImpiego.\nGli ingrandimenti dello strumento non sono particolarmente elevati e ci\u00f2 permette l'osservazione contemporanea di:\nPermette inoltre di esaminare la cornea (in particolare perdite di trasparenza o di sostanza, corpi estranei) o di far risaltare eventuali perdite di trasparenza dell'umore acqueo. \nConsente di visualizzare il forame pupillare e di esplorare una parte, sia pure limitata, della faccia anteriore del cristallino (la parte non coperta dall'iride). \nCon alcuni accorgimenti (lente corneale fortemente concava) che annullano il potere convergente della cornea \u00e8 possibile effettuare un esame che mette in evidenza la camera posteriore, il corpo vitreo ed il fondo oculare.\nUtilizzo di filtri di colore.\nUtilizzando filtri di diverso colore si possono mettere in risalto strutture oculari diverse:\nL'esame.\nGli obiettivi perseguiti con l'utilizzo di questo strumento sono essenzialmente:\nIl paziente \u00e8 invitato a sedersi sulla sedia dell'esame, posizionando il mento e la fronte su un supporto affinch\u00e9 la testa resti ben ferma. Utilizzando il biomicroscopio, l'oftalmologo oppure l'optometrista procedono ad esaminare l'occhio del paziente. \nUna sottile striscia di carta, colorata con fluorescina (un colorante giallastro e fluorescente) pu\u00f2 essere avvicinata a lato dell'occhio: la fluorescina comporta la colorazione gialla del film di liquido che ricopre l'occhio e facilita l'esame. Il colorante viene poi allontanato dall'occhio con la normale attivit\u00e0 di lacrimazione.\nDopo una valutazione iniziale l'oftalmologo pu\u00f2 ritenere di instillare negli occhi delle gocce per dilatare le pupille. Dopo questo periodo di attesa l'esame viene ripetuto e la dilatazione della pupilla permette la valutazione della camera posteriore."}
{"id": "711900", "revid": "57342", "url": "https://it.wikipedia.org/wiki?curid=711900", "title": "Biomicroscopio", "text": ""}
{"id": "711901", "revid": "287204", "url": "https://it.wikipedia.org/wiki?curid=711901", "title": "Henrik Rodl", "text": ""}
{"id": "711902", "revid": "834", "url": "https://it.wikipedia.org/wiki?curid=711902", "title": "Henrik Roedl", "text": ""}
{"id": "711905", "revid": "121370604", "url": "https://it.wikipedia.org/wiki?curid=711905", "title": "Michele Giampietro", "text": "Entra giovanissimo nei ruoli dell'insegnamento elementare e percorre rapidamente i vari gradi della carriera di educatore, concludendola come ispettore centrale (dirigente superiore) della Pubblica Istruzione. Grande ufficiale al merito della Repubblica Italiana. Pubblicista di facile vena divulgativa, si interessa soprattutto di argomenti pedagogici, di biografie e di filatelia. Quest'ultima vista sotto il particolare angolo visuale del francobollo inteso come strumento didattico. Amico di Elio Fiore, lo sostiene in vari modi. Pubblica svariate centinaia di articoli e una consistente mole di volumi: alcuni di studi pedagogici o filatelici, molti altri di narrativa per ragazzi a carattere educativo. Per questa sua attivit\u00e0 ottiene molti riconoscimenti tra cui il Premio per la Cultura del Presidente del Consiglio dei ministri."}
{"id": "711907", "revid": "1505830", "url": "https://it.wikipedia.org/wiki?curid=711907", "title": "Harry Reid", "text": "Biografia.\nHarry Mason Reid Jr. \u00e8 nato nel 1939 a Searchlight, Nevada, terzo di quattro figli di Harry Reid, un minatore, e Inez Orena (Jaynes) Reid, una lavandaia in bordelli locali. A quel tempo, Searchlight era una piccola citt\u00e0 povera. Suo padre mor\u00ec suicida nel 1972, all'et\u00e0 di 58 anni, quando Harry ne aveva 32. Sua nonna paterna era un'immigrata inglese da Darlaston, Staffordshire. La casa d'infanzia di Reid era una baracca senza servizi igienici interni, acqua calda o telefono. \nDal momento che Searchlight non aveva una scuola superiore, Reid si trasfer\u00ec con i parenti a 64 km di distanza, a Henderson, in modo da poter frequentare la Basic High School, dove giocava anche a calcio ed era un pugile dilettante. Mentre era alla Basic High, incontr\u00f2 il futuro governatore del Nevada Mike O'Callaghan, che era un insegnante proprio l\u00ec ed era anche allenatore di boxe di Reid. Reid ha frequentato la Southern Utah University e si \u00e8 laureato alla Utah State University nel 1961, in scienze politiche e storia. Ha anche studiato economia alla School of Commerce and Business Administration dello Utah State. Ha poi frequentato la George Washington University Law School mentre lavorava come agente di polizia per la polizia del Campidoglio degli Stati Uniti, laureandosi in giurisprudenza nel 1964. \nEletto al Senato nel 1986, ha ricoperto l'incarico di \"whip\" del gruppo senatoriale democratico dal 1998 e, successivamente, di leader di minoranza democratica dal 2005 fino al 2007.\nIn seguito alla vittoria democratica alle elezioni di met\u00e0 mandato del 2006 e al cambio di maggioranza nella camera alta, divent\u00f2 leader di maggioranza, mantenendo l'incarico fino al 2016.\nVita privata.\nReid incontr\u00f2 sua moglie, Landra Gould, al liceo. Gould proveniva da una famiglia ebrea e i suoi genitori si opposero alla relazione perch\u00e9 Reid non lo era. Allora i due giovani fuggirono nel 1959 quando erano al college. Hanno avuto cinque figli: una figlia e quattro maschi. Il figlio maggiore, Rory, \u00e8 stato un commissario eletto per la Contea di Clark, Nevada, di cui \u00e8 diventato presidente, e candidato democratico nel 2010 alle elezioni per il Governatore del Nevada. Un altro figlio, Josh Reid, cerc\u00f2 senza successo un ufficio municipale a Cottonwood Heights, nello Utah. Nei rapporti di divulgazione finanziaria del 2014, Reid ha riportato un patrimonio netto compreso tra $ 2,9 milioni e $ 9,3 milioni. La maggior parte del patrimonio netto di Reid era in titoli municipali e in diritti fondiari e minerari nel Nevada meridionale e in Arizona; un blind trust gestiva i beni liquidi di Reid e di sua moglie. \nReid viveva nella zona di Anthem a Henderson, Nevada. Era membro della chiesa mormone."}
{"id": "711912", "revid": "1705737", "url": "https://it.wikipedia.org/wiki?curid=711912", "title": "Dakar", "text": "Dakar (in lingua wolof \"Ndakaaru\") \u00e8 la capitale e principale citt\u00e0 del Senegal. Secondo le stime ufficiali al 31 dicembre 2005, la citt\u00e0 possiede abitanti e l'area metropolitana, corrispondente alla Regione di Dakar, ne possiede 2 450 000.\nLa citt\u00e0 si estende nella parte meridionale della penisola di Capo Verde (\"Cap-Vert\"), sull'Oceano Atlantico. Dakar \u00e8 sede della Camera bassa del Parlamento del Senegal (Assembl\u00e9e nationale du S\u00e9n\u00e9gal) e del Palazzo del Presidente. Dakar \u00e8 stata tappa d'arrivo della corsa Rally Dakar. Nel 2022 sar\u00e0 la prima citt\u00e0 africana ad ospitare un evento olimpico: i IV Giochi olimpici giovanili estivi.\nDakar \u00e8 servita dall\u2019Aeroporto di Dakar-Blaise Diagne, situato a Diass (Mbour), a 47km dalla capitale. Inaugurato il 7 dicembre 2017 ha sostituito l'Aeroporto di Dakar-L\u00e9opold Sedar Senghor che si trovava in prossimit\u00e0 del villaggio di Yoff, non lontano dal centro citt\u00e0.\nGeografia e clima.\nIl clima di Dakar \u00e8 generalmente caldo. Dakar ha infatti un clima tropicale semi-arido (classificazione climatica di K\u00f6ppen: BSh), con una breve stagione delle piogge e una lunga stagione secca. La stagione delle piogge di Dakar dura da luglio a ottobre, mentre la stagione secca copre i restanti otto mesi. La citt\u00e0 ha 495\u00a0mm (19,5 in) di precipitazioni all'anno.\nLa citt\u00e0, tra dicembre e maggio, di solito \u00e8 piacevolmente calda con temperature giornaliere di 24-27\u00a0\u00b0C (75-81\u00a0\u00b0F). Le notti durante questo periodo dell'anno sono confortevoli, temperature 17-20\u00a0\u00b0C (63-68\u00a0\u00b0F). Tra giugno e novembre la citt\u00e0 diventa pi\u00f9 calda con massime diurne pari a 29-31\u00a0\u00b0C (84-88\u00a0\u00b0F) e minime notturne pari a 23-24\u00a0\u00b0C (73-75\u00a0\u00b0F). Nonostante ci\u00f2, il clima di Dakar \u00e8 lontano dall'essere caldo come quello delle citt\u00e0 dell'entroterra, come N'Djamena, dove le temperature superano 36\u00a0\u00b0C (97\u00a0\u00b0F) per gran parte dell'anno. Dakar \u00e8 rinfrescata sempre dalle brezze marine.\nStoria.\nSul territorio oggi occupato dalla citt\u00e0 di Dakar, sulla punta della penisola di Capo Verde, le tracce di insediamenti umani occasionali pi\u00f9 antichi risalgono al Paleolitico; l'occupazione stabile risale al Neolitico. Alla met\u00e0 del XV secolo il territorio era abitato da popolazioni di etnia mandingo, ma nei decenni successivi vi si insediarono i Lebou, un gruppo etnico collegato ai Wolof. I villaggi Lebou originali, Ouakam, Ngor, Yoff e Hann, ancora oggi costituiscono i quartieri Lebou all'interno della Dakar moderna.\nNel 1444 i portoghesi fondarono un insediamento sull'isola di Gor\u00e9e, da loro chiamata Palma, che si trova a circa due chilometri dall'attuale porto di Dakar. Nel 1536 Gor\u00e9e divenne una base per la tratta degli schiavi, in un periodo in cui la penisola di Capo Verde era sotto il controllo dell'Impero Wolof. L'insediamento di Gor\u00e9e e la tratta degli schiavi condizionarono per oltre tre secoli l'economia e lo sviluppo della zona.\nNel 1588 Gor\u00e9e fu conquistata dagli olandesi, i quali le diedero l'attuale nome. L'isola pass\u00f2 di mano diverse volte fra portoghesi e olandesi, prima di venire conquistata nel 1664 dall'ammiraglio inglese Robert Holmes e infine dai francesi nel 1677; rimase poi sotto amministrazione francese fino al XX sec.\nNel frattempo, la penisola di Capo Verde era passata sotto il controllo del Regno di Cayor. Nel corso del XVII secolo, per commerciare con l'insediamento europeo di Gor\u00e9e, i Lebou fondarono di fronte all'isola un nuovo villaggio, chiamato Ndakaaru; da questo villaggio prese il nome la citt\u00e0 attuale.\nNel periodo successivo, nonostante Gor\u00e9e fosse sotto il controllo amministrativo della Francia, il commercio degli schiavi basato sull'isola fu dominato da un gruppo di famiglie meticce discendenti da trafficanti olandesi e francesi e mogli africane. L'infame \u201cCasa degli schiavi\u201d vi fu costruita nel 1776.\nNel 1795 i Lebou della penisola si ribellarono al Regno di Cayor e fondarono un proprio stato teocratico, che i francesi chiamarono in seguito \u201crepubblica Lebou\u201d. Ndakaaru divenne la capitale della repubblica, che era controllata dalla famiglia Diop.\nNegli stessi anni l'economia di Gor\u00e9e era stata messa in crisi dall'abolizione della schiavit\u00f9, proclamata dalla Francia nel febbraio del 1794. Nel maggio del 1802 Napoleone riammise la schiavit\u00f9 in alcuni territori francesi ma abol\u00ec la tratta degli schiavi nel marzo del 1815. Il traffico clandestino di schiavi continu\u00f2 comunque a Gor\u00e9e fino al 1848, quando la schiavit\u00f9 fu abolita in tutti i territori francesi.\nPer sostituire la tratta degli schiavi, i francesi promossero la coltura delle arachidi sulla terraferma. Il commercio delle arachidi si svilupp\u00f2 rapidamente e la piccola isola di Gor\u00e9e, la cui popolazione aveva raggiunto intanto le unit\u00e0, si rivel\u00f2 insufficiente come porto. I mercanti decisero quindi di spostarsi sulla terraferma, dove nel 1840, nella vicina Rufisque, era gi\u00e0 stato costruito uno stabilimento commerciale con magazzini.\nNel 1857 i francesi insediarono un presidio a Ndakaaru, ribattezzarono l'abitato \u201cDakar\u201d e proclamarono l'annessione della repubblica Lebou, anche se le istituzioni locali continuarono a funzionare come prima.\nLe autorit\u00e0 coloniali stanziarono in seguito fondi consistenti per la realizzazione delle infrastrutture e per lo sviluppo di Dakar. Le strutture del porto furono migliorate con la creazione di nuovi pontili, fu istituita una linea del telegrafo e nel 1885 fu completata la ferrovia di collegamento con Saint-Louis.\nNel 1872 Gor\u00e9e, che includeva amministrativamente Dakar, fu riconosciuta come \u201ccommune\u201d francese. Dakar divenne \u201ccommune\u201d indipendente nel 1887 e nel 1902 prese il posto di Saint-Louis come capitale dell'Africa Occidentale Francese. La citt\u00e0 divenne in quegli anni uno dei centri principali dell'impero coloniale francese.\nDopo la sconfitta francese all'inizio della Seconda guerra mondiale Dakar, come il resto dell'Africa Occidentale Francese, fu amministrata dal governo di Vichy. Nell'ottobre del 1940 un tentativo di conquista da parte di un contingente britannico e della Francia libera port\u00f2 alla Battaglia di Dakar, che si concluse con il respingimento degli assalitori. L'amministrazione dell'Africa Occidentale Francese pass\u00f2 poi dalla parte degli Alleati alla fine del 1942.\nDopo l'indipendenza, dal 1959 al 1960 Dakar fu la capitale dell'effimera Federazione del Mali. Nel 1960 divenne capitale del Senegal indipendente; il primo presidente del Senegal, L\u00e9opold S\u00e9dar Senghor, ne incoraggi\u00f2 lo sviluppo, anche come centro culturale.\nA partire dal 1979, la citt\u00e0 \u00e8 stata spesso il punto di arrivo del Rally Parigi-Dakar.\nAmministrazione e Vita quotidiana.\nLa citt\u00e0 di Dakar \u00e8 un comune (noto anche come comune di ville), uno dei circa 125 comuni del Senegal. Il comune di Dakar fu creato dall'amministrazione coloniale francese il 17 giugno 1887, staccandolo dal comune di Gor\u00e9e . Il comune di Gor\u00e9e, creato nel 1872, era di per s\u00e9 uno dei pi\u00f9 antichi comuni in stile occidentale in Africa (insieme ai comuni dell'Algeria e del Sudafrica).\nIl comune di Dakar \u00e8 in continua esistenza dal 1887, essendo stato preservato dal nuovo stato del Senegal dopo l'indipendenza nel 1960, anche se i suoi limiti si sono notevolmente modificati nel tempo. I confini del comune di Dakar sono rimasti invariati dal 1983. Il comune di Dakar \u00e8 governato da un consiglio comunale eletto democraticamente (conseil municipal) che serve cinque anni e un sindaco eletto dal consiglio comunale. Ci sono stati 20 sindaci a Dakar dal 1887. Il primo sindaco nero \u00e8 stato Blaise Diagne, sindaco di Dakar dal 1924 al 1934. Il sindaco pi\u00f9 longevo \u00e8 stato Mamadou Diop, sindaco per 18 anni tra il 1984 e il 2002.\nIl comune di Dakar \u00e8 anche un dipartimento, uno dei 45 dipartimenti del Senegal . Questa situazione \u00e8 abbastanza simile a Parigi, che \u00e8 sia un comune che un dipartimento. Tuttavia, contrariamente ai dipartimenti francesi, i dipartimenti del Senegal non hanno alcun potere politico (nessuna assemblea dipartimentale) e sono semplicemente strutture amministrative locali dello stato centrale, incaricate di svolgere alcuni servizi amministrativi e di controllare le attivit\u00e0 dei comuni all'interno del Dipartimento.\nIl dipartimento di Dakar \u00e8 diviso in quattro arrondissement: Almadies, Grand Dakar, Parcelles Assainies (che letteralmente significa \"lotti prosciugati\", questo \u00e8 il pi\u00f9 popoloso arrondissement di Dakar) e Plateau / Gor\u00e9e (centro di Dakar). Questi arrondissement sono molto diversi dagli arrondissement di Parigi , essendo semplicemente strutture amministrative locali dello stato centrale, come i dipartimenti senegalesi , e sono quindi pi\u00f9 paragonabili agli arrondissement dipartimentali francesi .\nL'Assembl\u00e9e nationale sul Plateau, il cuore della vecchia Dakar\nNel 1996 una massiccia riforma delle divisioni amministrative e politiche del Senegal \u00e8 stata votata dal Parlamento del Senegal. Il comune di Dakar, la cui popolazione si avvicinava a 1 milione di abitanti, era ritenuto troppo grande e troppo popolato per essere gestito correttamente da un comune centrale, e cos\u00ec il 30 agosto 1996 Dakar fu divisa in 19 comuni d'arrondissement . Questi comuni d'arrondissement hanno ricevuto ampi poteri e sono molto simili a comuni regolari. Hanno pi\u00f9 poteri degli arrondissement di Parigi e sono pi\u00f9 simili ai quartieri londinesi . Il comune di Dakar \u00e8 stato mantenuto al di sopra di questi 19 comuni d'arrondissement e coordina le attivit\u00e0 dei comuni d'arrondissement, proprio come Greater London coordina le attivit\u00e0 dei quartieri londinesi. I 19 comuni d'arrondissement appartengono a uno dei quattro arrondissement di Dakar e il sous-pr\u00e9fet di ciascun distretto \u00e8 incaricato di controllare le attivit\u00e0 dei comuni d'arrondissement nel suo arrondissement.\nIl comune d'arrondissement di Dakar-Plateau (34.626 abitanti), nel distretto di Plateau / Gor\u00e9e, \u00e8 il cuore storico della citt\u00e0, e la maggior parte dei ministeri e delle amministrazioni pubbliche si trovano l\u00ec. La pi\u00f9 densa e popolosa citt\u00e0 d'arrondissement \u00e8 M\u00e9dina (136.697 abitanti), nel distretto di Plateau/Gor\u00e9e. Il comune d'arrondissement di Yoff (55,995 abitanti), l'intero circondario di Almadies, \u00e8 il pi\u00f9 grande, mentre la pi\u00f9 piccola \u00e8 la commune d'arrondissement di Gor\u00e9e (1.034 abitanti), nel distretto di Plateau/Gor\u00e9e.\nDakar \u00e8 una delle 14 regioni del Senegal. La regione di Dakar comprende la citt\u00e0 di Dakar e tutti i suoi sobborghi lungo la penisola di Capo Verde. Il suo territorio \u00e8 quindi approssimativamente uguale al territorio dell'area metropolitana di Dakar. Dopo le riforme amministrative del 1996, le regioni del Senegal, che fino ad allora erano solo strutture amministrative locali dello stato centrale, sono state trasformate in unit\u00e0 politiche a pieno titolo, con consigli regionali eletti democraticamente e presidenti regionali. Hanno ricevuto ampi poteri e gestito a livello regionale lo sviluppo economico, i trasporti o la protezione ambientale, coordinando cos\u00ec le azioni dei comuni sottostanti.\nIn Senegal la cultura tradizionale \u00e8 molto incentrata sull'idea di famiglia. Questo include anche il modo in cui mangiano. Quando \u00e8 ora di mangiare un pasto tipico qualcuno dir\u00e0 \"kay lekk\" che significa \"vieni a mangiare\". Tutti verranno insieme e siederanno attorno al piatto e mangeranno con le loro mani. Alcuni piatti famosi includono Cebbu Jen (Ti\u00e9boudienne) e Yassa. L'etichetta della gente a Dakar \u00e8 molto semplice ma molto vitale. Non salutare qualcuno a vista significa ritrarre la maleducazione e spesso l'ignoranza. A causa del colonialismo francese i bambini di Dakar hanno un sistema scolastico unico. La scuola si ferma a mezzogiorno e i bambini tornano a casa per riposare, dal momento che la maggioranza delle attivit\u00e0 quotidiane della popolazione sono andare alla moschea a mezzogiorno e frequentare la moschea il venerd\u00ec. La musica ha una grande influenza sui giovani con artisti famosi come la Daara J Family che usano la loro voce per rappresentare i problemi nelle loro comunit\u00e0.\nCultura.\nDakar \u00e8 un centro culturale propulsore dell'Africa Occidentale, sia per il ruolo di capitale della regione che ha ricoperto durante l'epoca coloniale sia per la successiva politica culturale promossa dai suoi presidenti. Dakar \u00e8 sede della principale universit\u00e0 del paese, l'Universit\u00e0 Cheikh Anta Diop, di istituti di ricerca (Istituto Fondamentale d'Africa Nera, CODESRIA), di numerose organizzazioni internazionali (UNESCO), del teatro nazionale Daniel Sorano, di musei (Museo dell'IFAN e Museo delle civilt\u00e0 nere), di gallerie, centri d'arte e associazioni culturali (tra le quali l'associazione GAW, il medialab K\u00ebr Thiossane) e di spazi culturali (tra i quali il Village des Arts, Galleria nazionale di Dakar, Casa della Cultura Douta Seck, Centro Culturale Blaise Senghor, Villaggio della Biennale). Nel 1966 la citt\u00e0 ha ospitato il primo Festival mondial des arts n\u00e8gres e dal 1990 \u00e8 sede della Biennale di arte africana contemporanea di Dakar. Dakar \u00e8 il luogo di residenza di numerosi artisti e la citt\u00e0 protagonista dell'arte senegalese.\nMonumenti.\nNella citt\u00e0 sorge la Cattedrale di Nostra Signora delle Vittorie, sede dell'arcidiocesi di Dakar.\nIl presidente Abdoulaye Wade ha realizzato una serie di grandi opere nella citt\u00e0 di Dakar tra le quali la costruzione del Monumento al Rinascimento africano inaugurato nel 2010.\nAmministrazione.\nGemellaggi.\nDakar \u00e8 gemellata con:"}
{"id": "711917", "revid": "5720438", "url": "https://it.wikipedia.org/wiki?curid=711917", "title": "Orfanotrofi", "text": ""}
{"id": "711918", "revid": "36019", "url": "https://it.wikipedia.org/wiki?curid=711918", "title": "Communtazione a pacchetto", "text": ""}
{"id": "711919", "revid": "767487", "url": "https://it.wikipedia.org/wiki?curid=711919", "title": "Missouri (film)", "text": "Missouri (\"The Missouri Breaks\") \u00e8 un film western del 1976 diretto da Arthur Penn, con Marlon Brando e Jack Nicholson.\n\u00c8 un western moderno senza eroi, a volte crudo e cinico, che simpatizza per i ribelli, mostrando invece una certa intolleranza nei confronti di chi si propone come difensore dell'ordine. Una malinconica metafora delle disillusioni di un'epoca.\nTrama.\nMontana, 1870: David Braxton \u00e8 un ricco allevatore che nella sua vita, grazie a tanti sacrifici e compiendo tanti sforzi, \u00e8 riuscito a guadagnarsi grande fama e rispettabilit\u00e0, riuscendo a mettere in piedi anche una stabile e bella famiglia. Un giorno nel paese arriva una banda di ladri di bestiame, guidata da Tom Logan, che in poco tempo provoca numerosi furti di bestiame. Braxton per difendersi dai furti ingaggia Robert Lee Clayton, uno stravagante avventuriero che tutti reputano un grande cacciatore di taglie. Lee Clayton ha il compito di eliminare la banda dei ladri compreso il capo Tom Logan. Logan, oltre a fare il ladro, ama molto il suo giardino che rende sempre pi\u00f9 bello. Grazie alla bellezza di esso, Logan si incontrer\u00e0 con Jane Braxton, figlia di David, della quale si innamorer\u00e0 e con la quale avvier\u00e0 una bella relazione ma malvista dal padre. Nel frattempo, Lee Clayton uccide uno dei componenti della banda, non prima di esserselo fatto amico con metodi stravaganti e alquanto insoliti per un cacciatore di taglie. In realt\u00e0 egli si riveler\u00e0 pi\u00f9 violento e sinistro di quanto ci si immagina. Logan viene rimproverato dai membri della banda per essersi perso dietro una donna e per aver lasciato morire l'amico. Lee Clayton, con le continue pressioni di Braxton, d\u00e0 fuoco al rifugio della banda, per poi uccidere brutalmente l'ultimo membro sopravvissuto, non prima che quest'ultimo gli abbia fatto credere che Logan sia morto tra le fiamme. Lee Clayton verr\u00e0 cos\u00ec ucciso da Tom, che gli taglier\u00e0 la gola e uccider\u00e0 anche Braxton dopo che questo ha cercato a sua volta di ucciderlo.\nProduzione.\nArthur Penn, giunto al suo terzo western dopo \"Furia selvaggia - Billy Kid\" (1958) e \"Piccolo grande uomo\" (1970) definendo il suo stato d'animo durante le riprese dichiara: \"Un grosso film, con grossi attori, che \u00e8 causa per me di una forte tensione. Ti aspetti anche questo per\u00f2. Sono tutte persone originali, con idee originali. Cos\u00ec il lavoro \u00e8 sempre interessante\". Riguardo a Brando aggiunge: \"Non ho fatto altro che sedermi e stare a guardare ci\u00f2 che il folle genio dell'attore sapeva proporre. E Brando ha risposto con una delle sue \"creazioni\" pi\u00f9 peculiari\".\nIn un'intervista del 24 maggio 1976 sulla rivista \"Time\" Marlon Brando rivela che \"ha cambiato l'intero sapore del personaggio \u2013 il cacciatore di taglie chiamato Robert E. Lee Clayton \u2013 inventando un'arma letale ricavata dall'unione di un arpione e una mazza che utilizza per uccidere. [...] Mi sono sempre chiesto come mai nella storia delle armi letali non fosse mai stata inventata questa particolare arma. Mi affascinava molto perch\u00e9 ero un esperto di lancio dei coltelli\".\nIl film fu movimentato dalle bizzarrie di Marlon Brando, che includevano la cattura delle cavallette dopo un giorno di sparatoria e i morsi a rane vive.\nIl dizionario del cinema western della Electa considera eccezionale la recitazione di Brando ma non da meno quella di Nicholson.\nAccoglienza.\nConsiderato probabilmente il film pi\u00f9 atteso del 1976, per la contemporanea presenza di Brando (che aveva girato \"Il padrino\" e \"Ultimo tango a Parigi\") e Nicholson (proveniente dal successo di \"Chinatown\"), fu invece un fallimento dal punto di vista commerciale e della critica.\nIl cast eccezionale fece levitare i costi di produzione. I due attori avevano preteso circa un milione di dollari a testa. Al buon successo avuto sul mercato europeo non corrispose un'uguale fortuna in patria.\nSul \"New York Times\" del 20 maggio 1976 Vincent Canby parl\u00f2 di \"una prestazione fuori controllo\" di Brando. Nonostante la presenza delle due star il film incass\u00f2 solamente 14 milioni di dollari.\nCuriosit\u00e0.\nIl titolo originale del film, \"The Missouri Breaks\", si riferisce ad un'area desolata e irregolare del Montana centro-settentrionale dove il fiume Missouri ha scavato nel corso delle ere geologiche profonde fenditure nel suolo chiamate \"breaks\".\nIl film, oltre a non recuperare con gli incassi le spese di produzione, si fece notare all'epoca per le inutili crudelt\u00e0 inflitte agli animali nel girare le scene. Diversi cavalli rimasero feriti e uno mor\u00ec, per cui il film \u00e8 entrato nella \"lista nera\" dei film inaccettabili per l'American Humane Association, l'organizzazione che controlla la sicurezza dei bambini e degli animali utilizzati nelle riprese cinematografiche e televisive."}
{"id": "711928", "revid": "810736", "url": "https://it.wikipedia.org/wiki?curid=711928", "title": "The Immortals", "text": ""}
{"id": "711931", "revid": "1254355", "url": "https://it.wikipedia.org/wiki?curid=711931", "title": "Hatchback", "text": "La hatchback, unione delle parole inglesi hatch (\"portello\") e back (\"posteriore\"), \u00e8 un tipo di autovettura con carrozzeria berlina a due volumi, dotata di portellone posteriore.\nStoria.\nQuesto tipo di carrozzeria, che si propone di soddisfare maggiormente le esigenze della clientela, aggiungendo alle normali berline la funzionalit\u00e0 delle station wagon, nacque in Francia alla fine degli anni trenta, con una particolare versione della Citro\u00ebn Traction Avant, per moderatamente diffondersi nella produzione automobilistica d'oltralpe degli anni sessanta, con modelli di grande diffusione come la Renault 16 o la Simca 1100.\nGli anni settanta videro un costante aumento di modelli del tipo \"hatchback\" nelle automobili di piccola cilindrata come Renault 5 e Fiat 127 per poi divenire predominante nella produzione automobilistica mondiale di vetture di piccola e media cilindrata, a cominciare dalla Fiat Ritmo e Volkswagen Golf, fino ai giorni nostri.\nLa definizione \"hatchback\" viene a volte usata per indicare anche automobili sportive con portellone posteriore che, per\u00f2, \u00e8 pi\u00f9 corretto definire \"shooting-brake\"."}
{"id": "711932", "revid": "92723", "url": "https://it.wikipedia.org/wiki?curid=711932", "title": "Chiesa di San Giovanni a Porta Latina", "text": "La chiesa di San Giovanni a Porta Latina \u00e8 un luogo di culto cattolico del centro storico di Roma, situato lungo l'omonima via nei pressi delle mura aureliane e di porta Latina, all'estremit\u00e0 meridionale del rione Celio, area gi\u00e0 detta \"il disabitato\"; essa \u00e8 sede di rettoria affidata ai rosminiani, nonch\u00e9 dell'omonimo titolo cardinalizio.\nSorge nei pressi della chiesa di San Giovanni in Oleo che sarebbe stata edificata nel luogo in cui, secondo la tradizione, l'apostolo Giovanni sarebbe sopravvissuto alla tortura dell'olio inflittagli dall'imperatore Domiziano.\nStoria e descrizione.\nLa costruzione della chiesa risale alla fine del IV secolo, ma sub\u00ec restauri e ammodernamenti gi\u00e0 nel V secolo e poi nell'VIII, nel IX, nell'XI e nel XIII secolo.\nFu fondata nel V secolo o alla fine del IV, ricostruita certamente nel 720 e restaurata nel 1191 (il 10 maggio dello stesso anno venne dedicata da papa Celestino II), con l'aggiunta di un nuovo bel campanile a sei ordini di trifore e di un nuovo ciclo di affreschi con ben 46 scene bibliche sia vetero che neotestamentarie. L'importante ciclo, recentemente restaurato, rappresenta, insieme al salone gotico nel Monastero dei Santi Quattro Coronati, uno degli esempi maggiori di pittura medioevale nella Capitale realizzati precedentemente all'importante periodo del Cavallini e della sua Scuola Romana. Tra il XVI e il XVII secolo fu arricchita da un nuovo affresco absidale su cartone del Cavalier d'Arpino. Nel 1517 papa Leone X la elev\u00f2 a titolo cardinalizio.\nVerso il 1578 un gruppo di portoghesi vi fond\u00f2 una sorta di confraternita, e usava questa chiesa (all'epoca in stato di quasi abbandono, con il titolo lungamente vacante, per essere stata praticamente espropriata del proprio patrimonio dall'arcibasilica di San Giovanni in Laterano) per celebrare i propri riti. Secondo una versione si trattava di marranos rifugiati in Italia, secondo un'altra di omosessuali che celebravano propri matrimoni. Quel che \u00e8 certo \u00e8 che per questa storia furono eseguite, a Porta Latina, non meno di sette condanne a morte per rogo come riportano Ludwig von Pastor, nella \"Storia dei Papi\" e Michel de Montaigne nel suo \"Journal de Voyage en Italie par la Suisse et l'Allemagne (en 1580 et 1581)\".\nUn ulteriore rifacimento, che la riport\u00f2 alle antiche caratteristiche medievali, si ebbe nel 1940-41, quando la chiesa fu assegnata ai Rosminiani, che oggi nel plesso conventuale adiacente hanno la curia generalizia dove risiede il moderatore generale della congregazione e lo studentato internazionale.\nIl portico medioevale e le navate della chiesa sono sostenuti da colonne di spoglio appartenenti, secondo la leggenda, ad un tempio di Diana, parzialmente spogliate a favore del Laterano alla fine del XVIII secolo.\nNella chiesa si trova un organo a canne a trasmissione elettrica e 11 registri costruito nel 1940 dalla ditta Balbiani Vegezzi-Bossi."}
{"id": "711933", "revid": "416175", "url": "https://it.wikipedia.org/wiki?curid=711933", "title": "Pietro Maiellaro", "text": "Caratteristiche tecniche.\nCentrocampista offensivo dotato di buona tecnica, era molto abile con il piede destro.\nCarriera.\nGiocatore.\nCresciuto a Lucera, debutta nelle giovanili della squadra cittadina. Dopo aver indossato le maglie di , , Palermo e , si trasferisce nel 1987 al in cambio di 2 miliardi e 300 milioni di lire pi\u00f9 due giocatori. Con il Bari otterr\u00e0 la sua ascesa e la sua fortuna calcistica (26 realizzazioni di cui 13 in Serie B e altrettante in Serie A) in quattro stagioni con i biancorossi. Pietro Maiellaro \u00e8 stato un idolo per il Bari ed \u00e8 ritenuto, ancora oggi, uno dei pi\u00f9 validi calciatori che abbiano mai militato con la squadra del capoluogo pugliese. Nella memoria dei tifosi rimane, fra tutti, il suo gol del 24 marzo 1991, segnato con un tiro da 40 metri che batt\u00e9 il portiere del Gianluigi Valleriani.\nTrasferitosi alla Fiorentina per 4,2 miliardi di lire, segna 4 gol in 25 presenze. Nella squadra viola, chiuso da calciatori del calibro di Stefano Borgonovo, Mazinho e Gabriel Omar Batistuta, trova poco spazio e gioca solo per una stagione, chiudendo nel 1992 la sua avventura nella massima serie.\nNell'estate del 1992 effettua il ritiro con l'ambiziosa , neopromossa in B; ben presto sar\u00e0 per\u00f2 costretto a lasciare il ritiro, insieme ad altri giocatori del calibro di Sandro Tovalieri e Giuseppe Taglialatela, a causa di una crisi finanziaria della societ\u00e0 umbra, che non pot\u00e9 pi\u00f9 permettersi i suddetti acquisti.\nSi accorda quindi con il con cui gioca una stagione in Serie B. L'anno successivo lo ingaggia il con cui firma 7 reti in 31 incontri tra i cadetti (memorabile un gol segnato alla dopo aver scartato mezza squadra avversaria). L'anno dopo cambia ancora casacca, ma mantiene sempre la categoria: gioca infatti con il Palermo dove realizza 9 gol in 30 partite. Segue poi la parentesi straniera che lo porter\u00e0 a giocare in Messico, nel . Al ritorno in Italia lo ingaggia il Benevento (che milita in Serie C2), per poi passare al Campobasso nei dilettanti dove chiude la sua carriera da calciatore e contemporaneamente si avvia a quella di allenatore.\nAllenatore.\nDopo aver traghettato (da giocatore) il Campobasso al termine della stagione 1997-1998, si siede nell'ottobre dello stesso anno sulla panchina molisana col ruolo di giocatore-allenatore. Nel 2001 \u00e8 responsabile della formazione berretti del , mentre bisogna attendere il 2004 per rivederlo allenatore di una prima squadra, quella del Lucera. Seguono avventure con le formazioni di , e Apricena.\nDal 2008 al 2011 ha allenato la Primavera del .\nDal 3 gennaio 2013 allena il Lucera.\nPer la stagione 2013-2014 \u00e8 l'allenatore dell'Ascoli Satriano, formazione ripescata nell'Eccellenza pugliese, dalla cui guida si dimette il 5 marzo 2014, dopo la sconfitta casalinga dell'Ascoli contro il Vieste.\nNella stagione 2014-2015 allena l'A.S.D. Pietramontecorvino, squadra dell'omonimo paese in provincia di Foggia, che \u00e8 stata appena ripescata in Promozione Molise. Nella stagione 2016-17 \u00e8 stato esonerato all'ottava giornata dal piccolo club dauno.\nNella stagione 2020-2021, il Lucera Calcio ha comunicato di aver affidato l'incarico di direttore generale all'ex calciatore concittadino."}
{"id": "711941", "revid": "1234826", "url": "https://it.wikipedia.org/wiki?curid=711941", "title": "Teorema di Carnot (termodinamica)", "text": "In termodinamica, il teorema di Carnot afferma che non \u00e8 possibile realizzare una macchina termica operante tra due sorgenti (anche detti serbatoi) che abbia un rendimento maggiore di quello della macchina di Carnot operante tra le stesse sorgenti.\nIl teorema fu un passo essenziale per arrivare alla formulazione del secondo principio della termodinamica. \nEnunciato.\nDurante una trasformazione di energia termica in energia meccanica, l'efficienza termica (rendimento) del motore \u00e8 la percentuale di energia che viene trasformata in lavoro. L'efficienza termica \u00e8 definita come:\ndove\nCarnot dimostr\u00f2 che la massima efficienza possibile di un qualsiasi motore termico ha un limite definito da formula_5:\ndove\nEquivalentemente, il teorema afferma che il rendimento di una macchina di Carnot \u00e8 maggiore di qualsiasi macchina irreversibile:\nIl teorema di Carnot impone una limitazione essenziale nella resa di un motore termico ciclico: il motore pu\u00f2 estrarre solo una certa porzione di energia meccanica dal calore del fluido. La quantit\u00e0 massima estraibile si realizza con il motore termico di Carnot.\nIl rendimento di una macchina termica reale non pu\u00f2 mai essere maggiore o uguale ad 1.\nTeorema di Carnot e disuguaglianza di Clausius.\nSi pu\u00f2 esprimere il teorema di Carnot sotto forma di una disuguaglianza che coinvolge solamente i flussi di calore e le temperature delle sorgenti. Per una generica macchina che lavora (reversibilmente o irreversibilmente) tra due sorgenti a temperature \"T1\" e \"T2\" vale la seguente disuguaglianza: \nche, nel caso di cicli reversibili (di Carnot), diventa:\nQuesta espressione viene generalizzata dalla disuguaglianza di Clausius:\nmentre su un ciclo reversibile"}
{"id": "711942", "revid": "287204", "url": "https://it.wikipedia.org/wiki?curid=711942", "title": "Oxisol", "text": "L'ordine degli Oxisol \u00e8 uno dei 12 ordini della tassonomia del suolo secondo USDA. Il suffisso utilizzato per quest'ordine \u00e8 ox.\nCaratteristiche.\nI suoli ricompresi in questo ordine sono caratteristici delle regioni tropicali piuttosto umide e calde. Il \"pedoambiente\" molto aggressivo provoca intenso dilavamento della silice e dei cationi derivanti dall'alterazione chimica dei minerali primari; si rinvengono quindi principalmente quarzo, caolinite, ossidi di ferro e alluminio (che causano arrossamenti del profilo) in un tipico orizzonte diagnostico, caratteristico dei suoli di questo ordine, chiamato \"oxico\". Il contenuto di sostanza organica \u00e8 piuttosto basso, cos\u00ec come la capacit\u00e0 di scambio cationico (CSC): il risultato \u00e8 un suolo molto povero e pochissimo fertile.\nI processi pedogenetici (dominante quello della \"ferrallitizzazione\") proseguono pressoch\u00e9 indisturbati da molte migliaia di anni, data la stabilit\u00e0 complessiva degli ambienti tropicali ed equatoriali; il risultato \u00e8 che molti \"oxisuoli\" raggiungono spessori rilevantissimi, anche di parecchi metri. Gli Oxisol che al giorno d'oggi si rinvengono in climi troppo aridi (sottordine dei \"Torrox\"), tuttavia, sono da ritenersi dei suoli relitti, sviluppatisi in epoche di clima pi\u00f9 umido e sottoposti oggi ad altri sviluppi pedogenetici.\nTali caratteristiche consentono di comprendere molto bene, ad esempio, le pesanti ripercussioni del taglio sistematico della foresta equatoriale. Questo \u00e8 un ecosistema fragile, che si regge per intero su pochi centimetri di suolo fertile: la sua messa a nudo provoca in breve tempo un fortissimo depauperamento dello strato fertile, magari seguito da indurimento del terreno che fa s\u00ec che questi suoli non siano, a meno di continui ammendamenti, indicati per l'agricoltura.\nSottordini.\nQuest'ordine si suddivide in cinque \"sottordini\":\nAquox.\nSono compresi in questo sottordine gli Oxisol umidi, situati in zone depresse con problemi di drenaggio che porta a \"condizioni aquiche\". Nei suoli interessati da falda idrica fluttuante, che causa mobilizzazione periodica del ferro, si ha la formazione di \"concrezioni\", \"noduli\" e plintite. Sono suoli poco diffusi a livello mondiale.\nVengono individuati quattro \"grandi gruppi\":\nPerox.\nGli Oxisol delle zone molto umide, a regime di umidit\u00e0 \"perudico\"; sono complessivamente poco diffusi a livello mondiale.\nVengono identificati cinque \"grandi gruppi\":\nTorrox.\nSono gli Oxisol delle regioni aride, che manifestano di conseguenza un regime di umidit\u00e0 \"aridico\". Dato che il clima attuale non \u00e8 favorevole allo sviluppo di un \"oxisuolo\", questi suoli sono dei \"relitti\" di altre epoche che hanno visto, almeno in alcuni periodi, climi pi\u00f9 umidi.I \"Torrox\" sono relativamente pi\u00f9 fertili della media degli \"Oxisol\", dato il tasso di saturazione in basi relativamente alto e, se ben concimati e irrigati, possono dare buoni risultati agronomici. Se ne possono ritrovare nelle isole Hawaii e in alcune zone dell'Australia.\nIl sottordine dei \"Torrox\" si divide in tre \"grandi gruppi\":\nUdox.\nSono gli oxisuoli ben drenati che si trovano in regioni a regime di umidit\u00e0 \"udico\"; si differenziano dai \"Perox\" per avere un breve periodo secco, generalmente di durata non superiore a 1-3 mesi. Gli \"Udox\" si osservano su vastissime estensioni, specialmente nelle regioni equatoriali sudamericane, africane e asiatiche.\nVengono individuati cinque \"grandi gruppi\":\nUstox.\nGli Oxisol a regime di umidit\u00e0 \"ustico\"; in un anno normale, le piante non crescono in continuazione dato che il suolo \u00e8 secco per periodi variabili fra 3 e 9 mesi. Unitamente agli \"Udox\", questi suoli si estendono su vaste superfici in Sud America, Australia e Africa.\nI \"grandi gruppi\" in cui si divide il sottordine sono cinque:"}
{"id": "711946", "revid": "125998041", "url": "https://it.wikipedia.org/wiki?curid=711946", "title": "Coppa Italia 1974-1975", "text": "La Coppa Italia 1974-1975 fu la 28\u00aa edizione della manifestazione calcistica. Inizi\u00f2 il 28 agosto 1974 e si concluse il 28 giugno 1975.\nAvvenimenti.\nLa prima fase precampionato della manifestazione fu assolutamente priva di sorprese: tutte le favorite si imposero nei rispettivi gruppi. Le uniche emozioni vennero dal girone 5, comprendente le due romane: ebbe la meglio la Roma che concluse il raggruppamento a punteggio pieno sconfiggendo anche i rivali cittadini della Lazio appena laureatisi Campioni d'Italia.\nLa seconda fase, a cui si aggiunse il Bologna detentore della manifestazione, vide quindi sfidarsi otto grandi formazioni di Serie A: nel primo raggruppamento la Fiorentina si qualific\u00f2 in finale grazie alla migliore differenza reti rispetto a quella del ; nel secondo invece, che includeva i detentori del torneo, le due milanesi e la Juventus, ebbe la meglio il Milan.\nLa finale, giocata all'Olimpico, fu altrettanto spettacolare quanto la manifestazione: si imposero i viola per 3-2 dopo essere stati raggiunti per due volte dai rossoneri. Per i toscani fu la loro quarta coppa nazionale.\nRisultati.\nSecondo turno.\nAlle squadre gi\u00e0 qualificate per il secondo turno si aggiunge il Bologna, qualificato automaticamente come detentore del trofeo."}
{"id": "711969", "revid": "200182", "url": "https://it.wikipedia.org/wiki?curid=711969", "title": "Contraddittoriet\u00e0 tra pi\u00f9 atti successivi", "text": ""}
{"id": "711970", "revid": "339392", "url": "https://it.wikipedia.org/wiki?curid=711970", "title": "La contraddittoriet\u00e0 tra pi\u00f9 atti successivi", "text": ""}
{"id": "711972", "revid": "436907", "url": "https://it.wikipedia.org/wiki?curid=711972", "title": "Dedicato a te (Le Vibrazioni)", "text": "Dedicato a te \u00e8 un singolo del gruppo musicale italiano Le Vibrazioni, pubblicato nel 2003 come primo estratto dal primo album in studio \"Le Vibrazioni\".\n\u00c8 stato frequentemente trasmesso in radio, raggiungendo la vetta della classifica airplay italiana.\nDescrizione.\nScritta dal frontman Francesco Sarcina, il singolo ha vinto il Premio limone d'oro durante il Radionorba Battiti Live a Trani il 28 luglio 2013. Il premio \u00e8 stato consegnato da Mingo.\nNel 2020 viene utilizzata una versione orchestrale appositamente creata per la sigla della seconda stagione della serie televisiva \"Il silenzio dell'acqua\".\nVideo musicale.\nIl video, ideato dal produttore Demetrio Sartorio e diretto dal regista Domenico Liggeri, \u00e8 stato girato in due differenti versioni: una con protagonista una ragazza bionda e l'altra con una ragazza mora. Si tratta di un complesso esempio di piano sequenza di durata praticamente equivalente a quella del brano. Ambientato a Milano, mostra il percorso compiuto da una ragazza dal proprio appartamento ad un locale che sorge lungo il Naviglio Pavese; durante il percorso incontra, uno per uno i membri del gruppo (prima Alessandro Deidda all'uscita del portone di casa, poi Marco Castellani nelle vesti di cameriere di bar, quindi Stefano Verderi mentre dipinge un quadro e per ultimo Francesco Sarcina in bicicletta); alla fine nel locale si vede il gruppo al completo eseguire il brano.\nTrasmesso a ripetizione sulle emittenti musicali nella primavera 2003, il video divenne praticamente il primo fenomeno di \"video-tormentone\", ma anche di \"video-format\", visto che \u00e8 stato parodiato per ben due volte:"}
{"id": "711975", "revid": "339392", "url": "https://it.wikipedia.org/wiki?curid=711975", "title": "L'illogicit\u00e0 della motivazione", "text": ""}
{"id": "711976", "revid": "986213", "url": "https://it.wikipedia.org/wiki?curid=711976", "title": "Ottaviano degli Ubaldini", "text": "Ai suoi tempi veniva chiamato anche semplicemente \u00abIl Cardinale\u00bb.\nOriginario del Mugello, apparteneva all'illustre famiglia ghibellina degli Ubaldini, figlio di Ugolino e di Adala.\nBiografia.\nComp\u00ec i suoi studi all'Universit\u00e0 di Bologna. Fu ordinato prete dallo stesso Papa Gregorio IX.\nVenne eletto Arcivescovo di Bologna nel 1240, ma per difetto di et\u00e0 non venne confermato, pur rimanendovi come amministratore apostolico per quattro anni. Il 28 maggio 1244 fu nominato cardinale da Papa Innocenzo IV, con il titolo di cardinale diacono di Santa Maria in Via Lata. Partecip\u00f2, a fianco del papa, al primo Concilio di Lione (1245).\nEsercit\u00f2 un ruolo significativo all'interno della curia romana, cos\u00ec come fu importante la sua azione di lotta contro Federico II, a favore della causa guelfa. Come vescovo di Bologna, capitan\u00f2 l'esercito guelfo dei bolognesi e dei loro alleati contro le citt\u00e0 ghibelline della Lombardia inferiore.\nDopo la sconfitta di Federico II a Parma (18 febbraio 1248) Ottaviano fu incaricato da papa Innocenzo IV di recuperare i possedimenti pontifici nella pianura padana. La missione era difficile poich\u00e9 il legato non possedeva alcuna dotazione monetaria. Ottaviano chiese la collaborazione delle forze locali. Ma il guelfismo romagnolo non era ancora sufficientemente organizzato. Il cardinale si rivolse quindi a Bologna, citt\u00e0 dalla solida tradizione guelfa. L'esercito guidato dall'Ubaldini riusc\u00ec a riportare allo Stato della Chiesa tutte le citt\u00e0 romagnole da Imola a Rimini (maggio-giugno 1248), facendosi riconoscere perfino dalla ghibellina Forl\u00ec come legato pontificio.\nNella battaglia di Fossalta (26 maggio 1249), fu fatto prigioniero il figlio di Federico II, Enzo, che fu rinchiuso in un palazzo bolognese.\nTra il 1249 e il 1250 fu amministratore apostolico della diocesi di Rimini.\nNel 1251 il cardinale Ottaviano, in seguito a un attacco dei fiorentini al castello di famiglia di Montaccianico, nei pressi di Sant'Agata Mugello, che produsse seri danni, decise di ricostruire il castello pi\u00f9 grande e pi\u00f9 forte, con due cinte murarie.\nNel luglio 1258, Manfredi appoggi\u00f2 il tentativo di colpo di Stato ghibellino a Firenze di Ottaviano degli Ubaldini.\nSuo nipote fu l'arcivescovo Ruggieri degli Ubaldini.\nPosizione politica.\nScelse lo schieramento ghibellino:\n Altri autori dell'epoca ne confermano la scelta di campo.\nPartecipazione alle elezioni papali.\nDurante il suo periodo di cardinalato, Ottaviano degli Ubaldini partecip\u00f2 alle seguenti elezioni papali:\nOttaviano degli Ubaldini nella Letteratura.\nPer il suo comportamento Dante Alighieri lo colloca nell''\"Inferno\" e lo fa citare da Farinata degli Uberti come compagno di pena nel cerchio degli epicurei, accanto a Federico II stesso."}
{"id": "711983", "revid": "287204", "url": "https://it.wikipedia.org/wiki?curid=711983", "title": "Inosservanza di circolari", "text": ""}
{"id": "711987", "revid": "287204", "url": "https://it.wikipedia.org/wiki?curid=711987", "title": "Disparit\u00e0 di trattamento", "text": ""}
{"id": "711989", "revid": "125443384", "url": "https://it.wikipedia.org/wiki?curid=711989", "title": "Ceice", "text": "Ceice () \u00e8 un personaggio della mitologia greca, figlio di Espero, e fratello di Dedalione.\nMitologia.\nSpos\u00f2 Alcione e la loro unione fu tanto felice, al punto che tra di loro si chiamavano con i nomi degli dei Zeus ed Era. Il re degli dei si indign\u00f2 per questo affronto e, volendosi vendicare, scaten\u00f2 una tempesta non appena vide Ceice in viaggio nel mare, facendolo annegare. La sua ombra apparve ad Alcione che, rendendosi conto della morte del marito, si gett\u00f2 nelle acque per raggiungerlo.\nGli Dei, commossi, ne ebbero piet\u00e0 e trasformarono i due amanti in alcioni (un tipo di uccello, probabilmente un martin pescatore o una specie di gabbiano). Tanto legati erano al mare che fecero il loro nido l\u00ec vicino. Purtroppo, esso veniva continuamente distrutto cos\u00ec Zeus, rimasto sconvolto dalla loro tenacia, decise di placare il mare per sette giorni, prima e dopo il solstizio d'inverno, affinch\u00e9 potessero riprodursi.\nGli alcioni vennero consacrati a Teti poich\u00e9 erano il collegamento tra cielo e mare. Divennero anche il simbolo di una celere pace e tranquillit\u00e0."}
{"id": "711996", "revid": "13102", "url": "https://it.wikipedia.org/wiki?curid=711996", "title": "Livia Della Rovere", "text": "Biografia.\nPrimogenita di Ippolito Della Rovere (1554-1620), marchese di San Lorenzo in Campo, e di Isabella Vitelli dei signori dell'Amatrice, nacque a Pesaro il 16 dicembre del 1585. Suo padre era figlio naturale del cardinale Giulio, fratello di Guidobaldo II; la sorella di Livia, Lucrezia (?-1652), spos\u00f2 Marcantonio Lante inaugurando il ramo Lante Montefeltro Della Rovere, unico sopravvissuto dei discendenti del grande Federico.\nIl destino del ducato.\nLa sua vita si leg\u00f2 in giovane et\u00e0 a quella del duca di Urbino Francesco Maria II della Rovere. Dopo la morte della duchessa Lucrezia d'Este che non gli aveva dato eredi, il sovrano si era rassegnato all'estinzione della casata, che avrebbe avuto come conseguenza la fine del ducato di Urbino che sarebbe stato, come consuetudine, riassorbito dallo Stato Pontificio con una centralizzata amministrazione. La situazione di incertezza preoccupava gli stessi sudditi che sotto la famiglia Della Rovere avevano vissuto un periodo aureo, con una tassazione molto bassa, relativamente ai territori sotto il diretto controllo ecclesiastico, in quanto le entrate dello Stato erano costituite per lo pi\u00f9 dai proventi delle imprese militari dei Montefeltro prima e dei Della Rovere poi. Inoltre con questi ultimi le varie cittadine, anche piccole, erano state arricchite di monumenti e fortificate. Infine la corte di Urbino era diventata una delle pi\u00f9 prestigiose d'Europa con artisti di fama assoluta che la frequentavano (Raffaello, Piero della Francesca, Tiziano) proprio grazie al mecenatismo della famiglia regnante.\nIl matrimonio con il cugino.\n\u00c8 in questo clima di timore per le sorti del ducato che i consiglieri e la popolazione invitarono il riluttante e vedovo duca a nuove nozze. La scelta cadde infine sulla cugina Livia della Rovere e il matrimonio si celebr\u00f2, senza alcuno sfarzo, a Casteldurante il 26 aprile del 1599. Notevole la differenza di et\u00e0 tra gli sposi: neanche 14 anni lei a fronte dei 50 di lui. Le condizioni in cui si era addivenuti alle nozze, oltre alla notevole discordanza anagrafica, resero l'unione tutt'altro che felice. Innanzitutto il duca, di severe abitudini, entr\u00f2 in contrasto con il marchese Ippolito, padre di Livia, che venne costretto ad allontanarsi dalla corte. Questo dissidio personale non si ricomporr\u00e0 pi\u00f9 nonostante l'interessamento della stessa duchessa.\nL'erede.\nLa nascita a Pesaro del tanto atteso erede Federico Ubaldo della Rovere, il 16 maggio 1605, sembr\u00f2 poter propiziare una felice svolta nella relazione coniugale. Il lieto evento arrec\u00f2 al ducato e alla famiglia una fausta prospettiva per il futuro, i sudditi accolsero con gioia la circostanza e grandi festeggiamenti furono organizzati da tutti i paesi del ducato. Purtroppo per Livia si tratt\u00f2 di una breve illusione, infatti il duca le sottrasse la cura del bambino, che divenne facile obiettivo dell'adulazione dei cortigiani. La duchessa fu allontanata e \"confinata\" nel palazzo di Casteldurante.\nIl matrimonio politico in giovane et\u00e0 di Federico Ubaldo con Claudia de' Medici, nel 1621, segn\u00f2 l'inizio del legame del ducato di Urbino con la dinastia dei Medici. L'arrivo della nuora e l'anno successivo di una nipotina, Vittoria Della Rovere, fu motivo di grande gioia per la duchessa che si riavvicin\u00f2 alla coppia alternandosi tra Pesaro e Urbino. Ma la nuova serena situazione familiare dur\u00f2 poco: il duca, infatti, messo in sospetto dai suoi consiglieri sul comportamento di Livia, le ordin\u00f2 di tornare presso di lui allontanandola dal figlio.\nVerso l'estinzione del ducato.\nPoco dopo, il 29 giugno 1623, l'improvvisa morte del diciottenne Federico Ubaldo cambi\u00f2 il destino di Livia e dell'intero Stato, che si ritrov\u00f2 nuovamente senza una diretta discendenza maschile, quindi con la prospettiva di estinguersi alla morte del duca Francesco Maria II della Rovere. Il giovane fu sepolto nelle Grotte del duomo di Urbino. Il lutto provocher\u00e0 anche il rientro alla corte medicea della nuora Claudia e della nipotina Vittoria, lasciando Livia sola con l'anziano coniuge.\nLa morte del duca.\nPochi anni dopo, nel 1631, il duca scomparve all'et\u00e0 di 82 anni, lasciando la quarantaseienne duchessa completamente isolata.\nIl destino del ducato era ormai segnato e il papa Urbano VIII costrinse Livia ad accettare come modesta compensazione il governo di Rocca Contrada e Corinaldo, a cui si aggiunsero in seguito Gradara e San Lorenzo in Campo, antico dominio di suo padre. Inoltre fu separata dal fratello Giulio della Rovere che morir\u00e0 nel 1636 e le venne impedito di raggiungere la nipotina a Firenze, nonostante i buoni rapporti con la corte medicea e i ripetuti inviti della stessa. L'unica eccezione fu rappresentata dalle nozze di Vittoria, erede dell'intero patrimonio allodiale roveresco, con il granduca Ferdinando II de' Medici nel 1637.\nGli ultimi anni.\nOrmai totalmente lontana da tutti i suoi affetti, Livia si ritir\u00f2 nel feudo paterno di Castelleone nel palazzo della Rovere costruito dal genitore stesso. Qui trascorse gli ultimi anni della sua infelice vita e mor\u00ec il 6 luglio 1641. Fu tumulata nella chiesa pesarese delle monache del Corpus Domini, secondo la sua volont\u00e0 documentata nell'atto di morte dell'archivio parrocchiale del borgo.\nProprietaria di un'enorme quantit\u00e0 di opere artistiche e ricchezze accumulate negli anni d'oro del ducato, nomin\u00f2 unica erede la nipote Vittoria della Rovere. In seguito a questa decisione gran parte dei beni artistici dei Della Rovere saranno poi asportati da Urbino (per esempio il doppio ritratto dei duchi di Urbino, Federico da Montefeltro e Battista Sforza, di Piero della Francesca) per essere trasferiti a Firenze nelle collezioni dei Medici o a Roma nei palazzi papali."}
{"id": "711997", "revid": "287204", "url": "https://it.wikipedia.org/wiki?curid=711997", "title": "Ingiustizia manifesta", "text": ""}
{"id": "712001", "revid": "1645873", "url": "https://it.wikipedia.org/wiki?curid=712001", "title": "R\u00eebni\u021ba", "text": "R\u00eebni\u021ba (in cirillico moldavo e russo \u0420\u044b\u0431\u043d\u0438\u0446\u0430, \"Rybnica\") \u00e8 una citt\u00e0 della Moldavia, capoluogo della regione amministrativa della Repubblica moldava Transnistria, a sua volta dichiaratasi indipendente dalla Moldavia, ma non riconosciuta internazionalmente.\nNel 2005 aveva una popolazione di 69.648 abitanti, di etnia 45% ucraina, 25% rumena, 24% russa.\nIn citt\u00e0 ha sede un'importante fabbrica d'acciaio, che da sola fornisce il 50% del reddito dell'intera Transnistria.\nIl gruppo di danza \"Yunost'\" da R\u00eebni\u021ba ha preso parte alle maggiori competizioni nel mondo.\nSport.\nCalcio.\nLa squadra principale della citt\u00e0 \u00e8 il Iskra-Stal R\u00eebni\u021ba."}
{"id": "712002", "revid": "1970856", "url": "https://it.wikipedia.org/wiki?curid=712002", "title": "Domenico Starnone", "text": "Biografia.\nHa insegnato a lungo nella scuola media superiore di Colleferro sia al liceo Marconi che all'Istituto Tecnico Statale \"S. Cannizzaro\" e all'Istituto Tecnico per il Turismo \"Livia Bottardi\" di Roma, dove,tra l'altro, \u00e8 ambientato il libro \"Ex cattedra\" e dove \u00e8 stato girato il film \"La scuola\". \nA lungo redattore delle pagine culturali del quotidiano \"Il manifesto\", ha collaborato con la rivista \"I Giorni Cantati\" del Circolo Gianni Bosio. Ha tenuto rubriche sui settimanali satirici \"Cuore\", \"Tango\", \"Boxer\". Nel 2001 ha vinto il Premio Strega con il romanzo \"Via Gemito\". Ogni settimana scrive per \"Internazionale\" la rubrica \"Parole\".\nHa scritto inoltre su numerosi giornali, tra cui \"l'Unit\u00e0\", \"La Repubblica\" e il \"Corriere della Sera\", dove dal 1992 al 1997 ha curato settimanalmente la rubrica \"La grammatica della scuola\". Ha esordito come narratore nel 1987 con \"Ex cattedra\", racconto di un anno scolastico.\nA partire dal 1993 ha cominciato a scrivere anche per il cinema e la televisione: dai suoi libri sono stati tratti i film \"La scuola\" (1995) di Daniele Luchetti, \"Auguri professore\" (1997) di Riccardo Milani, \"Denti\" (2000) di Gabriele Salvatores e la serie televisiva \"Fuoriclasse\" (2011-2015).\nNel 2016 adatta per il teatro il proprio romanzo \"Lacci\", che viene portato in scena da Silvio Orlando, per la regia di Armando Pugliese: fra gli interpreti Roberto Nobile, Maria Laura Rondanini, Sergio Romano (sostituito da Pier Giorgio Bellocchio l'anno dopo), e Vanessa Scalera. Starnone adatter\u00e0 poi lo stesso testo anche per il cinema: protagonista dell'omonimo film di Daniele Luchetti, presentato alla Mostra di Venezia nel 2020, \u00e8 di nuovo Silvio Orlando.\nVita privata.\n\u00c8 sposato con Anita Raja, traduttrice partenopea, figlia di un\u2019ebrea di origine polacca sfuggita all\u2019Olocausto che si trasfer\u00ec a Napoli.\nNell'ottobre 2019 perde il fratello Antonio Starnone a causa di una lunga malattia."}
{"id": "712004", "revid": "1005847", "url": "https://it.wikipedia.org/wiki?curid=712004", "title": "Violazione del procedimento", "text": ""}
{"id": "712006", "revid": "1305772", "url": "https://it.wikipedia.org/wiki?curid=712006", "title": "Pomona", "text": "Pomona \u00e8 la dea romana dei frutti (chiamata perci\u00f2 \"Patrona pomorum\", \"signora dei frutti\"), non solo di quelli che crescono sugli alberi, ma anche dell'olivo e della vite. Il nome della dea deriva chiaramente da \"pomum\", \"frutto\". Ovidio la descrive con una falce nella mano destra (anzich\u00e9 con un giavellotto come nel caso di altre divinit\u00e0).\nLe era dedicato un bosco sacro denominato \"Pomonal\", situato a sud del XII miglio della via Ostiense, nei pressi dell'attuale Castel Porziano.\nAl culto della dea era preposto un flamine minore, il flamine pomonale, che nell\"'ordo sacerdotum\" era il meno importante di tutti.\nNon si conoscono feste (\"Pomonalia\") in suo onore, n\u00e9 dai calendari antichi giunti fino a noi, n\u00e9 dalle fonti letterarie classiche. Il filologo classico tedesco Georg Wissowa ha ipotizzato che la festivit\u00e0 di Pomona fosse mobile e determinata dal momento della fruttificazione delle colture.\nSecondo il poeta Ausonio, Pomona ha in tutela il mese di settembre perch\u00e9 \u00e8 quello in cui matura la frutta.\nRapporti di Pomona con altre divinit\u00e0.\nSecondo Ovidio Pomona sarebbe stata insidiata da varie divinit\u00e0 delle selve, tra le quali i Satiri, ma solo il dio Vertumno l'avrebbe amata davvero, l'avrebbe lungamente corteggiata e alla fine si sarebbe unito a lei. Secondo lo storico britannico Herbert Jennings Rose, questa storia sarebbe soltanto un'invenzione pura e semplice di Ovidio o di qualche altro scrittore relativamente tardo.\nLa tradizione latina, comunque, ricordava che Pomona sarebbe stata la compagna di Pico.\nDivinit\u00e0 italiche affini.\nPare che presso altri popoli italici siano state venerate divinit\u00e0 di nome (e probabilmente di funzione) simile a Pomona, ma che siano di genere maschile anzich\u00e9 femminile; presso gli Umbri, infatti, si trova \"Pomo\" o \"Pomonus\", attestato nelle Tavole di Gubbio dove si cita il sacrificio di una pecora a \"Puemune Puprike\", vale a dire \"a Pomono pubblico\". Presso i Sabini, invece, \u00e8 attestato il dio \"Poemonio\", citato nella Pietra di Scoppito.\nPomona dopo l'et\u00e0 classica.\nDopo un lungo periodo, durante il medioevo, in cui figure come quelle della dea italica sono state poco studiate e rappresentate, Pomona torna in luce durante il Rinascimento come soggetto di numerose raffigurazioni pittoriche e statuarie. Viene sempre rappresentata come una giovane donna, cos\u00ec come nel caso della statua degli Uffizi descritta da Vasari; talvolta \u00e8 coronata di rose e ha sempre dei frutti, o in grembo oppure in una cornucopia. L'episodio di Vertumno e Pomona fu un soggetto molto raffigurato nella pittura europea tra XVI e XVIII secolo: la figura della dea nel proprio giardino in compagnia di Vertumno travestito da anziana diviene presto rappresentazione di genere e ricorre ad esempio nelle opere di Hendrick Goltzius (1613), Jan Tengnagel (1617), Paulus Moreelse (1630), David Teniers il Vecchio (1638), Emanuel de Witte (1644), Ferdinand Bol (1648), Nicolaes Berchem (1650), Caesar van Everdingen (1650 ca.), Gerbrand van den Eeckhout (1669), Adrian van de Velde (1670), Nicolaes Maes (1673) e Caspar Netscher (1681). Si ricordano inoltre gli affreschi di Pontormo nella villa Medici di Poggio a Caiano (1521) e di Luca Giordano a Palazzo Medici-Riccardi di Firenze (1683). Una grande attenzione alla figura di Pomona \u00e8 propria soprattutto dell'arte neoclassica (si vedano ad esempio opere di artisti come Antoine Watteau, Fran\u00e7ois Lemoyne e il suo pi\u00f9 noto allievo Fran\u00e7ois Boucher), ma l'opera pi\u00f9 nota che la ritrae \u00e8 probabilmente la scultura in marmo di Rodin. A partire dagli anni trenta del'900, Marino Marini dedica la sua attenzione alla figura di Pomona \"la dea etrusca della fertilit\u00e0 che per Marino diviene il simbolo di un mondo agreste armonico e sereno, \u00e8 Madre Natura\"\nNel 1989 \u00e8 stato segnalato in Lunigiana il ritrovamento di una stele dedicata a Pomona, sulla cui autenticit\u00e0 c'\u00e8 stato qualche dubbio a causa dell'intervento di uno scalpellino locale che ha ripassato alcune lettere nell'intento di renderle pi\u00f9 visibili. Giovanni Mennella, docente di storia romana all'Universit\u00e0 di Genova, in un articolo su una rivista di storia locale, tende comunque ad attribuire l'iscrizione all'epoca rinascimentale, escludendo l'et\u00e0 classica.\nNote.\nAggiornamento bibliografico: \nElisabetta Landi, Pomona Dea dei frutti mito e iconografia, in Enrico Baldini, a cura di, Miti, arte e scienza nella pomologia italiana, Roma, CNR, 2008, pp. 1-34"}
{"id": "712007", "revid": "117713378", "url": "https://it.wikipedia.org/wiki?curid=712007", "title": "Saz (strumento musicale)", "text": "Con il termine saz ci si riferisce in Turchia a un gruppo di liuti a manico lungo di dimensioni varie. Chiamato anche chitarra saracena, il saz \u00e8 uno strumento cordofono, membro della famiglia dei liuti a manico lungo, ha una cassa armonica piriforme e tastatura mobile, solitamente in legno di mogano, gelso o ginepro. Questo strumento viene impiegato nel t\u00fcrk\u00fc, il popolare genere musicale turco. \nLa storia.\nDi origine Turca, il saz discende dal pi\u00f9 antico kopuz, discendente degli antichi \"pandouras\",strumento delle trib\u00f9 curde dell'Asia centrale e diffuso in Asia Minore ed Egitto sin dal primo millennio a.C. Il kopuz aveva corde di crine e corpo di cuoio, nel XV secolo l'uso di corde di metallo diede origine al cogur. A causa dello stress dato dalle corde di metallo al corpo di cuoio, questo venne sostituito da un corpo in legno: nasce cos\u00ec l'odierno saz.\nIl saz compare nei testi per la prima volta nel XVIII secolo. L'esploratore francese Jean Benjamin de Laborde, che visita la Turchia in questo secolo, scrive \"Il ba\u011flama o tambura ha la forma del cogur ma \u00e8 pi\u00f9 piccolo\". Si riferisce probabilmente al cura.\nUno strumento simile \u00e8 la \u00e7iftelia albanese.\nLo strumento.\nIl saz ha un suono dolce e cristallino, viene suonato con un leggero plettro, tradizionalmente un plettro oblungo di legno di ciliegio, oggi si usano plettri di plastica.\nLa famiglia del Saz conta 4 strumenti: Cura, Ba\u011flama, Tambura, Divan Saz.\nLa Cura \u00e8 il pi\u00f9 acuto, gli altri sono uno un'ottava sotto all'altro, il Divan Saz (o semplicemente saz) \u00e8 il pi\u00f9 profondo della famiglia. In alcune fonti la famiglia viene denominata baglama e il termine saz viene riservato solo al Devin Saz.\nTalvolta i musicisti classificano i saz anzich\u00e9 su tonalit\u00e0 e dimensioni, sul numero di corde e sulla loro disposizione. Il Oniktelli Saz ha 4 coppie di corde (8 in totale). Nel bozuk e nel Yeditelli la fila pi\u00f9 bassa ha 3 corde, le altre due 2 corde (7 in totale).\nCura saz.\nIl cura \u00e8 il saz pi\u00f9 piccolo e pi\u00f9 acuto. Ha un corpo piccolo e una tastiera corta, possiede 3 coppie di corde (6 corde in totale) e tasti mobili. Viste le sue dimensioni e il suono pi\u00f9 acuto \u00e8 lo strumento preferito dagli artisti di strada per la trasportabilit\u00e0 e la tonalit\u00e0 pi\u00f9 facilmente udibile anche senza amplificazione.\nBa\u011flama.\nIl ba\u011flama \u00e8 il secondo strumento della famiglia per profondit\u00e0 di suono, un'ottava sotto al cura, una sopra al tambura. Solitamente possiede 2 coppie di corde pi\u00f9 un terzetto (7 corde in totale).\nTambura.\nIl tambura \u00e8 il terzo strumento della famiglia per profondit\u00e0 di suono, un'ottava sotto al baglama, una sopra al divan.\nSolitamente possiede 2 coppie di corde pi\u00f9 un terzetto (7 corde in totale).\nDivan saz.\nIl divan saz detto anche Meydan saz \u00e8 lo strumento con suono pi\u00f9 profondo, un'ottava sotto al tambura. Solitamente possiede 2 coppie di corde pi\u00f9 un terzetto (7 corde in totale), ma pu\u00f2 anche avere una sola coppia e 2 terzetti di corde (8 corde in totale)."}
{"id": "712013", "revid": "828781", "url": "https://it.wikipedia.org/wiki?curid=712013", "title": "Peter L\u00fcscher", "text": "\u00c8 sposato con la francese Fabienne Serrat, a sua volta sciatrice alpina di alto livello.\nBiografia.\nStagioni 1975-1979.\nSciatore polivalente , Peter L\u00fcscher ottenne il suo primo piazzamento di rilievo in carriera in occasione della combinata di Coppa del Mondo disputata a Wengen il 12 gennaio 1975, nella quale chiuse al 7\u00ba posto. L'anno dopo ai XII Giochi olimpici invernali di , suo esordio olimpico, fu 8\u00ba nello slalom speciale, mentre il 18 febbraio 1977 colse a Sankt Anton am Arlberg il suo primo podio in Coppa del Mondo piazzandosi 2\u00ba in combinata.\nAi Mondiali di Garmisch-Partenkirchen 1978 si classific\u00f2 7\u00ba nello slalom gigante e il 10 dicembre dello stesso anno vinse a Schladming la sua prima gara di Coppa del Mondo, una combinata. In quella stagione 1978-1979 riusc\u00ec a vincere a sorpresa la Coppa del Mondo generale grazie anche a una novit\u00e0 nel calcolo dei punteggi introdotta nel regolamento durante il periodo di maggior successo di Ingemar Stenmark, per limitarne il dominio: quell'anno, a fronte delle tredici vittorie del fuoriclasse svedese, L\u00fcscher si aggiudic\u00f2 la coppa di cristallo grazie soprattutto ai punti guadagnati nelle combinate, cui Stenmark generalmente non partecipava. I podi complessivi dell'atleta svizzero quell'anno furono dieci, con tre vittorie, e ottenne anche il 2\u00ba posto nella classifica della Coppa del Mondo di slalom gigante vinta da Stenmark.\nStagioni 1980-1985.\nAi XIII Giochi olimpici invernali di , suo congedo olimpico, non port\u00f2 a termine n\u00e9 lo slalom gigante n\u00e9 lo slalom speciale, mentre nel 1980-1981 disput\u00f2 un'ottima stagione di Coppa Europa, con il 2\u00ba posto sia nella classifica generale sia in quella di slalom gigante e il 3\u00ba in quella di slalom speciale.\nNel 1982 conquist\u00f2 la medaglia d'argento nella combinata ai Mondiali disputati a Schladming; il 9 febbraio 1983 vinse la sua ultima gara di Coppa del Mondo, il supergigante della Kandahar di Garmisch-Partenkirchen, e nella stessa localit\u00e0 bavarese ottenne anche il suo ultimo podio nel circuito, il 2\u00ba posto nella combinata del 27 gennaio 1985. Quel podio fu anche il suo ultimo risultato di rilievo in Coppa del Mondo, mentre l'ultimo piazzamento della carriera di L\u00fcscher fu il 2\u00ba posto ottenuto nelle prove della discesa libera dei Mondiali del 1985, il 1\u00ba febbraio a Bormio, prima che un grave infortunio occorsogli a Bad Kleinkirchheim il 14 febbraio successivo interrompesse prematuramente la sua carriera, a ventotto anni\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSL = slalom speciale\nKB = combinata"}
{"id": "712018", "revid": "827882", "url": "https://it.wikipedia.org/wiki?curid=712018", "title": "Pain au chocolat", "text": "Il pain au chocolat \u00e8 una tipica \"viennoiserie\" (pasta dolce francese). Viene anche chiamato \"chocolatine\", specialmente nel sud ovest, \"petit pain\" nel Nord della Francia, o \"couque au chocolat\" in Belgio (unicamente a Bruxelles).\nSi tratta di un dolce a base di pasta sfoglia di forma quadrata arrotolato su due barre di cioccolato. Come il \"croissant\" \u00e8 una delle paste dolci pi\u00f9 comuni, in Francia, per la prima colazione.\nIn Italia \u00e8 talvolta conosciuto sotto il nome di \"saccottino\"."}
{"id": "712021", "revid": "287204", "url": "https://it.wikipedia.org/wiki?curid=712021", "title": "Peter Luscher", "text": ""}
{"id": "712022", "revid": "438678", "url": "https://it.wikipedia.org/wiki?curid=712022", "title": "La donna del ritratto", "text": "\"La donna del ritratto (The Woman in the Window)\" \u00e8 un film del 1944 diretto da Fritz Lang.\nTrama.\nIl professore di criminologia Richard Wanley rimane solo in citt\u00e0 dopo aver accompagnato alla stazione moglie e figli in partenza per le vacanze. Mentre si reca al club per una serata con gli amici, vede in una vetrina il ritratto di una donna affascinante.\nQuando esce dal club si ferma di nuovo a contemplare il ritratto. Inaspettatamente sul vetro della vetrina si materializza l'immagine della donna. Ella ha nome Alice, scambia qualche battuta con Wanley e lo invita a casa propria, con la scusa di mostrargli i disegni relativi al ritratto.\nMa l'incontro galante \u00e8 bruscamente interrotto dalla visita dell'amante della donna, Mazard, un ricco uomo d'affari. Costui, geloso e adirato, si getta contro Wanley che, afferrate istintivamente e per legittima difesa un paio di forbici fornite da Alice, uccide l'aggressore. Il suo primo impulso \u00e8 quello di chiamare la polizia e denunciare l'accaduto, ma riflettendo sulle conseguenze sociali dell'apparire pubblicamente implicato in un assassinio, cambia proposito. Presa l'auto, si reca fuori citt\u00e0 e si libera del cadavere gettandolo in un bosco.\nUn boy scout ritrova il corpo e iniziano le indagini. Se ne occupa il procuratore Frank Laior, uno degli amici del club, che non perde occasione per raccontare i dettagli dell'inchiesta agli astanti, tra cui il goffo Wanley che pi\u00f9 volte \u00e8 sul punto di tradirsi. Un ricattatore, Heidt, che stava pedinando l'uomo ucciso, si presenta da Alice e la minaccia di rivelare quanto sa alla polizia se non gli viene versata una grossa somma di denaro.\nAlice e Wanley decidono di liberarsi anche di Heidt, ma il tentativo non riesce e Wanley, il quale non sembra avere pi\u00f9 alcuna via di scampo, decide di togliersi la vita con la stessa sostanza che avevano tentato di somministrare al ricattatore. Pochi minuti dopo, in uno scontro a fuoco con alcuni agenti, Heidt rimane ucciso e gli indizi che gli investigatori gli trovano addosso li convincono che l'assassino di Mazard sia proprio lui. Frattanto, Wanley si accascia sulla sua poltrona.\nWanley si sveglia nella poltrona del club con in grembo il Cantico dei Cantici, il libro che stava leggendo. Tutto quello che ha vissuto cos\u00ec intensamente non \u00e8 stato altro che un sogno. Attorno a s\u00e9 riconosce i volti dei protagonisti della sua storia nelle persone che frequentano il circolo. Uscito in strada, una donna gli si avvicina per chiedergli un fiammifero: spaventato le rifiuta il piacere e fugge via.\nProduzione.\nIl film fu prodotto dalla Christie Corporation e dalla International Pictures.\nSoggetto.\nIl soggetto \u00e8 tratto dal romanzo \"Once Off Guard\" di J. H. Wallis: il libro conteneva un finale tragico che Lang non ritenne di riprendere.\nSceneggiatura.\nIl film fu sceneggiato da Nunnally Johnson, che con questa sceneggiatura inizi\u00f2 la sua collaborazione con la \"International Pictures Inc\" da lui stesso fondata. Anch'egli non era inizialmente disposto ad accettare il finale voluto da Lang, ma il regista riusc\u00ec a convincerlo: racconta come super\u00f2 la propria riluttanza in una lettera inviata a Pierre Rissient, datata 23 gennaio 1969.\nRiprese.\nLe riprese furono effettuate dall'11 aprile al 9 giugno 1944.\nDistribuzione.\nIl film fu distribuito dalla RKO Radio Pictures.\nPrima.\nIl film usc\u00ec nelle sale cinematografiche USA il 10 ottobre 1944 con il titolo originale \"The Woman in the Window\".\nAccoglienza.\nIl film ebbe successo di critica e di pubblico.\n\u00ab...in questo vecchio professore in pantofole \u00e8 ciascuno di noi che \u00e8 rappresentato. Il realismo non fa che accentuare l'identificazione con il protagonista e spiega il successo ottenuto presso la critica, il solo di cui Lang potesse vantarsi nel terzo periodo della sua carriera, insieme a quello pi\u00f9 limitato di \"Anche i boia muoiono\"\u00bb.\nCaratteri del racconto cinematografico.\nIl film \u00e8 raccontato con una narrazione minuziosamente realistica, ma si sviluppa con un andamento potentemente onirico:\nSequenze esemplari.\nDensa di significati espliciti e impliciti e di grande vigore formale, rappresenta uno dei rari momenti della storia del cinema in cui i rapporti fra percezione e immaginazione vengono rappresentati con estrema chiarezza. Come si deduce gi\u00e0 dal titolo, il film \u00e8 un compendio di superfici vitree e rivelatrici di riflessi ingannevoli. \n\u00c8 una riflessione sulla natura illusoria del cinema e la sua controversa costruzione della realt\u00e0 con la macchina da presa.\nLa sequenza racconta il ruolo dell'arte che \u00e8 quello di dare realt\u00e0 ai sogni: la pittura e il cinema danno vita ai desideri profondi, ai fantasmi dell'inconscio. \nLa condizione allucinatoria \u00e8 condivisa dal protagonista e dallo spettatore: \u00e8 il professore a essere ingannato insieme allo spettatore, testimone e \"alter ego\" silenzioso.\nIn un interessante saggio, \"Il riflesso, la lacrima, il nero\", lo studioso di cinema Paolo Bertetto, che al regista ha dedicato importanti lavori, afferma, a proposito di questa sequenza: \"...\u00e8 il ritratto dipinto che produce sia l'immagine riflessa sul vetro che la donna-modello-fittizio\". E ancora: \"... non solo il ritratto non ha bisogno del modello, ma il ritratto crea l'immagine somigliante, impersonificata in una donna e lo fa attraverso la mediazione del vetro, del doppio differenziale nel vetro. Ne \"La donna del ritratto\" il manufatto dipinto crea l'immagine e il corpo illusivo dell'attore in un meccanismo di passaggio invertito dalla copia al presunto modello, che dimostra invero che nel cinema in definitiva non esistono pi\u00f9 n\u00e9 copia n\u00e9 modello in senso tradizionale, ma solo simulacri di vario tipo\"."}
{"id": "712023", "revid": "36426", "url": "https://it.wikipedia.org/wiki?curid=712023", "title": "Attaviano degli Ubaldini", "text": ""}
{"id": "712026", "revid": "1718925", "url": "https://it.wikipedia.org/wiki?curid=712026", "title": "Natal'ja Romanovna Makarova", "text": "Biografia.\nNata a Leningrado in Unione Sovietica \u00e8 stata una delle pi\u00f9 grandi \u00e9toile russe della seconda met\u00e0 del XX secolo.\nAttualmente lavora come freelance per le grandi compagnie curando l'allestimento dei balletti del repertorio classico. Ha allestito la sua versione coreografica de \"La Bayad\u00e8re\" per l'American Ballet Theatre e de \"Il lago dei cigni\" per l'English National Ballet.\nInizia i suoi studi a 12 anni presso l'Accademia di Ballo Vaganova a San Pietroburgo e dopo il suo diploma, nel 1959, entra a far parte dello stesso Kirov Ballet.\nDiventa presto una delle migliori ballerine e vince la medaglia d'oro alla Competizione Internazionale di Balletto di Varna nel 1965.\nDurante la sua carriera con il Kirov viene acclamata e amata per la sua superba tecnica e la sua sorprendente abilit\u00e0 nell'interpretare i personaggi protagonisti dei balletti classici, come \"Giselle\", \"Il lago dei cigni\" e \"La bella addormentata\".\nA Londra nel 1970, durante uno dei tour europei del Kirov Ballet, la Makarova sent\u00ec il bisogno di avere pi\u00f9 libert\u00e0 artistica e annunci\u00f2 di voler rimanere all'ovest. Dopo Rudolf Nureyev e prima di Michail Bary\u0161nikov, anche la grande ballerina russa scelse l'occidente. Pi\u00f9 tardi lo stesso anno si un\u00ec all'American Ballet Theatre di New York, dove ball\u00f2 ruoli sia classici che contemporanei e, nel 1974, interpret\u00f2 per la prima volta \"La Bayad\u00e8re\".\nDurante gli anni settanta e ottanta del secolo scorso ha ballato anche come ospite per molte compagnie europee, come il Royal Ballet di Londra.\nNel 1980, delusa dal fatto che il posto di direttore dell'American Ballet Theatre fosse assegnato a Michail Bary\u0161nikov e non a lei, fond\u00f2 la sua propria compagnia, \"Makarova and Company\", che dur\u00f2 solo una stagione e con la quale present\u00f2 alcuni balletti. In seguito, nonostante un infortunio al ginocchio, continu\u00f2 per un periodo a ballare con l'American Ballet Theatre.\nMakarova debutt\u00f2 inoltre a Broadway nel 1983 nel musical \"On Your Toes\" di George Abbot, per il quale vinse un Tony Award per la recitazione.\nL'anno seguente riprese alcuni ruoli classici per il Royal Ballet e vinse un Laurence Olivier Award nel 1985.\nNel 1989 ritorn\u00f2 in Russia, dove riprese a ballare con il Kirov in alcune performance. Pi\u00f9 tardi lo stesso anno si ritir\u00f2 dalla carriera di ballerina e da quel momento interpret\u00f2 alcuni ruoli come attrice.\nNel 1979 venne inoltre pubblicata una sua autobiografia, intitolata \"A Dance Autobiography\".\nNatal'ja Makarova ha danzato come \"guest artist\" con le maggiori compagnie del mondo: Op\u00e9ra, National Ballet of Canada, Stuttgart Ballet, Royal Danish Ballet, London Festival Ballet (ora English National Ballet), la compagnia di Maurice B\u00e9jart e quella di Roland Petit.\nOggi, continua a partecipare alle prove dei suoi balletti, in giro per il mondo, istruendo i ballerini sulle coreografie."}
{"id": "712030", "revid": "72396", "url": "https://it.wikipedia.org/wiki?curid=712030", "title": "Francis William Lawvere", "text": "Biografia.\nHa ottenuto il Ph.D. in matematica nel 1963 presso la Columbia University e insegna all'Universit\u00e0 di Buffalo, nello stato di New York. \n\u00c8 noto, in particolare, per il teorema di punto fisso che porta il suo nome (ossia il teorema di Lawvere), che consente di ottenere come conseguenza alcuni risultati classici (Procedimento diagonale di Cantor, paradosso di Russell, teorema di incompletezza di G\u00f6del)."}
{"id": "712034", "revid": "1442080", "url": "https://it.wikipedia.org/wiki?curid=712034", "title": "Script for a Jester's Tear", "text": "Script for a Jester's Tear \u00e8 il primo album in studio del gruppo musicale britannico Marillion, pubblicato il 14 marzo 1983 dalla EMI.\nDescrizione.\nSi tratta del primo di una quadrilogia di dischi di cui fanno parte i successivi \"Fugazi\" (1984), \"Misplaced Childhood\" (1985) e \"Clutching at Straws\" (1987). Il personaggio che lega gli album \u00e8 \"Jester\", ossia il giullare interpretato dal cantante Fish durante i concerti dal vivo a supporto del disco.\n\u00c8 inoltre l'unico album dei Marillion in cui figura il batterista Mick Pointer, allontanato dal gruppo al termine del tour promozionale dell'album svoltosi nel Regno Unito.\nTracce.\nTesti di Fish, musiche dei Marillion."}
{"id": "712035", "revid": "6066", "url": "https://it.wikipedia.org/wiki?curid=712035", "title": "Putrefatto", "text": ""}
{"id": "712036", "revid": "36426", "url": "https://it.wikipedia.org/wiki?curid=712036", "title": "Ottaviano Ubaldini", "text": ""}
{"id": "712045", "revid": "36426", "url": "https://it.wikipedia.org/wiki?curid=712045", "title": "Cardinale Ubaldini", "text": ""}
{"id": "712060", "revid": "1305772", "url": "https://it.wikipedia.org/wiki?curid=712060", "title": "Bugeac", "text": ""}
{"id": "712065", "revid": "580", "url": "https://it.wikipedia.org/wiki?curid=712065", "title": "Monno", "text": "Monno (\"M\u00f2n\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nGeografia fisica.\nTerritorio.\nMonno sorge lungo la strada che dalla Val Camonica sale al Passo del Mortirolo.\nStoria.\nIl 19 ottobre 1336 il vescovo di Brescia Jacopo de Atti investe iure feudi dei diritti di decima nei territori di Breno, Borno, Astrio, Monno e Ossimo Girardo del fu Giovanni Ronchi di Breno.\nAlla pace di Breno del 31 dicembre 1397 i rappresentanti della comunit\u00e0 di Monno, Amone Giovanni Vranino e il notaio Bettini, si schierarono sulla sponda ghibellina.\nIntorno al 1417 vengono a risiedere qui alcuni dei Federici di Gorzone\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Monno sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Monno \u00e8 \"G\u00e0cc\" (gatti).\nAmministrazione.\nUnione di comuni.\nMonno fa parte dell\"'Unione Comuni dell'Alta Valle Camonica\", assieme ai comuni di Ponte di Legno, Vione, Vezza d'Oglio, Incudine e Tem\u00f9.\nL'unione di comuni, che ha sede a Ponte di Legno, \u00e8 stata creata il 30 ottobre 2000, ed ha una superficie di circa 284,10\u00a0km\u00b2."}
{"id": "712068", "revid": "107817480", "url": "https://it.wikipedia.org/wiki?curid=712068", "title": "Piccinini", "text": "Piccinini, cognome italiano "}
{"id": "712070", "revid": "547034", "url": "https://it.wikipedia.org/wiki?curid=712070", "title": "Dottor Octopus", "text": "Il Dottor Octopus (\"Doctor Octopus\", spesso appellato con il diminutivo Doc Ock), il cui vero nome \u00e8 Otto Gunther Octavius, \u00e8 un personaggio immaginario dei fumetti creato da Stan Lee e Steve Ditko nel 1963, pubblicato dalla Marvel Comics. \u00c8 un supercriminale e uno scienziato nucleare, uno dei primi e pi\u00f9 famosi avversari dell'Uomo Ragno; ha esordito sul n. 3 della testata \"Amazing Spider-Man\" del luglio 1963. \nSubito dopo se non assieme a Goblin \u00e8 considerato il pi\u00f9 grande avversario dell'Uomo Ragno. Si \u00e8 classificato anche 28\u00ba nella classifica dell'IGN dei pi\u00f9 grandi cattivi nella storia dei fumetti.\nBiografia del personaggio.\nIl personaggio \u00e8 uno scienziato pazzo molto intelligente, orgoglioso e un po' tarchiato che deve il suo nome di battaglia \"Octopus\" (traduzione inglese di piovra) a quattro lunghi tentacoli meccanici di sua stessa invenzione e di enorme potenza, che si estendono dalla sua schiena e si sono fusi permanentemente al suo corpo a seguito di un incidente in cui \u00e8 stato investito da radiazioni, che pu\u00f2 controllare con la sua mente e che gli consentono di arrampicarsi e affrontare gli avversari.\nNato a Schenectady, New York, Otto Octavius ha avuto un'educazione turbolenta. L'infanzia del personaggio \u00e8 stata segnata da una madre oppressiva e da un padre violento.. Da adulto diviene un brillante scienziato nucleare, distinto e gentile, ma ossessionato dal lavoro. Per portare a termine un esperimento, progetta e realizza una corazza toracica dotata di quattro lunghe braccia artificiali ma, durante l'esperimento, viene investito dalle radiazioni e la corazza si collega al suo sistema nervoso e il suo cervello subisce gravi danni trasformandolo in un pericoloso criminale megalomane.\nDurante la sua carriera criminale, Octavius ha assunto diversi soprannomi e ha cercato di diventare il capo del crimine di New York, \u00e8 stato a capo di diverse organizzazioni malavitose (tra cui i Sinistri Sei), ha fatto coppia con la Gatta Nera (relazione con esito negativo, terminata nell'odio reciproco), e si \u00e8 scontrato con numerosi supereroi (tra gli altri Devil, Mister Fantastic, Hulk, l'Uomo Ragno e Iron Man). Nelle sue prime avventure lavorava o da solo o a capo di alcuni uomini ed era spesso impegnato nel furto di importanti macchine o in atti terroristici per impadronirsi della citt\u00e0: il suo carattere inizialmente non era molto approfondito, visto che si limitava ad ingiuriare e a esprimere lusinghieri apprezzamenti verso s\u00e9 stesso. Il suo principale nemico, e l'obiettivo principale del suo odio omicida, si riversa ugualmente nell'Uomo Ragno del quale \u00e8 tra i principali avversari e quello che pi\u00f9 volte si \u00e8 avvicinato a scoprire la sua vera identit\u00e0, e per un certo periodo ha vissuto a pensione e persino corteggiato la zia di Peter Parker, May, quasi al punto da sposarla (mirando alla sua eredit\u00e0). Fu inoltre causa della morte di George Stacy, padre di Gwen, primo amore di Peter. Dopo il ritorno dalle Guerre segrete, la malattia mentale di Octopus si \u00e8 aggravata e i suoi scopi sono diventati pi\u00f9 oscuri. Tra le ricerche che ha condotto in questa fase ci sono la ricerca di una cura per l'AIDS e per la dipendenza da cocaina. Comunque, Otto Octavius non \u00e8 mai stato spinto da genuino altruismo, ma da mero desiderio di vedere il suo superiore intelletto riconosciuto.\nHa poi trovato una fidanzata, Stunner, per essere poi ucciso dal clone deforme dell'Uomo Ragno, Kaine. Riportato in vita dalla Setta della Mano, \u00e8 tornato a combattere Spider-Man. Tra l'altro, ha creato a questo scopo la quarta Donna Ragno.\nSaghe e cicli di storie.\nCivil War.\nIn seguito alla rivelazione della vera identit\u00e0 di Peter Parker durante \"Civil War\" Octavius \u00e8 stato assalito da un feroce attacco di rabbia, perch\u00e9 si \u00e8 sentito preso in giro dal fatto di aver frequentato lo stesso Peter per un certo lasso di tempo ai tempi della sua relazione con zia May senza rendersi conto di nulla. Ad acuire la sua frustrazione l'aver gi\u00e0 smascherato l'Uomo Ragno in passato, credendo che Parker fosse un impostore per via della sua giovanissima et\u00e0.\nUn Nuovo Giorno.\nA causa delle azioni dell'Uomo Ragno e del suo patto con Mefisto per difendere la sua identit\u00e0 segreta, Octavius ha dimenticato l'identit\u00e0 segreta dell'Uomo Ragno stesso. Comunque, a causa di anni di combattimenti contro l'Uomo Ragno ed altri superumani, il Dottor Octopus \u00e8 ormai gravemente infermo, semiparalizzato e morente, con pochi mesi di vita rimanenti.\nPer continuare ad essere mobile ed attivo il Dottor Octopus ha perfezionato ulteriormente la sua corazza, aggiungendo altre quattro braccia metalliche in sostituzione dei suoi arti ormai quasi atrofizzati dalla malattia e costruendo dei robot controllati telepaticamente, gli Octobot. Ripristinata la sua mobilit\u00e0, il Dottor Octopus ha lanciato una dura offensiva contro l'Uomo Ragno, non trascurando anche di colpire Zia May (colpevole, a suo dire, di essersi impegnata sentimentalmente con J. Jonah Jameson Sr. dopo averlo respinto in passato), Peter Parker ed i Laboratori Horizon (sospettati di fornire supporto tecnico alle gesta del suo acerrimo nemico, l'Uomo Ragno stesso).\nCi\u00f2 nonostante l'Uomo Ragno \u00e8 sempre riuscito a respingerlo. Parallelamente ai suoi propositi di vendetta, il Dottor Octopus ha anche speso molto del suo tempo per cercare una cura alla sua condizione degenerativa, cercando inutilmente di catturare il figlio neonato di Lily Hollister (alias Minaccia), per sfruttarne il sangue ricco di Formula del Goblin, o ricattando allo scopo Tony Stark (accontentandosi, da quest'ultimo, di accettare la confessione di essere incapace di curarlo, trovando conforto nel fatto che neppure uno degli uomini pi\u00f9 ricchi e geniali al mondo aveva potuto superare le sue abilit\u00e0 nel curarsi).\nFino alla Fine del Mondo.\nNonostante il fallimento nel curarsi, il Dottor Octopus ha inoltre rifondato i Sinistri Sei allo scopo di radunare diversi artefatti tecnologici appartenuti al programma Aerospaziale Americano, al Dottor Henry Pym, ai Fantastici Quattro ed all'Intelligencia: con questi artefatti ha poi costruito una rete di satelliti, le \"Lenti Octaviane\", in grado di alterare il clima mondiale.\nAl principio presentatosi come pentito e benevolente, intenzionato a modificare il clima del mondo per ridurre l'effetto serra, Octavius \u00e8 stato in seguito scoperto dall'Uomo Ragno, la mercenaria Silver Sable e la spia Vedova Nera: in realt\u00e0 egli intendeva usare i satelliti in modo nefasto, cancellando quasi tutta la popolazione mondiale, in modo che lo 0,008% ricordi il suo nome attraverso i millenni, definendo questa la sua eredit\u00e0. Il suo piano verr\u00e0 infine fermato dall'Uomo Ragno e a causa degli sforzi fatti nel corso del combattimento, finir\u00e0 per diventare un vegetale, verr\u00e0 infine rinchiuso, ormai in fin di vita, nel Raft, carcere per supercriminali.\nDesiderio di Morte.\nOctopus morente riusc\u00ec a creare un congegno con il quale scambi\u00f2 la propria mente con quella di Peter, facendo s\u00ec che Spider-Man si ritrov\u00f2 nel corpo di Octopus e viceversa. Successivamente, in \"Amazing Spider-Man\" n. 700 Peter mor\u00ec nel corpo di Octopus, bench\u00e9 parte della sua coscienza rest\u00f2 ancora viva in Spider-Man/Octopus. Il Dottor Octopus comprese e condivise i ricordi di Peter ed inizi\u00f2 ad essere \"Superior Spider-Man\". Questo avvenimento mise fine alla testata \"The Amazing Spider-Man\" e diede inizio alla collana \"The Superior Spider-Man\", dove lo spirito di Peter ed Octopus convivono nello stesso corpo.\nSuperior Spider-Man.\nOtto inizia cos\u00ec una nuova vita da eroe, abbandonando definitivamente la sua vecchia carriera da criminale, cambiando il costume da Uomo Ragno di Parker con uno di sua invenzione. Inizia anche una relazione con Mary Jane, e col suo alter ego mascherato sconfigge vari nemici quali i nuovi Sinistri Sei, l'Avvoltoio, Screwball e Jester uccidendone addirittura uno, Massacro. I Vendicatori iniziano ad avere dei sospetti sul suo comportamento, ma Spider-Man riesce ad ingannarli. Come Peter Parker, si impadronisce del Cervello Vivente, rendendolo un suo assistente da laboratorio alla Horizon. Tuttavia il vero Parker \u00e8 ancora intrappolato nel suo cervello, ma viene scoperto da Otto ed eliminato del tutto. Instaura poi una relazione con Anna Maria Marconi e fonda le Parker Industries (dopo aver preso il dottorato dal Dr. Lamaze) grazie all'aiuto di Jay Jameson. Come Superior Spider-Man ricatta anche il sindaco di New York per avere dalla sua parte la polizia. Successivamente distrugge anche la Shadowland di Kingpin, costringendolo alla fuga, e consegna anche alla polizia Hobgoblin (poi evaso). Come ultima minaccia, affronta Green Goblin, alias Norman Osborn, che col tempo ha formato un proprio esercito. Non essendo in grado di sconfiggerlo, cede il corpo a Parker, ancora in vita nel Mindscape.\nRitorno e alleanza con l'Hydra.\nDopo questi avvenimenti e dopo la saga Ragnoverso, si \u00e8 scoperto che Octavius ha conservato i suoi dati cerebrali nel Cervello Vivente. Il personaggio prova ancora dei sentimenti per Anna Maria Marconi. Successivamente riesce a inserire la sua coscienza in un nuovo corpo, perfettamente sano, clonato dallo Sciacallo con cui si allea. La loro amicizia dura poco: Octavius infatti si ribella al suo capo, che si rivela essere un redivivo Ben Reilly, e prima di disintegrarsi si trasferisce nel corpo di un proto-clone al quale aveva precedente lavorato con lo stesso Sciacallo. Con il DNA di Peter Parker mischiato con il suo, Otto acquisisce tutti i poteri e le abilit\u00e0 del ragno, dando vita al \"Superior Octopus\".\nEntra anche in contatto con una fazione dell'Hydra guidata da Arnim Zola, che gli offre l'opportunit\u00e0 di entrare nel suo team. Octopus riesce addirittura a diventare un membro dei Vendicatori del Capitan America dell'Hydra, dando vita all'Impero Segreto.\nPoteri e abilit\u00e0.\nOtto Octavius \u00e8 un genio nel campo della fisica atomica e ha conseguito un dottorato di ricerca in scienze nucleari. Il suo genio nelle radiazioni \u00e8 cos\u00ec eccezionale che una volta \u00e8 stato chiamato da Mister Fantastic dei Fantastici Quattro per offrire la sua esperienza quando la Donna Invisibile ha sofferto di complicazioni durante la sua seconda gravidanza a causa della radiazione cosmica che aveva dato alla squadra i loro poteri.\nBrillante ingegnere e inventore, ha creato quattro \"braccia\" in forma di tentacoli artificiali in acciaio e titanio ad alimentazione elettrica, telescopiche e prensili che sono attaccate a un'imbracatura di acciaio inossidabile che circonda la parte inferiore del busto. Ognuna di queste quattro braccia \u00e8 in grado di sollevare diverse tonnellate, a patto che almeno un braccio sia utilizzato per sorreggere il suo corpo. Il tempo di reazione e l'agilit\u00e0 delle sue braccia meccaniche sono migliorati ben oltre il limite raggiungibile per la normale muscolatura umana. Le braccia consentono a Octavius di muoversi rapidamente su qualsiasi terreno e di scalare superfici verticali e soffitti. A causa dell'esposizione alle radiazioni atomiche, il Dottor Octopus ha acquisito la capacit\u00e0 mentale del controllo psicocinetico sulle quattro braccia. Otto ha sviluppato la sua concentrazione e il controllo al punto che pu\u00f2 affrontare un singolo avversario, come Spider-Man, o pi\u00f9 avversari con le braccia mentre esegue un compito completamente separato e pi\u00f9 delicato, come mescolare il caff\u00e8 o costruire una macchina. Ha anche sviluppato un controllo psicocinetico-telepatico su un esercito di \"Octobot\" (piccoli droni simili a polpi).\n\u00c8 anche un eccellente stratega e un leader carismatico; pi\u00f9 volte ha formato e guidato gruppi di criminali nel corso del tempo (tra i quali vi sono i Sinistri Sei). A causa del suo peso e della sua et\u00e0, i suoi avversari sono spesso attirati in un falso senso di sicurezza, solo per scoprire che \u00e8 un formidabile combattente. \u00c8 riuscito a costringere avversari formidabili come Spider-Man, Daredevil e Capitan America a prendere una posizione difensiva in un combattimento.\nEquipaggiamento.\nIl Dottor Octopus \u00e8 famoso per la sua imbracatura dotata di quattro tentacoli meccanici, che possono allungarsi di oltre 6 metri e gli permettono di lavorare molto pi\u00f9 velocemente. Ha posseduto un totale di tre imbracature durante la sua carriera: l'imbracatura originale in titanio, un'altra pi\u00f9 potente in adamantio e una terza in carbonio.\nLa sua attuale imbracatura \u00e8 realizzata con una miscela di lega di titanio-acciaio-niobio, che \u00e8 densa ma di composizione leggera. Le braccia sono abbastanza potenti da permettergli di spostare oggetti pesanti, arrampicarsi su pareti di cemento a strapiombo e muoversi rapidamente. Sono anche usate per afferrare oggetti, sia piccoli che grandi, e come armi letterali in termini di essere fatti oscillare contro oggetti e persone come le mazze. Le pinze all'estremit\u00e0 di ogni tentacolo possono anche essere usate per tagliare e lacerare la carne dei suoi nemici. Il suo potere assoluto nell'usare queste appendici era abbastanza grande da battere Devil, un combattente esperto con sensi sovrumani, quasi a morte.\nL'imbracatura di adamantio era abbastanza potente da trattenere o sottomettere Hulk durante una serie. L'adamantio dei suoi tentacoli ha reso possibile battere Iron Man in combattimento, lacerando l'armatura con una sconfitta cos\u00ec dura che Tony Stark ha iniziato a dubitare delle sue abilit\u00e0 quasi abbastanza da permettere al suo persistente problema con l'abuso di alcol per divampare. L'imbracatura \u00e8 anche in grado di sostenere un piccolo jet pack, permettendogli di volare pi\u00f9 velocemente e di sfuggire a Spider-Man pi\u00f9 facilmente. Il Dottor Octopus \u00e8 persino in grado di roteare i suoi tentacoli per deviare proiettili.\nVersione Ultimate.\nNella versione Ultimate Octavius \u00e8 uno scienziato che lavora per la Oscorp ma fa il doppio gioco con Hammer; inoltre \u00e8 stato sposato. A causa dell'esplosione del composto di Oz impazzisce e vuole uccidere Spider-Man, ma viene fermato. I tentacoli di Octopus sono formati da nanobot che pu\u00f2 modificare in varie forme letali come pistole e bastoni elettrici. Le braccia gli sono state pi\u00f9 volte asportate e distrutte ed \u00e8 stato imprigionato dallo S.H.I.E.L.D., ma ha sempre trovato il modo di fuggire e di ricostruirle. \u00c8 inoltre l'artefice dei cloni di Peter Parker nella saga del Clone Ultimate. Durante quest'ultima si scopre che il suo vero potere non sta nel poter controllare le braccia ma nel manipolare il metallo rendendolo ancora pi\u00f9 forte e temibile. Ricompare nella saga \"Morte di un Goblin\", nel momento in cui Norman Osborn fa esplodere i sotterranei del Triskelion, qui Doc Ock ingaggia un breve combattimento con Goblin, ma viene fermato da Electro con una potente scarica elettrica. In seguito evader\u00e0 di nuovo assieme ai sinistri sei, ma rifiutandosi di continuare la sua carriera criminale per cambiare vita verr\u00e0 lanciato in strada da Goblin e ucciso, in questa storia confessa a delle guardie prima di ucciderle che fin da bambino era convinto di essere diverso e che l'incidente con l'Oz abbia risvegliato in lui dei poteri telecinetici con cui pu\u00f2 muovere le braccia metalliche anche a distanza.\nAltri media.\nCartoni animati.\nIl personaggio \u00e8 apparso come villain in numerose serie dedicate all'Uomo Ragno:\nInoltre \u00e8 apparso come guest-star nella serie animata \"L'incredibile Hulk\" (1982).\nVideogiochi.\nIl personaggio \u00e8 apparso in molteplici videogames nel corso degli anni. Ecco la lista completa:"}
{"id": "712075", "revid": "287204", "url": "https://it.wikipedia.org/wiki?curid=712075", "title": "General Post Office (Dublino)", "text": "Il General Post Office (spesso abbreviato in GPO) \u00e8 un elegante edificio georgiano situato ad O'Connell Street, una delle arterie centrali di Dublino. Oggi sede dell\"An Post\" (impresa nazionale delle poste), \u00e8 stato tuttavia uno dei monumenti pi\u00f9 emblematici durante i primi decenni del '900: luogo della proclamazione, da parte di uno dei capi degli insorti, Patrick Pearse, della Repubblica irlandese durante la Sollevazione di Pasqua del 1916, e spesso teatro di conflitti a fuoco e attentati durante la Guerra d'indipendenza irlandese e la Guerra civile."}
{"id": "712076", "revid": "125783810", "url": "https://it.wikipedia.org/wiki?curid=712076", "title": "Basilica dei Santi Silvestro e Martino ai Monti", "text": "La basilica dei Santi Silvestro e Martino ai Monti, anche conosciuta come San Martino ai Monti, \u00e8 un luogo di culto cattolico del centro storico di Roma, situato nel rione Monti, e affidato da secoli ai frati carmelitani dell'antica osservanza.\nSulla basilica insiste il titolo cardinalizio dei Santi Silvestro e Martino ai Monti, dal 2010 retto da Kazimierz Nycz.\nStoria.\nLa basilica fu fondata da Silvestro I su un terreno donato da un esponente della famiglia degli Equizi (da cui il nome di \"Titulus Equitii\") nel IV secolo. Agli inizi era un oratorio dedicato a tutti i martiri. Si sa che un incontro preparatorio del Primo concilio di Nicea fu tenuto qui nel 324.\nL'attuale chiesa di San Martino ai Monti data dall'era Carolingia, ma una struttura colonnata del III secolo \u00e8 stata individuata sotto ed accanto ad una chiesa posteriore.\nQuesto ha spinto alcuni studiosi ad identificare questa struttura con il \"Titulus Equitii\", ma secondo Hugo Brandenburg, \"non sembra che sia possibile che sia servita come un posto per riunioni per una comunit\u00e0 ampia e per le sue esigenze liturgiche: lo scopo originale di questo pressoch\u00e9 modesta sala ... fu probabilmente di servire come spazio di immagazzinamento per usi commerciali\".\nNel 500, la chiesa fu ricostruita e dedicata ai santi Martino di Tours ed a papa Silvestro I da papa Simmaco.\nIn questa occasione, la chiesa fu sopraelevata ed il primo oratorio divenne sotterraneo.\nFu ricostruita di nuovo da Adriano I nel 772 e da Sergio II nell'845. La struttura della chiesa attuale segue la chiesa antica e molte parti sono state riusate.\nUlteriori trasformazioni furono eseguite da Filippo Gagliardi nel XVII secolo.\nDescrizione.\nL'interno ha tre navate con colonne antiche. Una lampada votiva d'argento \u00e8 conservata nella sacrestia: si ritiene che sia stata fatta con la tiara di San Silvestro.\nSotto l'altare si trovano le reliquie dei santi Artemio, Paolina e Sisinnio, traslate qui dalle catacombe di Priscilla. Un mosaico raffigurante \"Madonna con San Silvestro\" \u00e8 del VI secolo.\nSulla parete della navata sinistra sono raffigurati gli interni della basilica di San Giovanni in Laterano (dipinto murale attribuito a Gaspard Dughet, 1635-1640) e della basilica di San Pietro (affresco cinquecentesco di Filippo Gagliardi, cos\u00ec come apparivano all'epoca in cui furono rappresentati.\nDietro il monumentale altare si trova l'Organo a canne costruito da Zenoni entro una cassa del XVIII secolo. Lo strumento, a trasmissione elettrica, ha due tastiere e una pedaliera e sostituisce un preesistente strumento Vegezzi Bossi oggi nella chiesa dei carmelitani a Sassari.\nTra i titolari del \"Titulus Ss. Silvestri et Martini in Montibus\" ci sono stati i futuri papi Pio XI e Paolo VI.\nAll'interno \u00e8 presente la sepoltura del beato Angelo Paoli (padre dei poveri)."}
{"id": "712077", "revid": "729019", "url": "https://it.wikipedia.org/wiki?curid=712077", "title": "Rivolta di Pasqua", "text": "La Rivolta di Pasqua (in inglese \"Easter Rising\", in gaelico \"\u00c9ir\u00ed Amach na C\u00e1sca\") \u00e8 una ribellione avvenuta in Irlanda nella settimana di Pasqua del 1916.\nAntefatti.\nA partire dall'Atto di Unione del 1800, tramite il quale Irlanda e Gran Bretagna andarono a formare il Regno Unito di Gran Bretagna e Irlanda, l'opposizione a questa unificazione aveva preso due forme distinte: una basata sull'attivit\u00e0 parlamentare, l'altra sulla resistenza armata. Daniel O'Connell, fondatore nel 1840 della \"Repeal Association\", un movimento politico nato con lo scopo di ripristinare la separazione tra le due nazioni, inizi\u00f2 una fervida campagna politica sia nella Camera dei Comuni che con una intensa serie di manifestazioni e comizi pubblici.\nGli indipendentisti della Giovane Irlanda erano una componente fondamentale del movimento di O'Connell, dal quale per\u00f2 si distaccarono a partire dal 1846 per dare vita ad un loro movimento politico indipendentista denominato \"Confederazione irlandese\", che, guidato dai loro capi politici come William Smith O'Brien, Thomas Francis Meagher e John Blake Dillon, guidarono la Rivolta dei Giovani irlandesi del 1848. Anche gli indipendentisti del movimento dei \"Feniani\", organizzarono una sommossa nel 1867. Nonostante entrambi i tentativi subissero delle sanguinose repressioni, i due movimenti continuarono la loro lotta agendo nella clandestinit\u00e0 come societ\u00e0 segrete.\nNel 1873 una convenzione di Feniani tenutasi a Dublino adott\u00f2 il nome di \"Fratellanza Repubblicana Irlandese\" dandosi un proprio statuto e redigendo la prima Costituzione del futuro Stato autonomo irlandese. Tra i punti salienti dello statuto adottato c'era l'elezione del comitato centrale del movimento a governo della \"Repubblica Irlandese\" e l'elezione del suo Presidente in qualit\u00e0 di Presidente della Repubblica, fino a quando il popolo irlandese non fosse stato nelle condizioni di eleggere autonomamente il proprio governo.\nSul fronte dell'attivit\u00e0 parlamentare, la \"Home Rule League\" e il partito dell\"'Irish Parliamentary Party\" di Charles Stewart Parnell avevano ottenuto una ampia rappresentanza all'interno del Parlamento del Regno Unito, e grazie alla strategia ostruzionistica avevano ottenuto la discussione di tre proposte di legge a favore di una maggiore autonomia e autodeterminazione del popolo irlandese. Tuttavia il partito degli Unionisti dell'Ulster guidati da Sir Edward Carson, cos\u00ec come il Partito Tory e i membri della Camera dei lord si opposero strenuamente all'approvazione di queste proposte di legge, vedendo in esse una minaccia al dominio inglese in terra irlandese.\nCos\u00ec, quando l'11 aprile 1912 la terza delle proposte di legge autonomiste venne approvata garantendo cos\u00ec la formazione di un Parlamento Irlandese con poteri autonomi con sede a Dublino, ci fu una forte reazione dei partiti conservatori britannici e degli Unionisti, i quali si organizzarono in un vero e proprio gruppo para-militare denominata \"Volontari Unionisti\" il cui scopo era di opporsi con la forza all'applicazione della legge appena emanata. Per tutta risposta alla creazione di questo movimento armato, gli indipendentisti irlandesi fondarono il 25 novembre 1913 il movimento dei \"Volontari Irlandesi\", una organizzazione che aveva lo scopo di difendere, anche con la forza, l'attuazione della legge del 1912; l'organizzazione venne affiancata dall'Esercito dei cittadini irlandesi, fondato da James Connolly. Il 18 settembre 1914 la legge cos\u00ec controversa (denominata Home rule) ottenne il placet della corona britannica, con una ampia esclusione che comprendeva la provincia dell'Ulster; l'entrata in vigore della legge venne per\u00f2 rinviata alla fine della Prima guerra mondiale.\nNel 1915 in seno alla Fratellanza Repubblicana Irlandese venne formato un comitato militare, comprendente Tom Clarke, Joseph Plunkett e Patrick Pearse, con lo scopo di promuovere un'insurrezione armata. Nel gennaio del 1916 il comitato incontr\u00f2 James Connolly e lo convinse ad unirsi all'insurrezione con l'Esercito dei cittadini irlandesi. Nel corso della riunione, venne deciso di promuovere l'insurrezione nella Settimana santa.\nLa rivolta.\nLa rivolta fu un tentativo dei militanti repubblicani irlandesi di ottenere l'indipendenza dal Regno Unito con la forza delle armi. Fu la pi\u00f9 significativa ribellione in Irlanda sin dal 1798. La Rivolta, che fu per gran parte organizzata dalla Fratellanza Repubblicana Irlandese, dur\u00f2 dal 24 al 29 aprile 1916. Membri dei Volontari irlandesi, guidati dal poeta, insegnante e avvocato P\u00e1draig Pearse, si unirono alla pi\u00f9 piccola Irish Citizen Army di James Connolly, occuparono punti chiave e simbolici di Dublino e proclamarono la Repubblica irlandese indipendente dalla Gran Bretagna dal General Post Office.\nLa Rivolta costitu\u00ec anche un banco di prova per l'impiego, per la prima volta nella storia, dei carri armati, da l\u00ec a pochi mesi utilizzati anche nelle operazioni della Prima guerra mondiale. La Rivolta fu sedata in sei giorni, ed i suoi leader furono processati dalla corte marziale e tutti giustiziati nella prigione di Kilmainham Gaol. Nonostante il suo insuccesso militare ed il giudizio iniziale negativo della popolazione civile, l'episodio \u00e8 oggi considerato uno dei punti saldi per la futura creazione dell'attuale Repubblica d'Irlanda."}
{"id": "712078", "revid": "339392", "url": "https://it.wikipedia.org/wiki?curid=712078", "title": "Easter Rising", "text": ""}
{"id": "712079", "revid": "697352", "url": "https://it.wikipedia.org/wiki?curid=712079", "title": "Minore", "text": "Il termine minore \u00e8 usato solitamente come aggettivo, sinonimo di \"pi\u00f9 piccolo\". In alcuni casi \u00e8 per\u00f2 anche un sostantivo:"}
{"id": "712081", "revid": "339392", "url": "https://it.wikipedia.org/wiki?curid=712081", "title": "Insurrezione di Pasqua", "text": ""}
{"id": "712083", "revid": "117717472", "url": "https://it.wikipedia.org/wiki?curid=712083", "title": "Senegal (fiume)", "text": "Il Senegal (fr. \"S\u00e9n\u00e9gal\") \u00e8 un fiume dell'Africa occidentale, tributario dell'oceano Atlantico.\nPercorso e bacino idrografico.\nIl fiume nasce dalla confluenza dei due rami sorgentiferi Bafing e Bakoye (che hanno le loro sorgenti nei versanti orientali del massiccio del Fouta-Djalon) presso Bafoulab\u00e9 in territorio maliano. Poco dopo il suo ingresso in territorio senegalese il Senegal riceve le acque del \"Fal\u00e9m\u00e9\", il suo maggiore affluente.\nScorre successivamente lungo il confine fra Mauritania e Senegal per pi\u00f9 di 800 chilometri, dapprima mantenendo una direzione mediamente nordoccidentale, successivamente occidentale; sfocia nell'oceano Atlantico nei pressi della citt\u00e0 di Saint-Louis, con uno stretto estuario protetto da un lungo cordone sabbioso chiamato \"Langue de Barbarie\", la cui presenza \"obbliga\" il fiume a scorrere per molti chilometri verso sud prima di trovare uno sbocco libero per l'oceano.\nIl letto del fiume, a valle della citt\u00e0 di Bakel (nel medio corso), si divide in due o tre canali formando lunghe e strette isole sabbiose. Il suo basso corso \u00e8 caratterizzato da debolissime pendenze, tanto che l'influenza dell'oceano (sotto forma di variazioni di marea) arriva a sentirsi anche a quasi 500 chilometri nell'interno; questo tratto del corso \u00e8 soggetto a vaste esondazioni, che formano un complesso di laghi, stagni, bracci secondari chiamati localmente \"marigots\".\nIl bacino idrografico del fiume si estende per la maggior parte in zone aride a topograficamente piatte; a causa di ci\u00f2 il Senegal non ha nessun affluente di un certo rilievo ad esclusione del Fal\u00e9m\u00e9; tutto il resto del bacino a valle della confluenza di questo fiume \u00e8 costituito da bassopiani aridi senza corsi d'acqua permanenti, dove solo occasionalmente nella stagione delle piogge si riempiono di acqua i solchi fluviali, relitti di climi pi\u00f9 umidi dell'attuale. Il maggiore tra questi corsi d'acqua temporanei \u00e8 il Ferlo, che attraversa l'omonima regione geografica senegalese tributando le sue acque al Senegal tramite il lago Guiers.\nImportanza economica.\nIl fiume Senegal riveste una notevole importanza dal punto di vista economico per le regioni attraversate. Le acque del fiume sono utilizzate per scopi irrigui, soprattutto in Senegal e in Mauritania che si estendono su aree tendenzialmente aride, con precipitazioni scarse e irregolari.\nIl fiume \u00e8 inoltre navigabile per molti chilometri a monte della foce, anche se la possibilit\u00e0 di navigazione dipendono dal livello delle acque. Il tratto del fiume che risale dalla foce fino a Podor in Senegal (circa 280\u00a0km complessivi) \u00e8 navigabile tutto l'anno.; nel periodo agosto-ottobre il fiume \u00e8 navigabile da piccole imbarcazioni fino a Kayes, quasi 1.000 chilometri a monte della foce, mentre nel periodo gennaio-luglio i natanti possono risalire fino a Matam (circa 650\u00a0km a monte della foce)."}
{"id": "712090", "revid": "287204", "url": "https://it.wikipedia.org/wiki?curid=712090", "title": "Horyu-ji", "text": ""}
{"id": "712091", "revid": "10473", "url": "https://it.wikipedia.org/wiki?curid=712091", "title": "Guglielmo von Tegetthoff", "text": ""}
{"id": "712093", "revid": "287204", "url": "https://it.wikipedia.org/wiki?curid=712093", "title": "Athabasca (fiume)", "text": "LAthabasca \u00e8 un fiume dell'Alberta (in Canada). Nasce a circa 1.520\u00a0m sul livello del mare, ai piedi del ghiacciaio omonimo, nel Parco nazionale Jasper, in Alberta sudoccidentale. Scorre verso nord-est e sfocia nel lago Athabasca, al confine fra Alberta e Saskatchewan ed ha numerosi affluenti, tra i quali Chaba, il Clearwater, il Firebag, il La Biche, il Lesser Slave, il McLeod, il Pembina ed il Sunwapta. Notevoli le Cascate dell'Athabasca.\nNel XIX secolo, il fiume rappresent\u00f2 un'importante via di transito per il commercio di pellicce."}
{"id": "712094", "revid": "1793900", "url": "https://it.wikipedia.org/wiki?curid=712094", "title": "Athabasca", "text": ""}
{"id": "712096", "revid": "111920009", "url": "https://it.wikipedia.org/wiki?curid=712096", "title": "Mundilf\u0153ri", "text": "Nella mitologia norrena, Mundilf\u0153ri (chiamato anche \"Mundilfari\") era un gigante, sposo di Glaur, padre di S\u00f3l, la dea del Sole, e di M\u00e1ni, il dio della Luna.\nLa leggenda narra che quando nacquero i suoi figli erano cos\u00ec belli che lui li chiam\u00f2 appunto M\u00e1ni e S\u00f3l. Gli d\u00e8i si arrabbiarono per questo orgoglio e presero i due bambini, mettendoli entrambi nel cielo a guidare i carri del Sole e della Luna, che gli dei avevano creato usando il fuoco di M\u00faspellsheimr. I due sono entrambi inseguiti da due orribili lupi figli di Fenrir, che si chiamanoSk\u01ebll e Hati. Questa vicenda \u00e8 narrata nel Gylfaginning:\nIn suo onore \u00e8 stato nominato uno dei satelliti naturali di Saturno, Mundilfari per l'appunto."}
{"id": "712097", "revid": "183581", "url": "https://it.wikipedia.org/wiki?curid=712097", "title": "Stornelle", "text": ""}
{"id": "712098", "revid": "442848", "url": "https://it.wikipedia.org/wiki?curid=712098", "title": "Lago Athabasca", "text": "Il lago Athabasca \u00e8 un lago del Canada, situato sul confine fra gli Stati dell'Alberta e del Saskatchewan. Ha una superficie di 7.850\u00a0km\u00b2, una lunghezza massima di 283\u00a0km, e una larghezza massima di 50\u00a0km.\nPresenta due immissari principali: il fiume omonimo e il Peace. Entrambi danno luogo a un delta di grande superficie anche se poco profondo.\nSul lago si affacciano diverse citt\u00e0, tra cui Uranium City, Camsell Portage e Fort Chipewyan."}
{"id": "712111", "revid": "1442080", "url": "https://it.wikipedia.org/wiki?curid=712111", "title": "M\u00e1ni", "text": "M\u00e1ni, nella mitologia norrena, \u00e8 il dio che guida il carro che trasporta la Luna, in contrapposizione alla sorella S\u00f3l che guidava il carro solare.\nLa leggenda narra che, poich\u00e9 la sorella era stata data in sposa all'uomo chiamato Glenr, gli d\u00e8i si adirarono, costringendo i due fratelli a condurre rispettivamente i cavalli che trainano il Sole e la Luna per l'eternit\u00e0. Due lupi inseguono i due fratelli, e quello che segue M\u00e1ni \u00e8 Hati, un lupo che anticamente era tutt'uno con un altro animale della stessa specie: M\u00e1nagarmr (letteralmente \"cane della luna\") che con lui condivide il suo destino di divorare M\u00e1ni.\nM\u00e1ni ha due servitori, Bil e Hj\u00faki, che porta con s\u00e9, come descrive accuratamente il Gylfaginning, la prima parte dell'Edda in prosa di Snorri Sturluson:\nEra figlio del gigante Mundilf\u0153ri e di Glaur, come riportato nel Vaf\u00fer\u00fa\u00f0nism\u00e1l 23:\nAl tempo del Ragnar\u01ebk, la fine del mondo, M\u00e1ni sar\u00e0 raggiunto e divorato da Hati.\nPoich\u00e9 M\u00e1ni trainava il carro della Luna, la mitologia norrena spiega le eclissi di Luna come i momenti in cui Hati riusciva quasi ad afferrarlo, coprendo parte della luce lunare che arrivava sulla Terra."}
{"id": "712124", "revid": "11959", "url": "https://it.wikipedia.org/wiki?curid=712124", "title": "Australia", "text": "L'Australia (pronuncia italiana ; in inglese: \"Australia\", pronuncia britannica , pronuncia locale ), ufficialmente il Commonwealth dell'Australia, \u00e8 il sesto Paese del mondo per estensione (, in gran parte desertici) e il pi\u00f9 grande dell'Oceania. Ha una popolazione di oltre 25 milioni di abitanti, quasi interamente residenti sulle coste. La sua capitale \u00e8 Canberra, mentre la citt\u00e0 pi\u00f9 popolata \u00e8 Sydney, seguita da Melbourne, Brisbane, Perth e Adelaide.\nGeneralit\u00e0.\nIl Paese si trova nell'emisfero australe, circondato dall'oceano Indiano a ovest e sud, e dal Pacifico a est. \u00c8 formata dal \"Mainland\" ossia la parte continentale o l'isola principale, la Tasmania e altre isole minori dette \"Terre remote\", quali le Isole Cocos e Keeling, l'Isola di Natale, l'Isola Norfolk, l'Isola di Lord Howe, l'Isola Macquarie (ritenuta parte della Tasmania) e l'isola Heard. Canberra reclama anche il Territorio antartico australiano con le sue basi.\nPopolata dagli aborigeni per pi\u00f9 di anni, \u00e8 stata colonizzata dal Regno Unito a partire dal XVIII secolo. Gli australiani, che chiamano se stessi \"aussie\", sono un popolo multietnico, annoverando non solo aborigeni ed europei, ma anche asiatici e americani.\nDal punto di vista politico l'Australia \u00e8 una monarchia costituzionale federale. Il capo dello stato \u00e8 la Regina d'Australia Elisabetta II (anche Regina del Regno Unito di Gran Bretagna e Irlanda del Nord), rappresentata da un governatore generale. La capitale \u00e8 Canberra ma la citt\u00e0 pi\u00f9 popolosa \u00e8 Sydney, seguita da Melbourne, Brisbane, Perth e Adelaide.\nSecondo alcune fonti, l'Australia e la Nuova Zelanda sono riunite sotto il termine di Australasia, che per\u00f2 ha anche altre accezioni: l'insieme delle isole comprese fra l'Asia e l'Australia (dunque anche l'Indonesia), oppure, secondo l'uso inglese, Nuova Guinea, Australia, Nuova Zelanda e isole minori, o ancora, sempre secondo un uso francese e inglese pi\u00f9 datato, l'insieme di isole della Sonda, Filippine, Molucche, Australia, Melanesia, Micronesia e Polinesia; infine, il termine \u00e8 a volte usato come sinonimo di Insulindia o di Indonesia; queste ultime due accezioni corrispondono all'etimologia del termine, che significa \"Asia del sud\".\nEtimologia del nome.\nNei secoli passati il nome fu assegnato in relazione all'espressione latina \"terra australis incognita\" (=terra meridionale sconosciuta) che indicava un immaginario continente occupante quasi tutto l'emisfero australe, cio\u00e8 \"a sud\" dell'equatore terrestre; tale nome deriva dal latino \"australis\", e cio\u00e8 \"meridionale\", a sua volta dal greco \"\u03b1\u03c5\u03c3\u03c4\u03b7\u03c1\u03cc\u03c2\", e cio\u00e8 austero, severo, rigoroso, aspro, secco, perch\u00e9 anticamente il nome indicava l'ostro o \"austro\", un vento caldo che, tuttora, nel Mar Mediterraneo, spira da sud (in Italia viene anche chiamato impropriamente con i nomi di Libeccio e di Scirocco). Il nome del vento a sua volta deriverebbe dalla radice indoeuropea \"aus-\", cio\u00e8 \"bruciare\", \"disseccare\", da cui derivano anche i termini \"aurora\" e \"austero\", e non \u00e8 da confondersi con il nome \"Austria\", che invece sta a indicare pi\u00f9 una traslitterazione del germanico \"\u00d6ster\", orientale, da \"Ost\" = est.\nLa parola latina \"Australia\" venne poi usata per la prima volta in lingua inglese nel \"A note of Australia of the Espiritu Santo, written by Master Hakluyt\" edita da Samuel Purchas nel 1625 nell\"'Hakluyt Posthumus\".\nL'aggettivo olandese \"Australische\" fu usato dagli ufficiali della Compagnia olandese delle Indie orientali in Batavia per indicare le terre meridionali appena visitate nel 1638. La parola Australia \u00e8 stata usata nella traduzione inglese del 1693 del romanzo francese di Gabriel de Foigny (che us\u00f2 lo pseudonimo Jacques Sadeur) \"Les Aventures de Jacques Sadeur dans la D\u00e9couverte et le Voyage de la Terre Australe\" del 1676.\nAlexander Dalrymple us\u00f2 il termine nel suo \"An Historical Collection of Voyages and Discoveries in the South Pacific Ocean\" (1771), per riferirsi a tutte le regioni del Pacifico Meridionale. Nel 1793 George Shaw e Sir James Edward Smith pubblicarono \"Zoology and Botany of New Holland\", dove essi parlarono della \"vasta isola, oppure continente, d'Australia, o Australasia o Nuova Olanda\".\nIl nome Australia fu reso popolare dalla pubblicazione della relazione dei viaggi di Matthew Flinders \"A Voyage around Terra Australis\" (\"Viaggio attorno alla Terra Australis\"), uscita a Londra nel 1814. Il viaggio dell'esploratore britannico fu la prima circumnavigazione documentata dell'Australia. Bench\u00e9 il titolo riflettesse il nome usato dall'Ammiragliato, Flinders us\u00f2 spesso nella sua relazione la parola Australia, cosicch\u00e9 questa, per l'enorme successo avuto dal libro, divenne il nome con cui era comunemente indicata la \"Terra Australis\". Il Governatore del Nuovo Galles del Sud Lachlan Macquarie, visto il successo avuto dal nuovo nome, sugger\u00ec il 12 dicembre 1817, alla Segreteria di Stato per le Colonie (o Ministero delle Colonie, meglio noto come \"Colonial Office\"), di ribattezzare la colonia \"Australia\". Nel 1824 l'Ammiragliato acconsent\u00ec e mut\u00f2 ufficialmente la denominazione in \"Australia\".\nStoria.\nL'Australia \u00e8 abitata da circa anni, da quando i progenitori degli australiani aborigeni arrivarono dall'odierno Sud-est asiatico approfittando dei ponti di terra createsi durante l'era glaciale, seguiti poi dai M\u0101ori, che colonizzarono invece la Nuova Zelanda. Nonostante non sia stata visitata dagli europei fino al XVII secolo, gi\u00e0 gli antichi Greci e Romani avevano immaginato l'esistenza di una terra al di sotto dell'Europa, la cosiddetta Terra Australis (\"terra meridionale\"), da cui \u00e8 in seguito derivato il nome \"Australia\".\nIl primo europeo a mettere piede sul \"nuovissimo continente\" fu nel 1606 il navigatore olandese Willem Janszoon. Si stima che nel 1788 le popolazioni autoctone contassero tra i e un milione di abitanti, tuttavia oggi appena il 2% della popolazione australiana \u00e8 di etnia aborigena e vive in trib\u00f9 per la maggior parte sconosciute. Per 150 anni, dopo la colonizzazione, la popolazione indigena diminu\u00ec costantemente, principalmente a causa di malattie infettive e di migliaia che perirono a causa del conflitto di frontiera con i coloni. Una politica del governo di \"assimilazione\" port\u00f2 anche alla rimozione di molti bambini aborigeni dalle loro famiglie e dalle comunit\u00e0 aborigene: un altro fattore che contribu\u00ec al declino della popolazione indigena.\nNel 1770, dopo l'arrivo dell'allora tenente di marina del Regno Unito James Cook, i due terzi orientali del paese furono reclamati dal Regno Unito, che li utilizz\u00f2 per impiantarvi delle colonie penali, reclamandone il resto nel 1829. La maggior parte degli Stati che pi\u00f9 tardi si federarono formando l'Australia non sono comunque nati come colonie penali.\nIl 1\u00ba gennaio 1901 nacque il Commonwealth, o \"federazione d'Australia\", come \"dominio\" all'interno dell'Impero britannico. L'Australia era ormai indipendente, anche se gli ultimi legami legali con il Regno Unito non furono recisi fino al 1986.\nNel 1999 la popolazione \u00e8 stata chiamata a votare su un referendum per modificare la forma di stato dell'Australia in una repubblica, con un presidente a sostituire la regina come capo dello Stato, ma il quesito \u00e8 stato respinto. Malcolm Turnbull aveva intenzione di proporne un altro, che desiderava fosse effettuato alla morte o all'abdicazione di Elisabetta II del Regno Unito, in quanto era sua intenzione rimanere nel Commonwealth ma non esserne un reame. Le stesse intenzioni sono state manifestate anche dalla vicina Nuova Zelanda e dal Canada, seppure le popolazioni di tutti e tre i reami del Commonwealth si esprimano ancora in maggioranza favorevoli alla monarchia.\nNel 2007 l'Australia \u00e8 stata rappresentata da contingenti militari sia in Iraq sia in Afghanistan, in linea con il blocco occidentale di riferimento. La sua collocazione geografica pone tuttavia il Paese a stretto contatto con i problemi del Sud-est asiatico, e in particolar modo delle isole del Pacifico. Cina e Giappone, che completano l'elenco delle maggiori potenze della regione, non sono coordinate tra loro e neppure gradite ai Paesi pi\u00f9 piccoli. L'Australia si \u00e8 cos\u00ec trovata pi\u00f9 volte a intervenire nel 2006 per le turbolenze politiche di Timor Est e delle Isole Salomone e, precedentemente, di Nauru, Vanuatu e Papua Nuova Guinea.\nGeografia.\nL'Australia \u00e8 circondata completamente dall'oceano. In particolare \u00e8 bagnata a ovest dall'Oceano Indiano, a nord dal Mar di Timor e dal Mare degli Arafura, dall'Oceano Pacifico a est e dal Mar dei Coralli nel nord-est, mentre a sud dalla Grande Baia Australiana e a sud-est dal Mar di Tasman. Al nord, la Terra di Arnhem e la penisola di Capo York formano il Golfo di Carpentaria. La superficie del Mainland \u00e8 di ; la nazione geologicamente fa parte della Placca australiana. I litorali australiani, escludendo le isole, hanno una lunghezza complessiva di . Il paese rivendica inoltre un'area d'intervento economico esclusiva di , che non include il Territorio antartico australiano.\nL'Australia \u00e8 definita da alcuni studiosi \"continente fossile\": ci\u00f2 \u00e8 dovuto al fatto che la maggior parte delle sue rocce si sono formate nel Precambriano (il primo eone). Il paese \u00e8 per lo pi\u00f9 pianeggiante e ha un suolo prevalentemente arido. Solo le regioni sud-orientali e sud-occidentali presentano un clima temperato: in forza di tale situazione la popolazione australiana si concentra negli Stati del sud-est. Il nord, caratterizzato da un clima tropicale, presenta un paesaggio costituito da foreste pluviali, paludi di mangrovie, praterie e boschi di altre specie arboree. Climaticamente influiscono anche le correnti oceaniche, soprattutto El Ni\u00f1o, correlato alle periodiche siccit\u00e0. La bassa pressione stagionale determina rovesci ciclonici soprattutto nel nord del paese.\nIl Bioma australiano \u00e8 caratterizzato da specie sia vegetali sia animali endemiche. Questa particolarit\u00e0 floro-faunistica \u00e8 messa in serio pericolo dall'introduzione di specie alloctone da parte dell'Uomo. Per questo motivo il parlamento federale ha approvato una legge che protegge il particolare ecosistema australiano. Numerose aree protette sono state create nell'ambito di un progetto per la tutela delle biodiversit\u00e0 attuato da diversi paesi nel mondo. Sessantaquattro siti (soprattutto paludi) sono stati sottoposti a una particolare tutela in ossequio della Convenzione di Ramsar sottoscritta dall'Australia, mentre altri sedici siti sono stati proclamati Patrimonio dell'umanit\u00e0 dall'UNESCO. L'Australia, grazie al suo impegno in campo ambientale, \u00e8 stata inserita al 16\u00ba posto nell'Environmental Sustainability Index.\nLa maggior parte delle piante australiane sono sempreverdi, e molte sono xerofile (eucalipti e acacie). Nel paese sono presenti molte piante leguminose endemiche, che crescono in terreni poveri di sostanze nutrienti, in virt\u00f9 della loro simbiosi con i batteri Rhizobia e con i funghi micorrizici. Molto nota \u00e8 invece la fauna australiana con i monotremi (ordine a cui appartiene l'ornitorinco), i marsupiali (canguri, koala e i vombati), i coccodrilli d'acqua dolce (\"Crocodylus johnsoni\"), d'acqua salata (\"Crocodylus porosus\") e uccelli come l'emu e il kookaburra. L'Australia \u00e8 anche il paese dei serpenti pi\u00f9 velenosi al mondo. Il dingo fu introdotto dagli austronesiani, genti che commerciarono con gli australiani aborigeni intorno al 3000 a.C.\nMorfologia.\nLe rocce dell'Australia si formarono per lo pi\u00f9 durante il Precambriano (all'incirca tra i 3 miliardi e i 600 milioni di anni fa), quando la Terra era priva di ossigeno allo stato gassoso. Queste formazioni rocciose sono state appiattite dall'erosione degli agenti atmosferici, e formano lo Scudo australiano. Per lo pi\u00f9 occupato da deserti, lo scudo si estende dall'Australia centrale ed occidentale al Golfo di Carpentaria e al Mare degli Arafura, per riemergere nel Sud della Nuova Guinea.\nNell'area nota come \"Blocco di Hamersley\" e nel \"Blocco di Kimberly\", le rocce pi\u00f9 antiche affiorano alla superficie, altrove sono coperte da terreni di formazione pi\u00f9 recente.\nLe formazioni precambriane contengono: oro, piombo, uranio e qualche deposito di petrolio.\nAustralia orientale.\nIl territorio australiano orientale \u00e8 in gran parte arido e pianeggiante, con un'altitudine media di . I rilievi montuosi si concentrano per lo pi\u00f9 nella parte del Paese dove si alza la Grande Catena Divisoria (altitudine media: ) che taglia l'Australia da Nord-Est a Sud-Est. All'interno della Catena, che si allunga per , si trovano diversi raggruppamenti minori come la New England Range, le Blue Mountains, le Alpi australiane, che comprendono a loro volta i \"Monti Nevosi\" (\"Snowy mountains\" in inglese). Di questa sotto-catena, all'interno di una vasta area naturale protetta, fa parte il Monte Kosciuszko (), la cima pi\u00f9 alta del \"Mainland\". Va detto, per\u00f2, che il monte pi\u00f9 alto all'interno del territorio nazionale \u00e8 il Mawson Peak (), sull'isola di Heard, nei Mari Antartici.\nAustralia occidentale.\nLa sezione occidentale dell'Australia \u00e8 invece occupata dal Grande Scudo Australiano, una formazione geologica di epoca antichissima ricoperta in buona parte da aree desertiche: qui si trovano parte del Deserto Simpson, il Gran Deserto Australiano (Deserto di Gibson, Gran Deserto Victoria e Gran Deserto Sabbioso). La regione della Piana di Nullarbor \u00e8 invece un altopiano carsico, privo di alberi (da qui il nome: \"senza alberi\" in latino \"nulla arbor\"). Poche le cime di rilievo: il monte Meharry, (), il monte Ord () e il monte Cooke, ().\nIl Monte Augustus, nell'Australia Occidentale, \u00e8 il pi\u00f9 grande monolito al mondo.\nAustralia centrale.\nIl Grande Bacino Artesiano \u00e8 una vasta depressione dove si trovano le pianure pi\u00f9 fertili dell'Australia, come la pianura del Golfo di Carpentaria e i bacini del lago Eyre e del fiume Murray.\nNell'Australia centrale si trova un simbolo del paese stesso nonch\u00e9 - da sempre - oggetto di altissima venerazione della popolazione aborigena: il masso Uluru, che ne \u00e8 il nome originale e quindi pi\u00f9 legittimo. Esso \u00e8 noto anche come Ayers' Rock, cio\u00e8 - in inglese - \"la roccia di Ayers\". Questo nome, attribuitole nel 1873 dall'esploratore-fotografo William Gosse, primo fra gli europei a scoprirla, intende onorare Sir Henry Ayers, che copriva la carica di Capo Segretario dell'allora colonia dell'Australia Meridionale entro il cui territorio Uluru appunto si trova.\nCoste.\nIl profilo costiero dell'Australia \u00e8 molto vario: soprattutto la linea settentrionale e quella sud-orientale sono costellate da numerose insenature, da penisole e da isole minori. Infatti, vi sono numerose parti di costa frastagliate e a strapiombo sul mare, mentre altre sono completamente collinari.\nOrografia.\nA est si allunga la regione montuosa orientale, che raggiunge i con il monte Kosciuszko nelle Alpi Australiane. Nel centro-est si trova l'ampio Bassopiano Centrale, formato da pianure e da territori situati sotto il livello del mare. I monti principali sono il Monte Bruce (), i Monti MacDonnell (), il Monte Bartle (), il New England Range () e il Monte Ossa ().\nIdrografia.\nL'Australia \u00e8 una terra in buona parte arida e desertica e soggetta a una forte evaporazione a causa della sua posizione sul Tropico del Capricorno.\nFiumi.\nLa Grande Catena Divisoria costituisce uno spartiacque idrografico fra Est e Ovest. I principali fiumi diretti verso l'Oceano Pacifico sono il Burdekin, il Fitzroy e l'Hunter. Il fiume pi\u00f9 importante \u00e8 il Murray, che segna parte del confine tra Nuovo Galles del Sud e Victoria. Il fiume \u00e8 alimentato dalle nevi del monte Kosciuszko e da importanti affluenti quali il Darling e il Murrumbidgee, insieme con i quali forma il principale sistema idrografico dell'Australia (Murray-Darling). Il Victoria, il Daly e il Roper sono fra i maggiori fiumi del Territorio del Nord. Il Queensland \u00e8 attraversato da numerosi fiumi, che sfociano nel Golfo di Carpentaria; si ricordano il Flinders, il Gilbert e il Leichhardt.\nMolti fiumi sono stati sbarrati da dighe e chiuse per il rifornimento idrico delle citt\u00e0 e delle campagne.\nLaghi.\nI laghi, per lo pi\u00f9 salati, si concentrano nel sud-ovest del Paese; tra i principali si ricordano: il Lago Eyre, il Lago Torrens, il Lago Frome, il Lago Gairdner; in estate questi laghi si trasformano in paludi. Sono presenti diversi laghi salati di colore rosa, emblematico \u00e8 il lago Hillier situato nel sud dell'Australia Occidentale. Il principale lago d'acqua dolce \u00e8 il Lago Argyle; esso \u00e8 un invaso artificiale e i lavori per realizzarlo durarono oltre 12 anni. Il lago fu realizzato per favorire l'irrigazione della regione del Kimberley Plateau.\nEffetti del riscaldamento globale.\nIl riscaldamento globale ha portato ad un aumento dei rischi di incendi boschivi. Gi\u00e0 al di sotto di 1 grado di riscaldamento, la stagione degli incendi boschivi si espande \"con grande fiducia\". Questo effetto pu\u00f2 essere osservato in Australia. Il rapporto sul clima dell'Ufficio australiano di meteorologia e dell'organizzazione di ricerca CSIRO mostra un aumento significativo del rischio di incendi negli ultimi decenni. Il rapporto riassume questo come segue: \"I cambiamenti climatici, comprese le temperature in aumento, stanno contribuendo a questi cambiamenti.\" Gli incendi boschivi in Australia nel 2019 hanno bruciato un'area record di circa un milione di ettari. Ci\u00f2 corrisponde a un quarto dell'area della Svizzera. Diverse centinaia di case sono state vittime delle fiamme.\nSociet\u00e0.\nPopolazione.\nSolo il 2% degli australiani \u00e8 indigeno (australiani aborigeni e abitanti delle Isole dello Stretto di Torres). Il 90% discende dagli europei (il 22,5% dai colonizzatori inglesi), tra cui molti immigrati irlandesi, tedeschi e italiani. L'8% \u00e8 invece di origine asiatica, soprattutto la nuova generazione di immigrati provenienti dal Sudest asiatico e dal Medio Oriente.\nNel censimento australiano del 2011 i residenti potevano nominare pi\u00f9 di due gruppi etnici per definire le loro origini; le pi\u00f9 nominate furono:\nLa popolazione australiana si concentra in gran parte nell'area orientale del Paese (90% del totale) soprattutto nelle metropoli. Questo squilibrio \u00e8 dovuto alle condizioni ambientali, che hanno orientato i primi insediamenti coloniali lungo le coste orientali e meridionali. Il rimanente territorio, poco ospitale, \u00e8 in gran parte disabitato. Secondo i censimenti, la maggior parte della popolazione identifica la propria cittadinanza come \"australiana\", fondamentalmente una buona parte di loro discende dai coloni britannici.\nDemografia.\nL'Australia presenta una notevole \"vivacit\u00e0\" demografica; il censimento 2016 eseguito dall'ABS ha rilevato una popolazione totale di abitanti.\nLa citt\u00e0 pi\u00f9 popolosa \u00e8 Sydney con abitanti, seguita da Melbourne (), Brisbane (), Perth () e Adelaide () (dati ABS 2016).\nIl censimento 2006 eseguito dall'ABS aveva rilevato una popolazione totale di .\nDallo stesso censimento 2006 risultava che l'et\u00e0 media della popolazione \u00e8 cresciuta rispetto al censimento 2001 (da 35 a 37 anni). La bassa fertilit\u00e0 e l'allungamento della vita media ha portato a un sensibile aumento della percentuale degli Australiani con un'et\u00e0 compresa fra i 55 e i 64 anni (+ 1,6%). Mentre la fascia di popolazione di et\u00e0 compresa fra i 0 e i 14 anni \u00e8 sensibilmente calata, pur registrando un aumento rispetto al 2001 di unit\u00e0.\nEtnie.\nAborigeni.\nLe popolazioni native dell'Australia, giunte nel paese circa anni fa, sono note come aborigeni. Un recente studio pubblicato su \"Nature\" data la presenza di popolazioni aborigene nel territorio del Kakadu Nat. Park gi\u00e0 anni fa. La parola \"aborigeno\" (dal latino \"ab origine\") fu usata fin dal XVIII secolo dai coloni europei per indicare le popolazioni indigene.\nGli aborigeni non amano essere definiti \"Aborigines\", per la connotazione negativa associata al termine; da parte dei non-aborigeni si usano sempre pi\u00f9 frequentemente espressioni quali \"Native people\" o \"indigenous Australians\".\nGli Australiani non-Aborigeni sono chiamati dai nativi: kardiya nel gruppo linguistico ngarrkico, lhentere o \"warlpele\" nel gruppo arandico e piranpa o \"walypala\" nei linguaggi dei deserti occidentali.\nPrecedentemente alla colonizzazione i contatti con il resto del mondo avvenivano attraverso le isole indonesiane: si pu\u00f2 valutare come alcune lingue australiane aborigene del Territorio del Nord abbiano influssi Makassar.\nNonostante la loro nomea di \"superstiti\" dell'et\u00e0 della pietra, \u00e8 provato che la cultura aborigena \u00e8 cambiata nel tempo. La pittura rupestre in svariate localit\u00e0 dell'Australia settentrionale consiste in una sequenza di diversi stili legati ai diversi periodi storici. Harry Lourandos \u00e8 il principale promotore della teoria che ipotizza un'intensificazione dell'attivit\u00e0 di caccia e raccolta tra e anni fa. Tale intensificazione ha portato a un aumento dell'impatto umano sull'ambiente (ad esempio la costruzione di trappole per i pesci nello Stato di Victoria), alla crescita della popolazione, all'aumento degli scambi tra i gruppi, ad una pi\u00f9 complessa struttura sociale e ad altri cambiamenti culturali. In questo periodo si nota, inoltre, un cambiamento negli utensili di pietra, con lo sviluppo di punteruoli e raschiatoi pi\u00f9 piccoli ed elaborati.\nAll'epoca della colonizzazione bianca la popolazione aborigena si aggirava intorno ai abitanti, ma entro il 1900 era scesa drammaticamente a 100000. Non erano un unico gruppo etnico, ma erano costituiti da circa 400 diversi gruppi linguistici sparsi per il \"Mainland\", con culture diverse.\nLe pagine pi\u00f9 tragiche dello sterminio sono state scritte in Tasmania: nel 1830 fu istituita la Black Line, una banda di cittadini armati, che setacciarono l'intera isola sparando a vista. Prima dell'arrivo dei bianchi, nel 1803, gli aborigeni sull'isola erano circa ; l'ultimo rappresentate fu Truganini, una donna, che mor\u00ec nel 1876.\nNel XX secolo, tra le figure che si sono maggiormente distinte per i diritti degli aborigeni spicca il nome di Edward Koiki Mabo.\nCon il termine \"Generazione rubata\" si indica quella generazione di bambini nativi, nati da coppie miste (bianchi e aborigeni) e poi strappati dalle famiglie da collegi e istituti educativi pubblici e costretti a dimenticare le proprie tradizioni culturali.\n\u00c8 ampiamente riconosciuto che la colonizzazione ha prodotto molteplici danni a carico delle popolazioni aborigene, e sono state tentate, e fatte molte azioni di riconciliazione con la popolazione nativa.\nKevin Michael Rudd, Primo ministro australiano, il 13 febbraio 2008 durante una seduta parlamentare, ha chiesto ufficialmente scusa ai popoli aborigeni per tutte le violenze subite in pi\u00f9 di 200 anni di storia dell'Australia Bianca, segnando non l'apice, ma comunque un essenziale passo nel processo di riconciliazione, assieme ad altri importanti pres\u00ecdi, come il riconoscimento del diritto di voto agli aborigeni nel 1967 e il Native Title Act, legge a favore degli aborigeni per l'avanzamento di rivendicazioni territoriali.\nSebbene persistano in certi ambienti dei nativi problemi come l'alcolismo e la violenza domestica, una grossa parte della popolazione nativa \u00e8 integrata: si va dall'arte, allo sport, al commercio, alle istituzioni.\nItalo-australiani.\nGli italo-australiani sono gli australiani d'origine italiana; secondo il censimento del 2006 essi sono il quarto gruppo etnico australiano (con persone, dei quali sono emigrati della prima generazione) dopo inglesi, scozzesi e irlandesi. L'italiano \u00e8 parlato in casa da persone.\nPer alcuni decenni l'italiano ha rappresentato la seconda lingua pi\u00f9 parlata nel Paese dopo l'inglese, perdendo la posizione in favore del cinese solo nel nuovo millennio. Grazie a questa sua duratura e ampia diffusione, \u00e8 comunemente insegnato come materia facoltativa nelle scuole.\nGli italo-australiani sono presenti in molte citt\u00e0, ma soprattutto nello Stato di Victoria, con unit\u00e0, e nello Stato del Nuovo Galles del Sud, con unit\u00e0.\nOrmai gli italiani residenti in Australia sono per il 63% ultrasessantenni, dei quali arrivati prima del 1980. Infatti, se l'afflusso degli italiani aument\u00f2 progressivamente nel secondo dopoguerra, dagli anni settanta in poi cal\u00f2 drasticamente.\nSi nota per\u00f2 un'inversione di tendenza negli anni 2000, con un rinnovato maggiore afflusso di migranti, in particolare a partire dal 2008, conseguenza diretta della crisi internazionale che ha colpito duramente l'economia italiana.\nDal punto di vista religioso il 79% degli italo-australiani \u00e8 cattolico, il 3,2% si dichiara anglicano, il restante o \u00e8 ateo, oppure \u00e8 fedele ad altre confessioni, ovvero non si dichiara.\nRussi.\nLa comunit\u00e0 russa in Australia \u00e8 composta da circa persone, che salgono a se si considerano gli individui di discendenza russa.\nReligione.\nIl 13,3% degli Australiani pratica l'anglicanesimo, mentre il 22,6%, dato pi\u00f9 alto fra i Paesi anglosassoni, si dichiara cattolico. I censimenti a partire dal XXI secolo mostrano che il cristianesimo \u00e8 progressivamente in forte declino, con sempre meno australiani identificantisi come cristiani.\nNel 2008, la citt\u00e0 di Sydney ha ospitato la Giornata Mondiale della Giovent\u00f9, evento che ha richiamato in Australia migliaia di giovani cattolici di tutto il mondo. Per l'occasione, Papa Benedetto XVI ha visitato ufficialmente il Paese: il primo pontefice a raggiungere la nazione era stato Paolo VI nel 1970; Giovanni Paolo II vi si \u00e8 recato nel 1986 e nel 1995. La Hillsong Church \u00e8 una megachurch pentecostale fondata nel 1983 e associata alle \"Chiese Cristiane Australiane\" e situata a Sydney e a Brisbane.\nLingue.\nL'inglese australiano, la cui forma gergale viene scherzosamente definita \"Strine\", \u00e8 la lingua parlata in Australia, una variante dell'inglese standard.\nTra le altre lingue d'importazione, sono piuttosto diffusi il cinese, l'italiano e il cantonese, ampiamente utilizzati tra vaste fasce di immigrati e discendenti.\nSono pochi i nativi che mantengono il loro linguaggio di origine, in genere sono anglofoni (o bilingui).\nNel Nuovo Galles del Sud \u00e8 riconosciuta la lingua dei segni australiana, come lingua ufficiale dello Stato federale.\nOrdinamento dello Stato.\nSuddivisioni amministrative.\nL'Australia \u00e8 una federazione di sei stati.\nPossiede inoltre diversi territori che, costituzionalmente, dipendono direttamente dal governo federale.\nDi questi, solo tre sono forniti di un proprio governo, il Territorio del Nord, il Territorio della capitale, e l'Isola di Norfolk. Il Commonwealth pu\u00f2 comunque legiferare in materia locale, prevalendo infatti i decreti federali su quelli territoriali.\nPer quanto riguarda gli altri territori, detti \"territori minori\" o \"territori esterni\" o \"terre remote\", essi sono amministrati dal Commonwealth.\nIl Territorio della baia di Jervis \u00e8 l'unico \"territorio minore\" che non si pu\u00f2 considerare \"territorio esterno\", poich\u00e9 si trova sul \"Mainland\": si tratta infatti di un'area del Nuovo Galles del Sud gestito dal Commonwealth come porto di Canberra.\nIl Territorio della Capitale Australiana fu creato quando si fond\u00f2 Canberra; essa \u00e8 frutto di un compromesso tra le due citt\u00e0 principali (Melbourne e Sydney), che si contendevano la palma di capitale federale.\nCitt\u00e0 principali.\nConserva al suo interno parti di foresta pluviale, cosa che rende piacevole la visione del paesaggio urbano. L'economia \u00e8 caratterizzata dalla presenza di diverse imprese operanti sia nel terziario che nel secondario. Gli uffici, sia privati che pubblici, sono localizzati nel BCBD; mentre le industrie si trovano nel tratto inferiore del Fiume Brisbane. Il turismo \u00e8 un settore economico di una certa importanza per la metropoli.\nA Brisbane un parco e la strada adiacente sono intitolati a Roma (\"Roma Street Parkland\"), e nel 2006 vi vivevano italiani.\nCostituzione.\nL'attuale Costituzione dell'Australia \u00e8 entrata in vigore il 1\u00ba gennaio 1901.\nIstituzioni.\nOrdinamento scolastico.\nL'istruzione, competenza dei singoli Stati, ad eccezione dell'universit\u00e0, \u00e8 obbligatoria fino ai 15 anni. La scuola primaria dura dai 6 ai 12 anni; la scuola secondaria si suddivide in due trienni, il primo obbligatorio, l'altro facoltativo.\nUniversit\u00e0.\nNel Paese si contano 37 universit\u00e0, le principali sono l'Australian National University, situata a Canberra e fondata nel 1946, l'Universit\u00e0 di Sydney, fondata nel 1850, la pi\u00f9 antica del paese, e l'Universit\u00e0 di Melbourne.\nForze armate.\nL'Australia ha anch'essa una sua forza armata, la Australian Defence Force, che si compone di:\nPolitica.\nL'Australia \u00e8 una monarchia parlamentare federale; il capo dello Stato \u00e8 la regina del Regno Unito (dal 1952 Elisabetta II), la quale vanta perci\u00f2 anche il titolo di Regina d'Australia. Il suo potere \u00e8 soltanto formale, essendo rappresentata nel Paese da un Governatore generale dell'Australia, a cui la costituzione riconosce ampi poteri esecutivi, ma che generalmente esercita in sintonia e tenendo conto del parere del Primo ministro. Solo durante la crisi costituzionale del 1975, quando venne destituito il Governo Whitlam, il Governatore generale esercit\u00f2 i suoi poteri senza la collaborazione del Primo ministro.\nA livello statale i singoli governatori sono anch'essi rappresentanti della Regina.\nIn Australia come in tutti i paesi occidentali l'autorit\u00e0 dello Stato \u00e8 esercitata dal potere esecutivo.\nDal 1\u00ba luglio 2019 il Governatore generale \u00e8 David Hurley.\nPotere esecutivo.\nIl governo federale australiano (\"Federal Executive Council\") \u00e8 costituito dal Governatore generale dell'Australia coadiuvato dai \"Consiglieri Esecutivi\", ovvero il Primo ministro e i ministri dello Stato (\"Ministers of State\"). Di fatto il potere esecutivo \u00e8 esercitato da questi ultimi.\nDal 24 agosto 2018 il Primo ministro \u00e8 Scott Morrison.\nPotere legislativo.\nIl Parlamento Federale, o del Commonwealth (\"Parliament of the Commonwealth\") come in Italia \u00e8 suddiviso in due rami:\nPotere giudiziario.\nLa Corte Suprema \u00e8 il principale organo giudiziario composto da un presidente e da 6 giudici ordinari. La pena di morte \u00e8 stata abolita nel 1985. Accanto a questo organo ci sono le altre corti federali australiane, esse sono suddivise per materia:\nPrincipali partiti politici.\nLe due principali formazioni politiche australiane sono il Partito Laburista (\"Australian Labor Party\") di centro-sinistra e la coalizione di centro-destra (definita semplicemente \"coalition\") formata dal Partito Liberale d'Australia (\"Liberal Party of Australia\") e dal Partito Nazionale (\"National Party of Australia\"). Il principale \"partito minore\" australiano \u00e8 Democratici Australiani (\"Australian Democrats\"), seguito dai Verdi Australiani (\"Australian Greens\") e dal partito di destra Una Nazione (\"One Nation\").\nPolitica migratoria.\nLa politica migratoria australiana ha subito, nel corso degli anni, notevoli cambiamenti.\nCaratterizzata fino al 1973 dalla Politica dell'Australia bianca, si \u00e8 con il tempo aperta a diversi flussi demografici, stabilizzandosi nel sistema poi utilizzato, in vigore da diversi anni.\nLa legge australiana sull'immigrazione \u00e8 basata sul concetto di utilit\u00e0 del migrante al Sistema Paese, con il risultato di avere una politica migratoria selettiva in base alle necessit\u00e0 demografiche e lavorative che il paese si trova ad affrontare in un dato momento. I principali visti rilasciati dal governo federale sono il \"Working Holiday Visa\", destinato ai cittadini sotto i trent'anni di paesi con stretti legami diplomatici con l'Australia (l'Italia rientra tra questi); lo \"Student Visa\", destinato a coloro che vogliano studiare a tempo pieno, con la possibilit\u00e0 di lavorare per un massimo di venti ore settimanali; lo \"Skill Visa\", destinato a coloro che rispettano le richieste lavorative dei governi federale o locale; lo \"Investor Visa\", destinato a coloro che intendono investire ingenti somme di denaro in imprese o attivit\u00e0 sul territorio australiano. Sono disponibili numerose differenti opzioni sia per i visti sia per il diritto di residenza permanente e cittadinanza.\nGeopolitica.\nLa geopolitica australiana pu\u00f2 essere divisa in tre periodi, coincidenti con tre diversi momenti storici. Il primo periodo \u00e8 rappresentato dagli albori della storia australiana, quando gli unici rapporti politico-economici di rilievo si tenevano sostanzialmente con l'Impero britannico, madrepatria di allora. Il secondo periodo nasce durante il secondo conflitto mondiale, quando avviene il noto spostamento dell'asse politico ed economico dalla madrepatria agli Stati Uniti d'America. Il terzo momento, nel secondo dopoguerra, vede un ulteriore spostamento del baricentro delle relazioni internazionali, in questo caso verso il sud-est asiatico, in particolare verso India e Cina, cui l'Australia fornisce i metalli e i minerali necessari alla vertiginosa crescita economica che stanno vivendo.\nIl ventunesimo secolo vede l'Australia di fronte ad un bivio nel merito della propria politica estera ed economia internazionale. La diplomazia e i mercati spingono sempre pi\u00f9 verso una scelta di posizione chiara da parte dell'Australia: mantenere il rapporto privilegiato con gli USA o avvicinarsi definitivamente al sud-est asiatico dal punto di vista politico ed economico. Nel libro bianco pubblicato a fine 2012 dal governo federale, chiamato \u201cL'Australia nel secolo asiatico\u201d (Australia in the Asian Century), Julia Gillard ha richiamato il paese al concetto di austrocentrismo, ideale che vede, nel nuovo contesto geopolitico, l'Australia imprescindibilmente legata al continente asiatico, sia dal punto di vista economico sia da quello di futuri sviluppi di politiche regionali, ma al contempo saldamente ancorata ai princ\u00ecpi e alle politiche che la vedono da sempre vicina all'Occidente, all'ONU e agli Stati Uniti. Gli studiosi di relazioni internazionali osservano attentamente lo sviluppo di questa terza via. Tuttavia, un'inversione di tendenza potrebbe giungere con il nuovo premier Tony Abbott (in carica dal settembre 2013), secondo il quale \u00e8 necessario un ritorno alla priorit\u00e0 degli interessi nazionali australiani nel dibattito e nell'azione politica, anche attraverso un progressivo ritiro del Paese dalle missioni internazionali. Nello specifico, Abbott potrebbe mirare a rafforzare i rapporti politici con gli alleati storici (USA e Regno Unito su tutti), limitando al solo ambito economico le relazioni con gli attori asiatici e operando affinch\u00e9 la cintura di arcipelaghi che dall'Indonesia arriva a Tonga e comprende Timor Est, Papua Nuova Guinea, Isole Salomone, Nauru e Figi (\"Arco di Instabilit\u00e0\") non attraversi crisi.\nEconomia.\nL'Australia pu\u00f2 vantare un livello di benessere economico fra i pi\u00f9 alti del mondo. Le sue esportazioni sono soprattutto materie prime non lavorate, mentre importa prodotti finiti.\nL'unit\u00e0 monetaria \u00e8 il dollaro australiano, diviso in 100 \"cent\". La Banca centrale australiana (Reserve Bank of Australia), fondata nel 1911, emette la moneta.\nAgricoltura e allevamento.\nIn molte zone del Paese, il settore primario \u00e8 l'attivit\u00e0 pi\u00f9 redditizia. L'Australia \u00e8 il primo produttore di lana, in particolare di lana merino, ricavata dai circa 105 milioni di ovini allevati qui. Abbondante anche la produzione di carne.\nSolo il 6% del territorio \u00e8 coltivato. Si raccolgono soprattutto frumento e foraggio; limitata ma pi\u00f9 conveniente \u00e8 la produzione di altri cereali come avena, orzo, segale, mais, riso nonch\u00e9 semi oleosi, tabacco e cotone. In alcuni Stati si produce canna da zucchero. Piuttosto sviluppata la frutticoltura con abbondanti produzioni di mele, banane, uva, arance, pere, ananas e papaie. Rinomati i vigneti australiani che danno vita a vini di grande qualit\u00e0 come quelli della Barossa Valley (Australia Meridionale) e della Hunter Valley (Nuovo Galles del Sud).\nRisorse energetiche e minerarie.\nIl Paese \u00e8 totalmente autosufficiente per quanto riguarda la domanda energetica e in diversi casi \u00e8 fra i maggiori produttori mondiali di alcuni minerali richiesti dal mercato. Dalle miniere australiane vengono estratti, fra gli altri, carbone, lignite, bauxite, rame, uranio (terzo produttore mondiale), oro (12% della produzione mondiale), ferro, diamanti (primo produttore mondiale), manganese, nichel e stagno.\nNell'Australia Occidentale sono stati scoperti importanti giacimenti di petrolio e gas naturali.\nIndustria.\nL'industria raccoglie il 21% della forza lavoro: i principali centri industriali sono Sydney, Newcastle e l'area metropolitana di Melbourne. Sono sviluppate le industrie siderurgica e metallurgiche, elettroniche e petrolchimiche, la produzione di fibre sintetiche e di cavi elettrici. Si contano anche industrie di confezionamento dei prodotti agricoli e della lana. Geelong, vicino a Melbourne, \u00e8 nota per l'industria automobilistica.\nL'Australia \u00e8 ricca di risorse minerarie: oro, ferro, nichel, piombo, zinco e rame. Le industrie pi\u00f9 sviluppate sono quelle basate sulla trasformazione delle materie prime: industrie siderurgiche, metallurgiche, chimiche e petrolchimiche. Il paese \u00e8 un grande esportatore di carbone e ferro.\nCommercio internazionale.\nLe importazioni riguardano soprattutto macchinari, autoveicoli, prodotti chimici, carta e cartone, tessuti e filati. Le esportazioni sono costituite da metalli, carbone, petrolio, lana e cereali. Nel 2004 secondo il Ministero del Commercio australiano il valore totale delle esportazioni ammontava a 97.138 milioni di dollari USA, mentre il valore delle importazioni era di 105.461 milioni di dollari USA.\nTrasporti e vie di comunicazione.\nFerrovie.\nLa rete ferroviaria \u00e8 poco sviluppata. Il sistema ferroviario, \u00e8 stato realizzato in gran parte nel XX secolo con un impianto a raggiera dai porti verso l'interno. In totale si calcolano di ferrovie, gestite dal governo federale. Di questi, ben 4376 corrispondono alla linea ferroviaria pi\u00f9 lunga al Mondo dopo la Transiberiana: la Indian Pacific. Essa collega Sydney a Perth attraversando tre stati (Nuovo Galles del Sud, Australia Meridionale e Australia Occidentale) dal lato orientale a quello occidentale del continente; il viaggio dura circa tre giorni.\nLa Indian Pacific \u00e8 la linea pi\u00f9 giovane del sistema ferroviario australiano, \u00e8 stata costituita nel 1970.\nLa Indian Pacific, ha avuto il merito di unificare lo scartamento dei binari degli stati attraversati, a quello standard pi\u00f9 diffuso nel mondo (). Infatti, precedentemente, ogni stato aveva un \"suo scartamento\": il Nuovo Galles del Sud adottava quello a ; il Victoria ; il Queensland e l'Australia Occidentale lo scartamento di (3 piedi); mentre l'Australia Meridionale adottava tutti e tre i tipi di scartamento.\nRete stradale.\nLa rete stradale principale unisce le varie capitali degli Stati e si estende per , dei quali solo \u00e8 asfaltato. Il senso di marcia \u00e8 tenendo la sinistra.\nL'Australia \u00e8 il secondo paese al mondo con il pi\u00f9 alto tasso di proprietari d'automobili, e detiene il terzo pi\u00f9 alto livello di consumo di carburanti al mondo. Non a caso nel 1997 erano immatricolate oltre 12 milioni di automobili (pari a 601 veicoli per abitanti).\nPerth, Adelaide e Brisbane sono classificate fra le citt\u00e0 al mondo pi\u00f9 dipendenti dall'uso di automobili. Inoltre l'Australia, assieme a Canada e Stati Uniti, \u00e8 uno dei paesi dove si ha il pi\u00f9 alto livello di distanze chilometriche percorse da un'auto.\nIn Australia ci sono tre tipi di strade:\nSi tenga presente che in inglese per \"highway\" s'intende una grande variet\u00e0 di tipi di strade (dalle autostrade, alle strade a due corsie, ai sentieri e, addirittura, le idrovie).\nUna famosa strada sterrata \u00e8 la Pista di Birdsville lunga che si snoda nell'outback australiano.\nTrasporto aereo.\nMolto pi\u00f9 efficiente la rete aerea che collega le principali citt\u00e0 ai centri pi\u00f9 remoti. A causa delle grandi distanze, esso \u00e8 il mezzo pi\u00f9 impiegato dagli australiani. I due aeroporti intercontinentali si trovano a Sydney (Kingsford Smith) e a Melbourne (Tullamarine).\nL'Australia dispone di una compagnia aerea di bandiera, la Qantas, che la collega con tutto il Mondo.\nNavigazione.\nEsistono in tutta l'Australia oltre 70 importanti porti commerciali, soprattutto situati lungo la costa orientale. Il maggior scalo \u00e8 Sydney.\nAmbiente.\nAree naturali protette.\nL'Australia conta una estesa rete di aree naturali protette che coprono circa il 15% del territorio nazionale e circa il 50% delle acque territoriali.\nL'Australia \u00e8 il paese con la \"pi\u00f9 grande impronta ecologica\" pro capite al mondo nel 2017.\nFlora.\nLa flora dell'Australia \u00e8 ricca e diversificata e la vegetazione \u00e8 prevalentemente costituita da piante sempreverdi.\nLa flora australiana \u00e8 distribuita in tre zone principali: la zona tropicale, lungo i margini settentrionali del continente e in parte delle coste orientali;\nla zona temperata lungo la costa sud-orientale, compresa la Tasmania;\ne la zona interna, caratterizzata da clima monsonico e da temperatura elevata, \u00e8 coperta da fitte foreste per lo pi\u00f9 di alberi non perenni.\nLungo la costa nord-orientale, sono diffuse le foreste pluviali, palme, felci e piante rampicanti crescono rigogliose insieme a querce, frassini, cedri, faggi e vegetazione di sottobosco, mentre le mangrovie (con le loro tipiche radici aeree) si sviluppano lungo l'umida fascia costiera settentrionale. All'interno si trova la savana. La zona temperata \u00e8 caratterizzata prevalentemente da piante che si adattano a un clima e a un suolo costantemente aridi (o anche dette xerofite), dalla savana da foreste di eucalipto, da foreste pluviali temperate e da vegetazione alpina sulle Alpi australiane e sui rilievi della Tasmania. Il pino, albero non originario dell'Australia, cresce lungo le coste orientali e in Tasmania. La Tasmania \u00e8 caratterizzata da boschi di faggi e da una vegetazione molto simile a quella della Nuova Zelanda. Nelle regioni interne predominano la savana, la steppa e le praterie semi-aride.\nFauna.\nIn Australia vivono fino a diverse specie di animali, di cui solo sono state classificate e contate.\nSi tratta di una fauna tipica, presente in Australia fin dall'epoca in cui il continente era parte del Gondwana, con molte caratteristiche comuni alla fauna della Nuova Guinea e a quella del Sud Africa. Dal Gondwana derivano gli unici mammiferi ovipari al mondo: l'ornitorinco, che vive nei fiumi dell'Australia sud-orientale, e l'echidna che \u00e8 presente anche in Nuova Guinea. Nonostante vivano anche in America meridionale, sono caratteristici dell'Australia i mammiferi marsupiali, dei quali il pi\u00f9 noto \u00e8 il canguro, di cui esistono circa 50 specie, diffuse nella zona temperata e nella zona tropicale. Tipici dell'Australia sono anche marsupiali pi\u00f9 piccoli, tra questi vi sono l'opossum e il koala; cibandosi unicamente di foglie di eucalipto, quest'ultimo \u00e8 stato gravemente minacciato dalla distruzione dei boschi ed \u00e8 specie protetta in tutta l'Australia. I soli mammiferi placentati che vivono in Australia - roditori, pipistrelli e il dingo (cane selvatico) - sono di origine asiatica; si ritiene che possano essere stati gli aborigeni a portare nella regione il dingo, un predatore notturno che si nutre soprattutto di pecore. Tra i rettili presenti nel continente figurano due specie di coccodrilli, tra cui il coccodrillo marino, il pi\u00f9 grande del pianeta. Tra le varie specie di lucertole vi sono il moloch e la tiliqua dalla lingua blu. In Australia si trovano circa 100 specie di serpenti velenosi, quali il taipan dell'interno (\"Oxyuranus microlepidotus\"), considerato il serpente dal veleno pi\u00f9 potente al mondo, e la vipera della morte. I mari australiani ospitano una grande variet\u00e0 di pesci e di mammiferi acquatici. Nelle acque meridionali si trovano numerose specie di balene, mentre la foca abita la costa meridionale, le isole nello stretto di Bass e la Tasmania. Nelle acque australiane vivono circa 70 specie di squali, molte dei quali pericolose per l'uomo.\nAnche nelle acque dolci vivono specie tipiche ed endemiche, come il merluzzo del murray e l'anguilla australiana.\nSono presenti nel territorio anche varie specie ittiche alloctone e invadenti come la trota iridea.\nCultura.\nPittura e scultura.\nCome in tutte le civilt\u00e0 la prima forma di pittura fu quella rupestre, che possiamo trovare in svariate localit\u00e0 dell'Australia settentrionale e consiste in una sequenza di diversi stili legati ai diversi periodi storici.\nI materiali tradizionali impiegati nella pittura aborigena erano acqua o saliva mescolate con ocra e altri coloranti minerali, sangue di canguro e resine. Come strumenti si usavano semplici pennelli, bastoncini, o le dita. Piuttosto diffusa era anche una tecnica che consisteva nel riempirsi la bocca di pittura e spruzzarla sulla superficie da dipingere, con un effetto simile a quello della moderna pittura a spruzzo. Oltre a dipingersi il corpo, gli aborigeni dipingevano le pareti rocciose e la corteccia degli alberi (soprattutto dell'eucalipto melaleuca, nella zona di Arnhem). In alcune zone, e in particolare nella zona di Papunya, disegnavano direttamente sulla sabbia del deserto australiano.\nNella pittura su corteccia si utilizzano parti lisce e prive di nodi, preferibilmente ricavate dall'albero durante la stagione umida. La corteccia veniva poi pulita della scorza esterna pi\u00f9 dura con uno strumento appuntito, riscaldata al fuoco, e appiattita calpestandola o schiacciandola con grossi sassi. Una volta dipinta, veniva applicato un fissante, tipicamente succo di orchidea.\nPatrimoni dell'umanit\u00e0.\nBen 20 siti dell'Australia sono stati iscritti nella Lista dei patrimoni dell'umanit\u00e0 dell' UNESCO.\nMusica.\nPer quanto riguarda la musica indigena, sembra certa l'influenza della cultura musicale dei M\u0101ori, basata su strumenti percussivi e ritmici, aventi il compito di accompagnare canti e danze, talvolta inseriti all'interno di riti propiziatori e di iniziazione. Tra gli strumenti a fiato troviamo il famoso didgeridoo.\nNegli ultimi secoli, sotto l'\u00ecnfluenza della musica colta europea sono stati fondati a Sydney la \"Philharmonic Society\" (1820), un buon numero di teatri lirici e istituti musicali. Nel Novecento si \u00e8 intensificata l'attivit\u00e0 di studiosi musicali, di compositori e di musicisti, tra i quali si annoverano il direttore d'orchestra Denis Vaughan e Nellie Melba, una delle pi\u00f9 importanti cantanti d'opera del mondo. Dame Joan Sutherland, cantante d'opera attiva a livello internazionale nella seconda met\u00e0 del Novecento, \u00e8 considerata con Maria Callas e Montserrat Caball\u00e9 fra i pi\u00f9 influenti soprani del secolo. \u00c8 stata la prima artista australiana a vincere un Grammy Award nel 1962, e una sala del teatro dell'opera di Sydney \u00e8 a lei intitolata.\nI Tame Impala, gruppo rock psichedelico, sono originari di Perth e si sono affermati sulla scena mondiale nell'ultimo decennio.\nGli AC/DC grande band Hard Rock famosa in tutto il mondo, sono australiani d'origine scozzese, cos\u00ec come i Bee Gees altro gruppo musicale famoso in tutto il mondo a partire dagli anni sessanta e classificati fra i cinque artisti di maggior successo della storia della musica con oltre 220 milioni di dischi venduti, sono australiani d'origine dell'Isola di Man. Grande artista di fama mondiale \u00e8 la cantautrice Kylie Minogue, nota, tra l'altro, per il brano Can't Get You Out of My Head (2001), nonch\u00e9 attrice della serie tv Neighbours, originaria di Melbourne, rappresentata anche in una statua di bronzo nel centro della citt\u00e0 natale. Altri artisti famosi sono Holly Valance, la star australiana di Kiss Kiss, Down Boy, Natalie Imbruglia, Lisa Gerrard e Delta Goodrem. Sono australiani anche i Karnivool, uno dei gruppi Progressive rock pi\u00f9 famosi, i Men at Work e i Savage Garden.\nUno dei protagonisti della scena musicale australiana \u00e8 Nick Cave, fondatore della storica rock-band the Birthday Party e leader dei Nick Cave and the Bad Seeds, noti e apprezzati in tutto il globo. Nell'ultimo decennio nel panorama musicale australiano si \u00e8 affermato il metalcore, un genere combinante hardcore e metal, che ha moltissimo successo, sia in termini di fanbase che di vendite, e ha portato gli artisti australiani a dominare l'intera scena mondiale, con band quali Parkway Drive, I Killed the Prom Queen, Northlane, In Hearts Wake, Thy Art Is Murder (questi deathcore), Buried In Verona e Deez Nuts (quest'ultimi quasi esclusivamente hardcore). Nel campo dell'elettronica \u00e8 invece da segnalare il gruppo musicale drum and bass Pendulum, divenuta famosa in Europa anche per il remix di \"Voodoo People\" degli inglesi The Prodigy. Noto il duo di musica elettronica Empire of the Sun nato nel 2008. Negli anni 2010 si sono affermati anche la rapper Iggy Azalea e il gruppo pop rock 5 Seconds of Summer. Nota esponente del genere musicale, cosiddetto indie pop, \u00e8 Tones and I con singoli famosi come Dance Monkey (2019).\nCinema.\nFra le serie televisive australiane vi sono le celebri: \"H2O\", \"Blue Water High\", \"Neighbours\" e \"Sea Patrol\".\nAlcuni dei film australiani di maggior successo comprendono \"Picnic ad Hanging Rock\" (1975) di Peter Weir; \"Interceptor\" (Mad Max), del 1979, diretto da George Miller (nella parte del protagonista Max un giovanissimo Mel Gibson, attore che fu lanciato grazie a questo film); \"Gli anni spezzati\" (Gallipoli) (1981) di Peter Weir; \"L'uomo del fiume nevoso\" (1982); \"Mr. Crocodile Dundee\" (1986); \"Priscilla - La regina del deserto\" (1994) di Stephan Elliott; \"Babe, maialino coraggioso\" (1995) di Chris Noonan; \"10 canoe\", un film del 2006 diretto da Rolf de Heer e Peter Djigirr ed \u00e8 il primo lungometraggio realizzato interamente in lingua australiana aborigena; \"Australia\" (2008), un kolossal epico diretto da Baz Luhrmann, con protagonisti Nicole Kidman e Hugh Jackman. \"Tracks - Attraverso il deserto\", un film del 2013 diretto da John Curran con protagonista Mia Wasikowska. Il film \u00e8 tratto dal libro autobiografico \"Orme\" (\"Tracks\"), che racconta la vera storia di Robyn Davidson, che nel 1977 attravers\u00f2 il deserto australiano. Tra le attrici che hanno ricevuto numerosi riconoscimenti internazionali ricordiamo Cate Blanchett.\nLetteratura.\nUna letteratura australiana si afferma nel periodo coloniale con gli scrittori Banjo Paterson, autore della famosa ballata \"Waltzing Matilda\", proposta anche come inno nazionale e Henry Lawson.\nIn particolare la letteratura australiana si afferma nella seconda met\u00e0 del XX secolo con lo scrittore, Premio Nobel per la Letteratura nel 1973, Patrick White.\nScienza e tecnologia.\nMedicina.\nTra le personalit\u00e0 scientifiche australiane un posto importante lo occupa Howard Walter Florey, Premio Nobel per la medicina (assieme ad Alexander Fleming e a Ernst Boris Chain), nel 1945, che ha contribuito all'utilizzo terapeutico della penicillina e considerato spesso scopritore delle propriet\u00e0 della penicillina.\nFisica.\nL'importante contributo di William Lawrence Bragg e l'analisi della struttura cristallina tramite i raggi X (Legge di Bragg); fu Premio Nobel per la fisica, nel 1915.\nAviazione.\nPer quanto concerne l'aviazione, ricordiamo le imprese di Maude Bonney, prima donna a volare da sola, nel 1933, dall'Australia all'Inghilterra.\nInvenzioni celebri.\nNel 1957 venne sviluppato il primo prototipo di scatola nera il cui inventore fu David Warren.\nSport.\nFootball australiano.\nGli sport di squadra pi\u00f9 popolari in Australia sono quelli di derivazione britannica, anche se nativo del luogo \u00e8 il football australiano (in inglese \"Australian rules football\"), di fatto lo sport nazionale del Paese, nato nel 1859 nello Stato di Victoria, dove ha il suo nocciolo duro, ma che vanta circa 600\u00a0000 praticanti su tutto il territorio nazionale; tale sport \u00e8 governato dalla Australian Football League (AFL).\nCricket.\nPer quanto riguarda gli sport di squadra dove l'Australia compete internazionalmente ad alto livello, e da rimarcare il cricket, in cui ha vinto quattro titoli di campione del mondo (1987, 1999, 2003 e 2007).\nTra i grandi crickettisti va ricordato Donald Bradman, considerato il pi\u00f9 grande battitore di tutti i tempi.\nRugby.\nNel rugby a 13 l'Australia \u00e8 campione del mondo in carica e ha vinto dieci delle quattordici edizioni della Coppa del Mondo; nel rugby a 15 ha vinto la Coppa del Mondo nel 1991 e nel 1999 ed \u00e8 stata finalista nel 2003 e nel 2015; i due codici del rugby hanno il loro nucleo forte negli Stati del Nuovo Galles del Sud (compreso, per vicinanza territoriale, il territorio della Capitale Australiana) e del Queensland.\nNel rugby a 13 le rappresentative di tali due stati danno annualmente luogo a un evento chiamato \"State of Origin\": a rappresentare tali due squadre sono giocatori che militano a livello professionale in una squadra di club dello Stato di appartenenza oppure siano nativi di tale stato.\nNel rugby a 15 le uniche squadre australiane ad avere vinto il titolo del Super Rugby, competizione che vede alla partenza anche squadre sudafricane e neozelandesi, sono state a tutto il 2019 i Brumbies (Canberra), i Queensland Reds (Brisbane) e gli , che rappresentano il Nuovo Galles del Sud.\nNuoto.\nIl nuoto \u00e8 largamente praticato e, nel medagliere olimpico, negli sport acquatici l'Australia vanta il secondo posto dietro gli Stati Uniti; famosi nuotatori australiani sono stati Fanny Durack, la pi\u00f9 grande nuotatrice al mondo di tutte le distanze, dagli sprint freestyle alla miglio maratona dal 1910 al 1918, Dawn Fraser, vincitrice dei 100 metri stile libero in tre Olimpiadi consecutive (Melbourne 1956, Roma 1960 e Tokyo 1964), Murray Rose, vincitore di sei medaglie complessivamente in due edizioni olimpiche (1956 e 1960), Shane Gould, vincitrice di tre medaglie olimpiche a Monaco di Baviera nel 1972, e Ian Thorpe, vincitore di nove medaglie tra le Olimpiadi del 2000 a Sydney e del 2004 ad Atene.\nTennis.\nNel tennis l'Australia vanta 28 vittorie nella Coppa Davis (l'ultima nel 2003) e, a livello femminile, 7 vittorie nella Fed Cup (l'ultima nel 1974); Rod Laver fu il primo tennista a vincere due volte il Grande Slam (i quattro tornei maggiori del circuito tennistico, gli Australian Open, gli Open di Francia, il torneo di Wimbledon e gli U.S. Open), la prima volta da dilettante nel 1962 e la seconda volta da professionista nel 1969. Altri tennisti famosi sono stati Ken Rosewall, Roy Emerson, John Newcombe, Pat Cash, Pat Rafter, Mark Philippoussis e Lleyton Hewitt. Per quanto riguarda il tennis femminile, Margaret Smith Court \u00e8 la tennista con pi\u00f9 vittorie agli Australian Open (11) e in generale la tennista con pi\u00f9 vittorie nei tornei del Grande Slam (24), oltre ad essersi aggiudicata il Grande Slam nel 1970. In tempi pi\u00f9 recenti si \u00e8 distinta Ashleigh Barty, fino ad arrivare al numero 1 della classifica Women's Tennis Association nel 2019.\nAutomobilismo.\nAnche nell'automobilismo, in particolare nella Formula 1, gli australiani hanno iscritto il loro nome nell'albo d'oro: Jack Brabham vinse tre volte il campionato mondiale, nel 1959, nel 1960 e nel 1966, mentre Alan Jones lo vinse nel 1980, Dal 1986 si corre il Gran Premio d'Australia. In Australia \u00e8 molto seguito il campionato nazionale Supercars. Ogni anno sul circuito di Mount Panorama si disputano la 12 Ore di Bathurst e la Bathurst 1000, quest'ultima in grado di attirare spettatori dal vivo. Nel 2018 Will Power ha trionfato nella 500 Miglia di Indianapolis.\nDal 1989 l'Australia ospita annualmente una tappa del WRC (FIA World Rally Championship), a volte alternandosi con la vicina Nuova Zelanda. A livello locale i rallies sono per lo pi\u00f9 su terra; l'Australia vanta un campionato nazionale e negli anni diverse gare hanno fatto parte del Fia Asia-Pacific Rally Championship.\nCalcio.\nDiscreto seguito, specialmente nelle comunit\u00e0 di immigrati italiani e croati, riscuote il calcio, che assurse per la prima volta alla ribalta internazionale nel 1974, quando la nazionale australiana si qualific\u00f2 al campionato mondiale ospitato dalla Germania Ovest; ripet\u00e9 l'impresa trentadue anni pi\u00f9 tardi, nel 2006, nel mondiale ospitato ancora in Germania.\nSingolarmente, la selezione calcistica australiana vanta il record dell'incontro internazionale vinto con il massimo scarto, il 31-0 inflitto nel 2001 alle nel corso delle qualificazioni al campionato del mondo 2002. \nLa nazionale australiana \u00e8 stata, tra l'altro, campione d'Oceania per ben quattro volte; il capocannoniere attuale \u00e8 Tim Cahill, con 50 reti.\nCiclismo.\nDal 1999 si disputa in Australia il giro Santos Tour Down Under.\nGiochi olimpici.\nL'atleta australiano pi\u00f9 titolato \u00e8 Ian Thorpe, nel nuoto, con 5 ori, 3 argenti e un bronzo.\nIl primo titolo olimpico (e anche prima medaglia olimpica) per l'Australia fu conquistato da Edwin Flack, nell'atletica leggera, ai Giochi olimpici di Atene 1896.\nL'Australia ha ospitato due edizioni delle Olimpiadi estive, a Melbourne nel 1956 e a Sydney nel 2000.\nGastronomia.\n\u00c8 difficile parlare di una vera e propria cucina australiana, in quanto nel corso dei secoli numerosi sono stati gli immigrati che hanno portato con s\u00e9 le proprie abitudini culinarie. Troviamo quindi una cucina leggera e semplice ma con ogni tipo di influsso, dal mediterraneo all'asiatico.\nMolto apprezzata \u00e8 la carne cotta sulla griglia, generalmente bistecche ma anche carne di canguro o di coccodrillo; mentre piatti a base di crostacei sono presenti principalmente nella zona costiera. Tra le specialit\u00e0 della cucina australiana vi \u00e8 la Vegemite, salsa (fatta con lo scarto del lievito della birra) utilizzata in particolare durante la colazione in sostituzione della marmellata, e le torte di carne (\"meat pies\"). Molte le spezie caratteristiche del luogo che vengono usate per insaporire le pietanze, tra cui ricordiamo la noce Baphal o del \"bush\", utilizzata al naturale o tostata. Da non dimenticare che l'Australia \u00e8 un'ottima produttrice di vini freschi e di ottima qualit\u00e0, apprezzati in tutto il mondo.\nI dolci australiani pi\u00f9 rinomati sono i lamington (una pasta dolce ricoperta di cioccolata e granella di cocco), la Pavlova, una torta con meringa, crema e panna, ricoperta di frutta, solitamente fragole, banane, kiwi, melograno e frutto della passione e la \"Frog cake\", un dessert a forma di testa di rana con la bocca aperta. Un altro dolce australiano molto apprezzato \u00e8 lo \"sticky date pudding\", preparato con una base di datteri, crema di caramello e gelato alla vaniglia. Tipici spuntini originari proprio dell'Australia sono costituiti dal fairy bread.\nDolci australiani\nFestivit\u00e0.\nL'Australia ha inoltre una festa chiamata \"festa del Mondo\" dove ogni anno viene festeggiato un diverso Stato del mondo."}
{"id": "712126", "revid": "465169", "url": "https://it.wikipedia.org/wiki?curid=712126", "title": "Oud", "text": "Loud ( ) o nella traslitterazione pi\u00f9 corretta \u02bf\u016bd, o ancora \u02bf\u016bd sharq\u012b (\u02bf\u016bd orientale), \u00e8 uno strumento cordofono, membro della famiglia dei liuti a manico corto, con cassa piriforme con tre fori decorati a rosette (uno sotto le corde, gli altri 2 lateralmente) e privo di tastatura. \"Al-\u02bf\u016bd\" in arabo significa \"legno\".\nLa storia.\nAb\u016b \u1e6c\u0101lib al-Mufa\u1e0d\u1e0dal ibn Salma attribuisce allo \u02bf\u016bd una storia illustre, che risale alla notte dei tempi, attribuendone l'invenzione a Lamech, nipote di Adamo ed Eva, che grazie alla salma del proprio figlio cre\u00f2 il primo \u02bf\u016bd.\nLo \u2018\u016bd \u00e8 un'evoluzione del barbat, antico strumento persiano e arabo pre-islamico. Nel IX secolo Ziryab, musicista di \u2018\u016bd di Baghdad fonda a Cordova una scuola di musica, aggiungendo una quinta corda allo strumento e la pratica dell'uso di un plettro fatto con la piuma d'oca al posto dell'attrezzo di legno fino a quel momento utilizzato.\nNel X secolo dalla Spagna islamica, \u00e8 importato in Europa, dove diviene presto strumento preferito per accompagnare la musica di corte. Nel Rinascimento al manico dello \u02bf\u016bd vengono aggiunti i tasti ed allargata la tastiera per poter aggiungere delle corde e diviene quello che \u00e8 comunemente chiamato \"liuto\".\nLo strumento.\nLo \u02bf\u016bd \u00e8 considerato in Medio Oriente il \"Sultano degli strumenti musicali\" ed \u00e8 diffuso in tutta la regione e nel Maghreb.\nIl numero delle corde \u00e8 variabile, solitamente sono 11 distribuite in 5 coppie con la stessa accordatura pi\u00f9 un bordone singolo; una volta le corde erano di seta o di budello, attualmente sono pi\u00f9 utilizzate quelle di nylon.\nIl tipo di accordatura dipende dal genere suonato e dalla provenienza (Liuto turco= \n[La]-Re-Mi-La-Re-Sol; accordatura maghrebina=[Re]-Sol-La-Re-Sol-Do a partire dal basso).Uno strumento simile per dimensioni e per il manico senza tasti \u00e8 la cobza rumena. I modelli di \u02bf\u016bd pi\u00f9 utilizzati sono quello arabo, turco, iraniano e iracheno.\nLiutai.\nWissam Joubran, diplomato nella scuola di liuteria Antonio Stradivari a Cremona."}
{"id": "712134", "revid": "1543377", "url": "https://it.wikipedia.org/wiki?curid=712134", "title": "Robert Ashley", "text": "La sua produzione musicale \u00e8 particolarmente significativa nell'ambito di un nuovo concetto di opera o teatro musicale.\nBiografia.\nRobert Ashley ha avuto una formazione universitaria presso l'universit\u00e0 del Michigan (Ann Arbor) dove ha lavorato nell'ambito della ricerca psicoacustica. Ha studiato inoltre acustica come ricercatore presso Architectural Research Laboratory nella medesima universit\u00e0.\nAshley \u00e8 stato uno dei fondatori del ONCE festival (1960-1967), ed \u00e8 stato direttore del San Francisco Tape Music Center. Dal 1969 al 1981 \u00e8 stato direttore del Centre for Contemporary Music presso il Mills College (Oakland, California).\nDal 1966 al 1976 \u00e8 stato membro della Sonic Arts Union, un collettivo di compositori tra i quali David Behrman, Gordon Mumma e Alvin Lucier.\n\u00c8 scomparso nel 2014 all'et\u00e0 di 83 anni a seguito di una cirrosi epatica.\nLe musiche.\nLa produzione musicale pi\u00f9 rilevante di Ashley \u00e8 nel campo del teatro musicale e della video opera. \nAshley ha scritto un nutrito gruppo di opere a partire dal 1968, ed il ruolo dell'autore \u00e8 spesso complesso.\nAshley \u00e8 infatti autore della musica, quasi sempre del libretto, ed \u00e8 al tempo stesso esecutore. Gli interpreti di questi lavori sono spesso un gruppo di artisti (\"Robert Ashley Company\") che esegue Ashley da molto tempo. Tra questi il pianista texano Blu Gene Tiranny, Tom Hamilton che realizza l'orchestra elettronica/MIDI, le cantanti Jacqueline Humbert e Joan La Barbara, i cantanti Sam Ashley e Thomas Bruckner.\nRobert Ashley \u00e8 anche autore di composizioni di musica elettronica, strumentale, con o senza voce, non specificamente pensate per la rappresentazione teatrale o per il mezzo televisivo. \nQuesti lavori sono stati scritti ed ideati soprattutto nella prima fase creativa di Ashley. Successivamente la sua produzione musicale si \u00e8 particolarmente focalizzata sulla produzione di\nvideo/teatro musicale.\n\u00c8 importante sottolineare che nella produzione ashleyiana non si riconosce una differenziazione tra musiche strumentali/elettroniche e musiche per il teatro: alcuni lavori per il teatro o per il video sono poi stati successivamente adattati alle performance concertistiche.\nMolte opere di Robert Ashley sono state pubblicate dall'etichetta Lovely Music, fondata nel 1978 da Mimi Johnson.\nStile compositivo.\nLa produzione musicale di Ashley fino al 1976, anno in cui esce \"Music with the Root in aether\", \u00e8 caratterizzata da una ricerca sonora e performativa che si inserisce nelle vicende della musica sperimentale americana. Successivamente Ashley inizia un lungo periodo creativo che arriva fino ai giorni nostri, principalmente caratterizzato dalla produzione di lavori di teatro musicale assolutamente innovativo.\nRobert Ashley potrebbe essere considerato uno dei primi compositori che pensa ad una nuova concezione dell'opera americana. Il lavoro principale in questa direzione \u00e8 \"Perfect Lives\" (1976), un'opera esplicitamente pensata per il mezzo televisivo. In questo lavoro, come in altri, elementi quali l'utilizzo poliedrico della voce, dell'inglese-americano parlato, delle strutture vocali e fonetiche delle lingue stesse sono ingredienti fondamentali. \u00c8 interessante notare come negli stessi anni, altri tentativi in tal senso siano stati fatti ad esempio da Philip Glass con \"Einstein on the Beach\" (1976).\nNelle opere di Ashley \u00e8 determinante il rapporto con le tecnologie, quella sofisticata dell'elettronica \"colta\", dell'orchestra midi, ecc, e quella invece pi\u00f9 semplice del microfono e, soprattutto, della televisione."}
{"id": "712135", "revid": "38120", "url": "https://it.wikipedia.org/wiki?curid=712135", "title": "Hypnos (I Cavalieri dello zodiaco)", "text": ""}
{"id": "712138", "revid": "116586259", "url": "https://it.wikipedia.org/wiki?curid=712138", "title": "Software di base", "text": "Il software di base \u00e8 la parte del software pi\u00f9 vicina all'hardware della macchina.\nIl software di base si divide in tre categorie principali:"}
{"id": "712140", "revid": "2176804", "url": "https://it.wikipedia.org/wiki?curid=712140", "title": "Australia Meridionale", "text": "L'Australia Meridionale () \u00e8 uno Stato federato dell'Australia situato nella parte centromeridionale del continente australiano.\nOccupa un'area di .\nLa capitale \u00e8 Adelaide, conosciuta come la \"citt\u00e0 delle chiese\" (\"the city of churches\"). La sua popolazione \u00e8 circa 1,75 milioni di abitanti (dati 2019), in gran parte residenti nelle fertili zone costiere e nella valle del fiume Murray. Divent\u00f2 una colonia britannica nel 1836 entrando a far parte del Commonwealth dell'Australia nel 1901.\nStoria.\nL'Australia Meridionale venne esplorata dagli europei nel 1627 quando la nave olandese \"Gulden Zeepaert\" si trov\u00f2 a viaggiare lungo la costa del sud. Lo Stato venne \"fissato\" nel 1831 - sul piano del diritto - come impresa commerciale dalla \"South Australia Company\", con conseguente vendita di terra \"agli uomini liberi\".\nQuesto fatto ha costituito una differenza con altri stati australiani, la maggior parte dei quali furono adibiti a colonie penali o penitenziari per il carcere duro. \u00c8 per questo motivo che l'Australia Meridionale \u00e8 stata sempre legalmente considerata una \"provincia\" della Gran Bretagna e non una colonia penale.\nGeografia fisica.\nIl territorio \u00e8 prevalentemente pianeggiante e arido, specialmente all'interno, dove si trovano deserti sabbiosi e pietrosi e laghi salati. La zona desertica si estende anche verso sudovest, fino alla pianura di Nullarbor Plain, compresa tra il Gran Deserto Victoria e l'Oceano Indiano. Nel sudest si trovano invece le uniche aree montuose e boscose dello Stato.\nSport.\nI maggiori club sportivi dell'Australia Meridionale nelle maggiori leghe sportive australiane sono:"}
{"id": "712145", "revid": "3831", "url": "https://it.wikipedia.org/wiki?curid=712145", "title": "Dialettica socratica", "text": ""}
{"id": "712147", "revid": "123352496", "url": "https://it.wikipedia.org/wiki?curid=712147", "title": "Billy Bob Thornton", "text": "Scrittore, sceneggiatore, regista e interprete di un film a basso costo, \"Lama tagliente\" (1996), \u00e8 stato candidato al Premio Oscar nella categoria migliore attore e ha vinto la statuetta nella categoria migliore sceneggiatura non originale. Nel 2016 ha vinto il Golden Globe come miglior attore tv in una miniserie per \"Fargo\" e nel 2017 ne ha vinto un altro come miglior attore in una serie drammatica per la sua interpretazione in \"Goliath\".\nBiografia.\nThornton nasce ad Hot Springs, nell'Arkansas, il 4 agosto del 1955, figlio di William Raymond Thornton, un insegnante di educazione fisica, soprannominato dagli amici \"Billy Ray\", e di Virginia Roberta Faulkner, un medico; suo padre mor\u00ec quando aveva 18 anni. Ha due fratelli, Jimmy Don (1958-1988, morto a 30 anni per un infarto) e John David.\nNel 1981, dopo alcune esperienze musicali nel gruppo da lui formato, i \"Tres Hombres\", si trasfer\u00ec a Los Angeles, in cerca di audizioni. Dopo diverse apparizioni di minore importanza in sit-com statunitensi e pellicole cinematografiche, dovette attendere il 1996 per ottenere riconoscimenti personali di alto livello. Si impose all'attenzione internazionale dopo aver scritto, diretto, e interpretato il film indipendente \"Lama tagliente\" (1996), per il quale ha vinto l'Oscar alla migliore sceneggiatura non originale e il Writers Guild of America Award, ottenendo la candidatura all'Oscar come miglior attore.\n\u00c8 apparso in diversi ruoli importanti, nel film di Oliver Stone \"U Turn - Inversione di marcia\" (1997), nel dramma politico \"I colori della vittoria\" (1998), nel fantascientifico \"Armageddon\" (1998), che \u00e8 stato il film di maggior incasso di quell'anno, e in \"Soldi sporchi\" (1998), il dramma che gli \u00e8 valso la sua terza candidatura agli Oscar come miglior attore non protagonista.\nNegli anni 2000 ha raggiunto un ulteriore successo in \"L'uomo che non c'era\" (2001), \"Friday Night Lights\" (2004), nelle commedie \"Bandits\" (2001), \"Prima ti sposo poi ti rovino\" (2003), e in \"Babbo bastardo\". Nel 2014 ha iniziato a interpretare la parte dello spietato sicario Lorne Malvo nella serie televisiva \"Fargo\", ispirata al film dei fratelli Coen. Per questa interpretazione ha vinto il Critics' Choice come miglior attore in una mini-serie televisiva.\nThornton ha ricevuto un premio speciale dal National Board of Review e una stella sulla Hollywood Walk of Fame. \u00c8 stato candidato quattro volte al Golden Globe e tre volte al Screen Actors Guild. Oltre al lavoro cinematografico, Thornton ha iniziato una carriera come cantautore. Ha pubblicato quattro album da solista ed \u00e8 il cantante del gruppo rock blues \"Boxmasters\".\nVita privata.\nCugino dei wrestler Dory Funk Jr. e Terry Funk, si \u00e8 sposato sei volte: prima dal 1978 al 1980 con Melissa Lee Gatlin da cui ha avuto una figlia, Amanda (1979); poi nel 1986 con l'attrice Toni Lawrence: i due si separarono un anno dopo per poi divorziare l'anno seguente, nel 1988; poi dal 1990 al 1992 con l'attrice Cynda Williams, che aveva conosciuto sul set di \"Qualcuno sta per morire\"; nel 1993 ha sposato la modella Pietra Dawn Cherniak, con cui ha avuto due figli, Harry James (1993) e William (1994), ma nel 1997 i due divorziarono, con Pietra che accus\u00f2 l'attore di violenza domestica; dal 2000 al 2003 \u00e8 stato sposato con l'attrice Angelina Jolie, che aveva conosciuto sul set di \"Falso tracciato\"; nel 2014, dopo 11 anni di fidanzamento si \u00e8 sposato con la burattinaia Connie Angland, da cui ha avuto una figlia, Bella (2004).\nDoppiatori italiani.\nDa doppiatore \u00e8 sostituito da:"}
{"id": "712148", "revid": "38120", "url": "https://it.wikipedia.org/wiki?curid=712148", "title": "Thanatos (I Cavalieri dello zodiaco)", "text": ""}
{"id": "712149", "revid": "1305772", "url": "https://it.wikipedia.org/wiki?curid=712149", "title": "Comunit\u00e0 collinare Valtriversa", "text": "La Comunit\u00e0 collinare Valtriversa \u00e8 un'unione comunale costituita nel 2000 e inclusa nella provincia di Asti.\nPrende il nome dal torrente Triversa, un affluente del Borbore.\nComposizione.\nLa comunit\u00e0 collinare riunisce sei comuni:\nStoria.\nIn passato erano parte della comunit\u00e0 collinare anche i comuni di Baldichieri d'Asti, Ferrere e Villafranca d'Asti.\nSia Villafranca che Baldichieri sono infatti usciti dall'unione nel 2013."}
{"id": "712150", "revid": "307923", "url": "https://it.wikipedia.org/wiki?curid=712150", "title": "Bob Thornton", "text": ""}
{"id": "712158", "revid": "1745361", "url": "https://it.wikipedia.org/wiki?curid=712158", "title": "Psiche (mitologia)", "text": "Psiche \u00e8 un personaggio della mitologia greca, personificazione dell'Anima gemella, ossia l'amore umano.\nMito.\nFanciulla di straordinaria bellezza, Psiche scatena la terribile invidia di Venere, la quale ordina al figlio Amore di suscitare in lei la passione per un uomo della pi\u00f9 vile condizione. \nIl dio stesso per\u00f2 si innamora della fanciulla e la fa condurre in un favoloso palazzo dove ogni notte si reca a farle visita nell'oscurit\u00e0 pi\u00f9 totale per non rivelare la sua identit\u00e0. Cupido (amore) chiede alla giovane di non tentare di conoscere la sua identit\u00e0 o sarebbe stato costretto ad abbandonarla.\nUna notte, tuttavia, Psiche, a causa della sua inarrestabile curiosit\u00e0, si avvicina a cupido che dorme facendosi luce con una lampada ad olio. Nel vedere la sua bellezza e notando che era una divinit\u00e0, rimane estasiata ed inavvertitamente fa cadere una goccia d'olio bollente dalla lucerna sulla spalla di Amore, che, ustionato e svegliatosi di soprassalto, abbandona subito la fanciulla.\nQuando Psiche disse alle sue sorelle maggiori che cosa era successo, esse gioirono in segreto e .\nPsiche and\u00f2 in cerca del suo amante vagando per la Grecia, quando infine giunse a un tempio di Demetra, il cui pavimento era coperto da mucchi di granaglie mischiate. Psiche inizi\u00f2 a suddividere i semi per tipo e quando ebbe finito, Demetra le parl\u00f2, dicendole che il modo migliore per trovare Eros era quello di trovare la madre di costui, Afrodite, e guadagnarsi la sua benedizione. Psiche trov\u00f2 un tempio di Afrodite e vi entr\u00f2. Afrodite le assegn\u00f2 un compito simile a quello del tempio di Demetra, ma le diede anche una scadenza impossibile per terminarlo. Eros intervenne, dato che la amava ancora, e fece s\u00ec che delle formiche sistemassero i semi per lei. Afrodite si infuri\u00f2 per il successo e quindi invi\u00f2 Psiche in un prato dove pascolavano delle pecore dorate per procurarsi della lana dorata. Psiche and\u00f2 al pascolo e vide le pecore, ma venne fermata dal dio del fiume che avrebbe dovuto attraversare per entrare nel pascolo. Egli le disse che le pecore erano cattive e pericolose e l\u2019avrebbero uccisa, ma se avesse aspettato fino a mezzogiorno, le pecore sarebbero andate a cercare l\u2019ombra dall\u2019altra parte del campo per mettersi a dormire; Psiche avrebbe quindi potuto raccogliere la lana rimasta impigliata tra i rami e sulle cortecce degli alberi. Psiche fece cos\u00ec e Afrodite si infuri\u00f2 ancor pi\u00f9 per lo scampato pericolo ed il successo. Alla fine Afrodite sostenne che lo stress del doversi prendere cura del figlio, depresso e malato per via dell'infedelt\u00e0 di Psiche, le aveva fatto perdere parte della sua bellezza.\nPsiche doveva recarsi nell\u2019Ade a chiedere a Persefone, la regina degli Inferi, un po\u2019 della sua bellezza da mettere in una scatola nera che le era stata consegnata da Afrodite. Psiche and\u00f2 fino ad una torre, avendo deciso che il modo pi\u00f9 rapido per raggiungere gli inferi era quello di morire. Una voce la ferm\u00f2 all\u2019ultimo minuto e le rivel\u00f2 un percorso che le avrebbe permesso di entrare e fare ritorno ancora viva, oltre a dirle come passare oltre Cerbero, Caronte e altri pericoli sul percorso. Psiche plac\u00f2 Cerbero, il cane a tre teste, con un dolce al miele e pag\u00f2 a Caronte un obolo perch\u00e9 la portasse nell\u2019Ade. Lungo il percorso vide delle mani che spuntavano dall'acqua. Una voce le disse di lanciare loro un dolce al miele. Una volta arrivata, Persefone le disse che sarebbe stata lieta di fare un favore ad Afrodite. Al ritorno Psiche pag\u00f2 nuovamente Caronte, gett\u00f2 un dolce alle mani e ne diede un altro a Cerbero.\nPsiche lasci\u00f2 gli Inferi e decise di aprire la scatola e prendere per s\u00e9 una piccola parte della bellezza, credendo che cos\u00ec facendo Eros l'avrebbe sicuramente amata; nella scatola c'era per\u00f2 un \"sonno infernale\" che la sopraffece. Eros, che l\u2019aveva perdonata, vol\u00f2 da Psiche e le tolse il sonno dagli occhi, quindi implor\u00f2 Zeus e Afrodite affinch\u00e9 dessero il loro consenso a sposarla. Essi accettarono; il re degli dei ordin\u00f2 quindi a Ermes di andare a prendere Psiche e di condurla sull'Olimpo tra gli immortali, e trasformandola nella dea protettrice delle fanciulle. Afrodite danz\u00f2 alle nozze di Eros e Psiche e i due ebbero una figlia chiamata Edon\u00e9, o (nella mitologia romana) Volupta che significa \"piacere\".\nLa storia di Eros e Psiche, in particolare la versione presente nei libri IV, V, VI delle \"Metamorfosi\" di Apuleio, affascin\u00f2 particolarmente gli artisti rinascimentali che la raffigurarono in tutti i suoi episodi nelle decorazioni dei palazzi nobiliari."}
{"id": "712164", "revid": "1762097", "url": "https://it.wikipedia.org/wiki?curid=712164", "title": "XMII", "text": "XMII \u00e8 un album del gruppo inglese dei Porcupine Tree registrato dal vivo il 21 luglio 2003 negli studi della XM Radio Satellite di Washington D.C. (USA), mixato da Steven Wilson nell'agosto del 2003 e pubblicato nel 2005 dalla propria etichetta (Transmission 4.1).\nDi difficile reperibilit\u00e0 (\u00e8 una edizione limitata, distribuita solamente dal negozio on-line dei PT) il CD testimonia una performance di alta qualit\u00e0 e una registrazione audio molto pulita per una esibizione dal vivo (non si sentono rumori di fondo dovuti al pubblico), e si colloca tra le migliori realizzazioni della band (vedi anche \"Coma Divine - Recorded Live in Rome\" e \"Warszawa\"). Il chitarrista e cantante John Wesley \u00e8 regolarmente presente nella formazione dal vivo dei Porcupine Tree dai concerti di \"In absentia\". Per la produzione di questo album, parteciparono Quinton Roebuck in qualit\u00e0 di tecnico addetto alla registrazione, mentre Lasse Hoile ne cur\u00f2 la copertina."}
{"id": "712167", "revid": "486946", "url": "https://it.wikipedia.org/wiki?curid=712167", "title": "Ordine (pedologia)", "text": ""}
