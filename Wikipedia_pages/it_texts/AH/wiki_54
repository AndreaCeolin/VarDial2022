{"id": "712168", "revid": "1522738", "url": "https://it.wikipedia.org/wiki?curid=712168", "title": "Moldavia (Romania)", "text": "La Moldavia (o Moldavia romena) \u00e8 politicamente una macroregione della Romania, che confina a est con la Repubblica di Moldavia.\nIntroduzione.\nSecondo la geografia storica e culturale, con la denominazione di Moldavia si indica un'unica regione geografica che la Seconda guerra mondiale ha diviso amministrativamente fra la Romania e l'Unione Sovietica e quest'ultima, a sua volta, ripartendo la propria porzione fra le sue Repubbliche Socialiste Sovietiche di Ucraina e Moldavia, divenute poi nel 1991 indipendenti. Possiamo quindi dire che la Moldavia storica \u00e8 oggi divisa tra Romania, Repubblica di Moldavia e Ucraina.\nAl suo interno possiamo individuare altre microregioni:\nGeografia.\nConfina a est con la repubblica di Moldavia, divisa da essa dal fiume Prut, e a ovest con la Transilvania, divisa da essa dai Carpazi Orientali, a nord con l'Ucraina e a sud con la Valacchia e in un piccolo tratto a sud-est anche con la Dobrugia.\nIl capoluogo della regione \u00e8 Ia\u0219i che \u00e8 anche il capoluogo della Moldavia storica.\nLa Moldavia come tutta la Romania ha il suo territorio suddiviso in distretti, istituzioni amministrative simili alle province italiane, ed esse sono, da nord a sud:\nIl territorio si presenta a ovest montuoso, legato alla presenza dei Carpazi Orientali e man mano che si prosegue a oriente le montagne degradano fino alla Piana Moldava che \u00e8 attraversata principalmente dai fiumi Bistri\u0163a, Moldavia, B\u00e2rlad tutti affluenti dell'altro fiume moldavo Siret (fiume); e, infine, il Prut. Le loro acque sono tutte tributarie del grande fiume Danubio che marginalmente tocca queste terre e attraversa la citt\u00e0 di Gala\u0163i.\nLa regione ha una popolazione di abitanti.\nArte e cultura.\nConosciuta anche come la patria del monasteri dipinti, riunisce dal XII secolo diversi piccoli centri feudali. La Moldavia \u00e8 spesso considerata la culla della cultura romena: a Ia\u015fi \u00e8 stata fondata la prima universit\u00e0 romena e, nel 1876, il primo teatro ebreo del mondo per merito di Abraham Goldfaden. Inoltre, in questa regione sono nati Mihai Eminescu, scrittore romantico, Tristan Tzara, cofondatore e promotore principale del movimento d'avanguardia Dada e lo storico Nicolae Iorga fondatore degli istituti culturali romeni in Italia.\nMonumenti e luoghi d'interesse.\nMusei.\nNel capoluogo Ia\u0219i si trova Il Complesso Museale Nazionale \"Moldova\" con sede nel Palazzo della Cultura che comprende: \nIl secondo complesso \u00e8 il Museo della Letteratura Rumena che raccoglie 11 musei e case commemorative di importanti scrittori rumeni.\nMonasteri e luoghi di culto.\nLe chiese dipinte della Moldavia settentrionale sono sette monasteri ortodossi rumeni del distretto di Suceava. Queste chiese sono state costruite approssimativamente tra il 1487 ed il 1532.\nA partire dal 1993 sono state iscritte tra i Patrimoni dell'umanit\u00e0 dell'UNESCO.\nSempre in questa zona si pu\u00f2 ammirare La chiesa della Resurrezione nel Monastero di Sucevi\u021ba, la chiesa delle Trasfigurazione nel monastero di Slatina, e Chiesa della Discesa dello Spirito Santo nel monastero di Dragomirna.\nCucina.\nTra i piatti della cucina moldava si ricordano tochitura (carne di maiale con polenta e uova, fegatini, telemea di pecora e salsiccia) e le \"alivenci moldovenesti\" (dolce a base di latte, farina di mais, urd\u0103, panna da cucina, burro)."}
{"id": "712172", "revid": "106990", "url": "https://it.wikipedia.org/wiki?curid=712172", "title": "Bioparco di Roma", "text": "Il Bioparco di Roma \u00e8 il giardino zoologico pi\u00f9 antico d'Italia.\nAttualmente ospita circa 1200 animali di 150 specie diverse. Si trova all'interno di Villa Borghese.\nNel 2008 \u00e8 stato visitato da 780\u00a0057 persone.\nStoria.\nIl Bioparco fu concepito, come zoo, nel 1908 per opera di una Societ\u00e0 Anonima per il Giardino Zoologico, presieduta prima dal barone Giorgio Sonnino e successivamente dal principe Francesco Chigi. La Societ\u00e0 si assicura la collaborazione di Carl Hagenbeck, che nel 1907 con l'apertura del Tierpark di Stellingen aveva rivoluzionato l'architettura dei giardini zoologici moderni. Lo zoo aveva una superficie di circa 12 ettari e fu costruito nella parte settentrionale di Villa Borghese. I lavori iniziarono il 10 maggio 1909 per terminare nell'ottobre del 1910 con una spesa di lire. Il 2 novembre, arrivava a Roma il treno che portava da Amburgo il primo gruppo di animali destinato a popolare i vari ambienti preparati per loro. Lo zoo fu inaugurato tra grandi festeggiamenti il 5 gennaio del 1911. Primo direttore della struttura fu lo zoologo tedesco Knottnerus-Meyer. L'ingresso monumentale fu progettato da Armando Brasini.\nI primi anni.\nLo zoo fu interamente progettato da Carl Hagenbeck, all'epoca famoso addestratore, che aveva gi\u00e0 aperto uno zoo ad Amburgo. Infatti il parco aveva lo stesso stile di quello tedesco: canali e fossati al posto delle sbarre, e ampi spazi verdi.\nInizialmente lo zoo ebbe grande successo, che per\u00f2 non dur\u00f2 a lungo anche a causa della guerra italo-turca e poi della prima guerra mondiale. Il 20 novembre 1917 il Comune assunse la gestione diretta del Giardino.\nIl 6 agosto 1919 il Comune di Roma deliberava che il giardino divenisse un'Azienda municipalizzata, decisione approvata provvisoriamente dalla Commissione Reale per i crediti, ma subordinata all'approvazione degli elettori. Il Commissario del Comune Cremonesi decise di affidare l'amministrazione del Giardino a una Sovrintendenza esterna diretta dal barone Alberto Fassini, in questo modo venne evitato l'obbligo del Referendum previsto dalla legge.\nQuesto permise diversi interventi sullo stato del Giardino come restauri delle costruzioni, ampliamenti degli spazi ed un marcato aumento degli introiti che per l'Anno Santo del 1925 raggiunsero la cifra di lire. Nello stesso anno la Commissione riunita per il consuntivo approvava l'installazione di un impianto idrico, la messa a dimora di una grande quantit\u00e0 di flora anche esotica in consonanza con i vari reparti dello zoo, e l'estensione del giardino ad alcune aree incolte prospicienti, venne prospettata una grossa vasca per gli orsi, la casa delle giraffe in stile moresco, un ampio viale di fronte e l'ingresso per facilitare l'afflusso dei visitatori, un nuovo acquisto di animali per rendere il giardino pi\u00f9 rappresentativo per la fauna mondiale.\nDivisi per tipologia:\nCon una spesa che dal 1925 al 1930 fu portata a lire per gli acquisti di animali anche di una certa rarit\u00e0. Oltre agli acquisti la fauna venne arricchita da svariate donazioni soprattutto pervenute dalle Colonie africane da parte dei vari Governatori. Poi ci furono le nascite in special modo tra i mammiferi.\nNel luglio del 1930 Alberto Fassini lascia la sua carica di Commissario sostituito dal conte Guido Suardi che gett\u00f2 le basi per la trasformazione del Giardino in una istituzione culturale con la realizzazione del Museo Civico di Zoologia, assente in una citt\u00e0 come Roma, seguito successivamente dal Museo Coloniale per la raccolta delle importanti documentazioni etnografiche disperse in vari luoghi della capitale.\nNel 1933, l'architetto Raffaele De Vico inizi\u00f2 dei lavori in nuove zone, destinate a due attrazioni principali: una grande voliera e un rettilario che furono terminati nel 1935.\nDopo la seconda guerra mondiale.\nLa situazione per lo zoo durante la grande guerra fu davvero precaria e il suo degrado divenne sempre pi\u00f9 evidente, nonostante alcune aree fossero state rinnovate e altre completamente ricostruite. Comunque particolare importanza fu rivolta alle attivit\u00e0 di ricerca scientifica sotto la direzione del Ermanno Bronzini (1956-1978).\nNel 1970 il rettilario fu chiuso a causa delle sue pessime condizioni. I lavori di ristrutturazione durarono ben nove anni e solamente nel 1983 pot\u00e9 essere riaperto. Il 13 febbraio 1983 \u00e8 stato inaugurato con una struttura ampliata, rimasta invariata sino a oggi. Malgrado le tante difficolt\u00e0, il Giardino Zoologico ottenne diversi successi riproduttivi con specie rare o minacciate, come l'elefante asiatico (di cui si speriment\u00f2 per la prima volta l'allattamento artificiale), il tapiro malese, l'orango, il licaone, il gorilla e il rinoceronte nero solo per citarne alcuni.\nDallo zoo al bioparco.\nPer la prima volta nel 1994 fu presentata l'idea di trasformare lo zoo in un bioparco, cio\u00e8 in una struttura che conserva una risorsa naturale, che sia un lembo di territorio o un gruppo di animali a rischio di estinzione, ed effettua ricerche scientifiche con maggiore rispetto dei diritti degli animali e spesso svolgendo anche delle attivit\u00e0 di educazione ambientale.\nNel 1997 fu presentato il progetto di come avrebbe dovuto presentarsi nel futuro il parco; questo seguiva i principi enunciati dalla Gilman Foundation e conteneva le linee guida per i futuri sviluppi. Nell'aprile del 1998 fu fondata la societ\u00e0 Bioparco S.p.a., con partecipazioni del Comune di Roma (51%), della Costa Edutainment (39%) e del Gruppo Cecchi Gori (10%). Nel 2004, la societ\u00e0 \u00e8 stata trasformata in Fondazione.\nAnimali e settori del parco.\nNel bioparco ci sono circa duecento specie di mammiferi, uccelli, rettili e anfibi provenienti dai cinque continenti.\nArea dei leoni asiatici.\nLa nuova area dei leoni asiatici fa parte della sezione asiatica del parco, e sorge sulla vecchia area dei leoni, realizzata da Carl Hagenbeck nel 1911, venendo completamente restaurata ed inaugurata nel 2001. Il recinto originale di Hagenbeck \u00e8 stato ampliato di quattro volte, eliminando il fossato, e aggiungendo un palmizio decorativo. Le aree di servizio con i ricoveri interni per i leoni sono state ristrutturate e munite di un'area esterna non visibile al pubblico per garantire la privacy degli animali. Durante il restauro sono state recuperate anche le rocce a gradoni del vecchio recinto. Ora gli animali sono facilmente visibili attraverso due grandi vetrate, inserite tra le rocce della recinzione. Il parco ospita una singola coppia di leoni asiatici, la femmina Sajani, nata nel 2013 nello zoo di Magdeburg, Germania, e il giovane maschio Ravi, nato nel 2016 presso lo zoo di Planckendal, Belgio. Nell'estate 2020, il parco ha assistito alla prima nascita di leoni asiatici nella storia della struttura, due cucciole a cui \u00e8 stato dato il nome Naisha e Aasha, a seguito di un sondaggio indetto dal parco. Purtroppo, nel febbraio 2021, la piccola Aasha \u00e8 morta a seguito di una rara patologia dovuta ad una malformazione alla base del cranio, un difetto congenito diffuso tra i leoni asiatici di tutto il mondo, probabilmente associato alla forte consanguineit\u00e0 esistente in questa specie. \nOasi del Lago.\nL\"'Oasi del lago\" \u00e8 un'area verde di 1.200 mq in cui si trovano: un laghetto artificiale, un'area pic-nic, un'area giochi all'aperto di 740 mq, un anfiteatro semicircolare con gradinate, e due strutture polifunzionali: il Teatro del Pinguino e il cosiddetto 'Cappello del Prete'. Il \"Teatro del Pinguino\" \u00e8 uno spazio di 180 mq, ricavato dal recupero della struttura dell'ex \"pinguinario\" e viene utilizzato per attivit\u00e0 ludico didattiche, piccole rappresentazioni teatrali e mostre temporanee. Il 'Capello del Prete' \u00e8 una singolare struttura semicircolare a \"falda di cappello\" realizzata dall'architetto Raffaele De Vico. L'area giochi comprende anche l' \"arca della conservazione\", un grande barcone che contiene scivoli, pedane, altalene, pertiche e corde. L'arca \u00e8 stata creata utilizzando le strutture delle vecchie gabbie delle linci. Il laghetto artificiale, da cui l'area prende il nome ospita diverse specie di uccelli acquatici. \nCasa delle giraffe.\nL'habitat \"Casa delle Giraffe\" prende il nome dalla principale struttura dell'area. L'habitat copre una superficie di 1700 mq, e comprende la storica Casa delle Giraffe creata in stile moresco nel 1926. Negli anni '70, la Casa delle Giraffe venne privata della cupola di metallo verde per la restaurazione, un intervento conclusosi agli inizi del 2002, tra i pi\u00f9 importanti nell'opera di recupero delle architetture originali del parco. Anche lo spazio esterno \u00e8 stato oggetto di un recupero, ampliando lo spazio esterno degli animali di 5 volte pi\u00f9 grande dei 350 mq occupati dai precedenti esemplari. L'area \u00e8 stata ampliata sino a 1700 mq, abolendo i fossati e sostituendoli con spazi d'acqua ambientali con un minore impatto visivo. Gli animali sono osservabili da tre punti d'osservazione, due di questi all'interno e sulla copertura delle ex gabbie dei mandrilli, ed il terzo lungo il viale principale. \nArea dei lemuri catta.\nL' \"Area dei lemuri catta\" copre una superficie di 600 mq e rappresenta una delle nuove aggiunte del Bioparco, costruita seconde le nuove normative dei moderni giardini zoologici. L'area ospita tre specie di lemuri, tra cui il lemure dalla coda ad anelli, che d\u00e0 il nome all'area. Quest'area ha anche come scopo quello di sensibilizzare i visitatori sulla tutela delle specie a rischio del Madagascar.\nVillaggio degli scimpanz\u00e9.\nIl \"Villaggio degli scimpanz\u00e9\" \u00e8 un'area dedicata ai suddetti primati situata nell'ala destra del parco. L'area \u00e8 stata inaugurata nel 2001, e ha visto la creazione di un ambiente polifunzionale, di circa 2450 mq, ubicato tra il Rettilario e la Grande Voliera. La nuova area degli scimpanz\u00e9 \u00e8 composta da un'area all'aperto, arricchita con alberi naturali, tronchi, pedane, liane e corde, oltre ad una piccola cascata e da un ruscello per un maggiore impatto visivo. Il ricovero notturno \u00e8 costituito da una struttura di 270 mq. Gli animali sono visibili tramite delle ampie vetrate. Il parco ospita un gruppo di quattro individui, il maschio Bingo e le femmine Edy, Susy e Pippy, quest'ultima arrivata al parco nel 2004 dallo zoo di Pistoia.\nValle degli orsi.\nLa \"Valle degli orsi\" \u00e8 un'ampia area all'aperto in cui sono ospitati gli orsi bruni del parco. L'area comprende una cascata alimentata da un ruscello che sfocia in una grande vasca tra rocce naturali. I visitatori possono osservare gli orsi mentre nuotano attraverso due grandi vetrate. Complessivamente esistono sette punti d'osservazione. Un percorso educativo articolato conduce fino alla \"tana dell'orso\" in cui un modello tridimensionale a grandezza naturale riproduce una femmina d'orso con il suo cucciolo, con altri abitanti delle grotte, come i pipistrelli. Il Bioparco di Roma, ospita tre esemplari di orso bruno, i due fratelli Gianni e Sam, nati all'inizio del 2017, e la giovane femmina Mary. Tutti e tre gli esemplari provengono dall'Albania dove sono stati sottratti a condizioni di vita inadeguate. I due fratelli erano detenuti da un albergatore albanese come attrazione turistica, mentre la femmina \u00e8 stata sequestrata dallo zoo di Tirana, in cui era detenuta in pessime condizioni. \nGrande Voliera.\nLa \"Grande Voliera\" del Bioparco, realizzata nel 1935 dall'architetto De Vico, \u00e8 una struttura interamente in acciaio inossidabile ed facilmente riconoscibile per la sua forma sferica che permette anche agli uccelli pi\u00f9 grandi di volare liberamente. La struttura \u00e8 stata completamente ristrutturata e al suo interno \u00e8 stato riprodotto un ambiente umido, un ecosistema che riveste un ruolo fondamentale come luogo di sosta per gli uccelli migratori. L'intera struttura ha un diametro di 30,4 metri, una circonferenza di 95,4 metri e un'altezza di 21,5 metri, per una superficie di 1.600 mq. La voliera ospita una vasta gamma di uccelli acquatici africani.\nRettilario.\nIl Rettilario del Bioparco di Roma \u00e8 una struttura realizzata dall'architetto Raffaele De Vico nel 1933 e inaugurata nel 1935, insieme alla Grande Voliera. Nel 2004, la struttura ha subito un restauro conservativo, trasformandosi in un'area al coperto di 4000 mq suddivisa in tre livelli. Nel 2009, \u00e8 stato invece realizzato un adeguamento funzionale. Il rettilario \u00e8 un Centro di conservazione per rettili, anfibi e invertebrati, la cui missione \u00e8 quella di sensibilizzare i visitatori nei confronti del problema del commercio illegale di fauna e flora. Il 98% degli animali presenti nella struttura proviene da sequestri e confische da parte delle forze dell'ordine. Il percorso educativo che snoda all'interno della struttura \u00e8 stato realizzato grazie al contributo del Ministero dell'Ambiente e della Tutela del Territorio e del Mare. \nIl percorso inizia con una proiezione di un video del Nat Geo Wild, per poi proseguire in un ambiente tropicale a cielo aperto, tra cascate e alberi, in cui si trovano iguane, uccelli di savana e varie specie di testuggini. Attraverso un tunnel sotterraneo ci si immerge quindi in una foresta pluviale, in mezzo a orchidee, bromelie e felci, dove si possono osservare coccodrilli, testuggini di foresta, camaleonti e uccelli tropicali. Superata la foresta tropicale, inizia il percorso con le teche, dove si trovano diverse specie di rettili, e che prosegue nella sezione degli anfibi e degli invertebrati. \nArea dei Draghi di Komodo.\nL' \"Area dei Draghi di Komodo\" si trova all'esterno del Rettilario, vicino al \"Villaggio degli Scimpanz\u00e9\". Si sviluppa su un'area di 240 mq, fra area esterna e ricovero interno, e riproduce il pi\u00f9 fedelmente possibile l'habitat di questo animale. Il Bioparco di Roma \u00e8 stata la prima struttura italiana ad ottenere dei draghi di Komodo, seguita dal Parco Natura viva, nel 2019. Al Bioparco sono presenti due giovani maschi, Ivan e Richard, entrambi nati allo zoo di Los Angeles, entrambi inseriti in un programma europeo di riproduzione in cattivit\u00e0, denominato EEP. \nArea delle piccole scimmie.\nRealizzato nel 2011, l' \"Area delle scimmie pi\u00f9 piccole del mondo\" \u00e8 una struttura di 450 mq in cui sono ospitate alcune specie di scimmie del Nuovo Mondo di piccole dimensioni. Nell'area si sviluppa un percorso educativo di oltre 100 mq. L'area \u00e8 stata realizzata grazie al contributo del Ministero dell'Ambiente e della Tutela del Territorio e del Mare, che appoggia il parco nella campagna contro il commercio illegale di fauna e flora, che reca danno anche alle popolazioni selvatiche di questi animali.\nArea degli oranghi.\nL' area dedicata agli oranghi, inaugurata nel 2014, \u00e8 caratterizzata da un ampio spazio esterno di 320 mq, con un'altezza di 6 metri, e una cubatura di 1.600 mc. L'area esterna \u00e8 collegata a quella interna attraverso un passaggio aereo di 14 metri; inoltre una grande vetrata di 15 metri permette ai visitatori di avvicinarsi agli animali. All'interno della loro area, gli oranghi hanno a disposizione alberi, tronchi, corde e piattaforme in legno per muoversi e arrampicarsi. Il Bioparco di Roma \u00e8 l'unica struttura italiana ad ospitare gli oranghi. I tre esemplari ospitati, la femmina adulta Petronilla e le figlie Zoe e Martina, sono degli ibridi tra l'orango del Borneo e l'orango di Sumatra, per questo il bioparco non pu\u00f2 inserirli in un programma di riproduzione. \nArea dei gufi.\nL'area dei gufi \u00e8 una nuova area, che si trova davanti all'area delle giraffe, suddivisa in due aree di circa 36 mq ciascuna per le due specie ospitate, dove possono essere osservate attraverso un'ampia vetrata.\nArea delle Tigri di Sumatra.\nLa nuova area delle tigri di Sumatra, inaugurata il 25 giugno 2015, si estende per circa 1.000 mq complessivi, compresi i ricoveri interni, superficie raddoppiata rispetto all'originaria area realizzata ai primi del 900 dall'architetto Carl Hagenbeck. La nuova area riproduce quanto pi\u00f9 possibile l'habitat naturale di questo felino. L'area \u00e8 arricchita da un'ampia sezione educativa ludico-didattiche. Il Bioparco di Roma \u00e8 l'unica struttura italiana ad ospitare questa sottospecie, inserito in un programma EEP che contribuisce alla riproduzione in cattivit\u00e0 di questi animali. Quest'area forma una 'sezione asiatica' con altri reparti ed habitat che ospitano altri animali asiatici. \nArea rinoceronti bianchi.\nLa nuova area dei rinoceronti bianchi, inaugurata nell'ottobre 2019, si estende per circa 2.600 mq complessivi: un grande recinto circolare ottenuto riunificando le aree un tempo destinate ad altre specie, oggi ospita i giovani maschi Kibo e Thomas. \nArea blu.\nL' \"Area blu\" del Bioparco di Roma \u00e8 l'area che comprende gli habitat delle foche grigie, dei pinguini del Capo e delle otarie della California. Quest'area \u00e8 adiacente all' \"Oasi del Lago\", e due dei tre habitat presenti sono stati ristrutturati recentemente. L'area dei pinguini del Capo, inaugurata nel 2018, si estende per circa 400 mq, in cui \u00e8 stato ricreato un ambiente asciutto e luminoso come quello delle spiagge africane. I pinguini hanno inoltre a disposizione un'ampia vasca, in cui possono essere osservati mentre nuotano tramite un'ampia vetrata. La nuova area per le otarie della California venne inaugurata nel settembre 2021, \u00e8 stata costruita, grazie ad un restauro conservativo, al posto dell'antica vasca un tempo occupata dagli orsi polari. L'area si trova di fronte allo spazio dei pinguini del Capo, ed ospita una coppia composta dalla femmina Samantha, nata nel 2017 nello zoo di Stoccarda, e il maschio Boomer, nato nel 2016 al ZooParc de Beauval, anch'essi osservabili mentre nuotano grazie a delle ampie vetrate. L'area delle foche grigie \u00e8 l'habitat originale delle foche ed ospita una coppia di foche grigie, Paco e Agat.\nAltre aree.\nQuesti animali sono ospitati in aree non specifiche del Bioparco, ed includono:\nMammiferi\nUccelli\nProgetti di conservazione.\nDurante la sua storia centenaria, il Bioparco di Roma ha subito drastici cambiamenti passando da semplice centro di esposizione per specie esotiche a promotore attivo della conservazione della biodiversit\u00e0 attraverso la conservazione delle specie minacciate, l'educazione ambientale, la ricerca scientifica e la collaborazione con altre strutture zoologiche per la salvaguardia delle specie in via d'estinzione, come da protocollo per tutti i giardini zoologici che aderiscono all'EAZA (\"Unione Europea Zoo e Acquari\") e alla WAZA (\"Unione Mondiale Zoo e Acquari\").\nI progetti di conservazione del Bioparco vengono effettuate tramite progetti in natura, \"in situ\", come la donazione di fondi ai progetti di conservazione del rinoceronte bianco, dei lemuri del Madagascar, del drago di Komodo e per le tigri di Sumatra, e tramite progetti al di fuori dell'ambiente naturale, \"ex situ\". Queste comprendono diversi programmi di riproduzione in cattivit\u00e0 e rilascio in natura, specialmente per alcune specie endemiche italiane. Dal 2009, il Bioparco coordina il progetto di conservazione \"ex situ\" ed \"in situ\" del tritone sardo. Nell'ottobre 2019, sono stati rilasciati in natura 30 individui nati presso i laboratori di stabulazione del Bioparco. Dal 2012, \u00e8 stata avviata un programma di allevamento e rilascio in natura della popolazione laziale dell'ululone appenninico all'interno della riserva naturale Monte Navegna-Cervia, in cui si registravano meno di 100 individui. Nel 2017, il Bioparco ha iniziato la stabulazione di un piccolo gruppo di lucertole delle Eolie provenienti dall'isola di Vulcano, al fine di valutarne l'efficacia riproduttiva in cattivit\u00e0. Infine, presso il rettilario, in collaborazione con l'EEP, si sta attuando un progetto di riproduzione e reintroduzione della tartaruga egiziana in Libia. Il 21 maggio 2007 l'impegno dei curatori del progetto ha riportato un indiscutibile successo riuscendo a riprodurre in cattivit\u00e0 dieci esemplari di questa testuggine dalla complessa ecoetologia.\nIl Bioparco propone anche delle campagne EAZA, delle campagne di sensibilizzazione e raccolta fondi promosse dall'Unione Europea di Zoo e Acquari. A queste campagne aderiscono ogni anno anche altre strutture zoologiche membri dell'EAZA permettendo il raggiungimento di una cifra economicamente importante da destinare ai progetti \"in situ\"."}
{"id": "712176", "revid": "1632387", "url": "https://it.wikipedia.org/wiki?curid=712176", "title": "Batracomiomachia", "text": "La Batracomiomachia (, \"La battaglia delle rane e dei topi\") \u00e8 un poemetto giocoso di 303 versi, parodia dell'epica eroica, nel quale si narra una battaglia combattuta tra topi e rane.\nAttribuzione e datazione.\nNell'antichit\u00e0, la \"Batracomiomachia\" veniva generalmente attribuita ad Omero. L'autore della cosiddetta \"Vita Homeri\" pseudo-erodotea, la principale biografia di Omero, racconta che Omero avrebbe composto la \"Batracomiomachia\", dopo l\"Iliade\" e prima dell\"Odissea\", a Bolisso, citt\u00e0 dell'isola di Chio, insieme ad altre opere amene di cui non ci \u00e8 rimasto nulla, come i \"Cercopi\", la \"Psaromachia\" (\"La battaglia degli storni\") o gli \"Epiciclidi\" (\"I Tordi\"). L'attribuzione \u00e8 accettata anche dall'anonimo autore di una \u0392\u03af\u03bf\u03c2 \u1f49\u03bc\u03ae\u03c1\u03bf\u03c5, da Marziale (14, 183), probabilmente da Stazio (\"Silvae\", 1, \"ad Stellam\") e dall'erudito bizantino Giovanni Tzetze (XII secolo), mentre Plutarco la respinge, assegnando la paternit\u00e0 dell'opera a un certo Pigrete di Alicarnasso.\nNell'incertezza dell'attribuzione, \u00e8 curiosa la notizia ricavata da un'enciclopedia del X secolo, la \"Suda\", secondo cui Omero sarebbe stato l'autore non della \"Batracomiomachia\" (che anche la Suda riconduce a Pigrete, insieme ad un'altra opera attribuita ad Omero, il \"Margite\"), ma di un altro poema dal titolo \"Miobatracomachia\". Per lungo tempo si \u00e8 creduto di riconoscere la prova della paternit\u00e0 omerica del poemetto nel celebre rilievo di Archelao di Priene (II secolo a.C.) conservato al British Museum che raffigura l'Apoteosi di Omero: fu infatti opinione diffusa che ai piedi del poeta si trovassero un topo ed una rana, che avrebbero inteso rimandare proprio alla \"Batracomiomachia\". Tuttavia, la rana non \u00e8 ormai pi\u00f9 riconoscibile, e il particolare del rilievo viene ormai generalmente interpretato come un riferimento ai grammatici che in epoca ellenistica lavoravano intorno al testo dei poemi omerici, \u201crosicchiandoli\u201d con le loro cure come topi. Se le notizie relative ad Omero vanno scartate come leggendarie, il nome di Pigrete, data la scarsit\u00e0 di informazioni che lo riguardino, non presenta minori problemi: a lui viene comunque assegnata la paternit\u00e0 del poemetto dall'editore di riferimento, il filologo tedesco Arthur Ludwich.\nNon meno controversa dell'attribuzione del poemetto \u00e8 la questione, inevitabilmente connessa alla prima, della sua datazione, che va dal V al I secolo a.C. Gli elementi linguistici, considerati dagli studiosi l'unico strumento valido per ipotizzare un'epoca di composizione, non hanno evitato opinioni controverse. L'uso delle formule e l'elaborazione della lingua, insieme ad altre ragioni, farebbero pensare ad una data pi\u00f9 vicina alla fine dell'et\u00e0 ellenistica; tuttavia, Albin Lesky, nella sua \"Storia della letteratura greca\" (p.\u00a0125), avverte che proprio in quell'et\u00e0 l'opera era gi\u00e0 considerata omerica, e suggerisce perci\u00f2 di non avvicinarla troppo a quell'epoca.\nContenuto.\nIl re delle rane Gonfiagote persuade il timoroso Rubabriciole, figlio del re dei topi Rodipane, a montare sulle sue spalle per visitare il lago, assicurandolo che non correr\u00e0 pericoli. Tuttavia, appare all'improvviso un serpente d'acqua e Gonfiagote, per sfuggirgli, si immerge, facendo cos\u00ec annegare Rubabriciole. La guerra scoppia immediatamente, e proprio quando la vittoria sembra ormai dei topi, Zeus scaglia il suo fulmine, e allo stesso tempo i granchi, giunti sul campo di battaglia, annientano alcuni topi facendoli a pezzi, mentre altri fuggono in preda al panico.\nLa battaglia si svolge nell'arco di un giorno, contro i dieci anni di durata della guerra di Troia. La \"Batracomiomachia\" \u00e8 uno dei pochi testi pervenutici integri di quel filone di poesia parodica e scherzosa che dovette avere non poca diffusione probabilmente in ogni epoca della letteratura greca. Alla parodia epica si dedic\u00f2 forse Ipponatte, come sembrerebbe di poter dedurre dal frammento 128 W., e alcuni studiosi considerano parte del filone parodico anche le favole di Esopo. \"La guerra dei topi e delle rane\", in particolare, recupera tematiche, scene e motivi dell'epica arcaica sovvertendoli in chiave di parodia.\nCos\u00ec, ad esempio, i concili degli d\u00e8i, la rassegna dei guerrieri, le esortazioni e le scene di battaglie con particolare attenzione dedicata alle varie tipologie di morte fanno parte del bagaglio tradizionale dell'epica, con speciale riferimento all\"Iliade\" (ad esempio la trappola per topi \u00e8 definita \"inganno di legno\" con evidente riferimento al cavallo di Troia), e trasferite nel contesto dei combattimenti tra topi e rane producono un notevole effetto di straniamento. Allo stesso modo, i combattenti sono modellati sui guerrieri greci e troiani che combatterono intorno a Troia. Funzione parodica ha soprattutto il lessico, anch'esso derivato dalla tradizione epica, ma rielaborato con iperboli e procedimenti di accumulo, come nella descrizione dei granchi, che vengono presentati da una serie lunghissima di aggettivi composti.\nFortuna.\nLa \"Batracomiomachia\" fu fonte costante di ispirazione e di imitazione fin dall'antichit\u00e0: in et\u00e0 bizantina fu ad esempio parodiata da Teodoro Prodromo. Risale al 1473 quella che probabilmente \u00e8 la prima edizione a stampa, attribuibile a Tommaso Ferrando di Brescia; ne possediamo un'unica copia. Una seconda edizione fu stampata nel 1486 da due cretesi, Laonico e Alessandro.\nIn et\u00e0 moderna fu imitata da Teofilo Folengo, che scrisse una \"Moscheide\", e da Lope de Vega, autore di una \"Gattomachia\". Grande fu la fortuna dell'operetta omerica presso i barocchi, che, prediligendo del mondo antico le espressioni marginali e meno battute, arrivarono al paradosso di preferirla ai poemi maggiori.\nLa Batracomiomachia influenz\u00f2 anche, nello spirito, \"Il ricciolo rapito\" di Alexander Pope e \"La secchia rapita\" di Alessandro Tassoni. Dopo la traduzione in lombardo milanese ad opera del padre domenicano Alessandro Garioni (1793), fu tradotta anche in italiano da Giacomo Leopardi, che ne trasse poi spunto per i suoi \"Paralipomeni della Batracomiomachia\", una favola satirica in versi che continua l'antica narrazione.\nNei nostri giorni la batracomiomachia \u00e8 stata citata dal cantautore Raf come metafora nel brano \u201cLa battaglia del sesso\u201d del 1989."}
{"id": "712180", "revid": "287204", "url": "https://it.wikipedia.org/wiki?curid=712180", "title": "Torri dei Barbadori", "text": "Torre dei Barbadori \u00e8 il nome di due antichi edifici in Borgo San Jacopo, nel centro storico di Firenze.\nPrima torre.\nLa torre pi\u00f9 famosa \u00e8 quella che si erge davanti alla torre dei Belfredelli. Viene fatta risalire al XII secolo per attribuzione ed \u00e8 appartenuta ad un'antica famiglia di mercanti fiorentini, committenti, tra l'altro, di una famosa pala di Filippo Lippi, oppure della Cappella Barbadori dentro la chiesa di Santa Felicita. Si presenta oggi come una delle torri medievali meglio conservate della citt\u00e0 anche se in realt\u00e0 il suo aspetto odierno \u00e8 frutto di notevoli restauri, eseguiti nel primo dopoguerra, quando tutta questa zona venne minata dalla truppe tedesche in ritirata per tagliare gli accessi al Ponte Vecchio, l'unico ponte sull'Arno \"graziato\" dalla distruzione.\nAl piano terreno presenta un portale sormontato da un arco ribassato. Sopra di esso si apre quello che anticamente doveva essere il principale accesso della torre, cio\u00e8 un piccolo portale ribassato al primo piano sormontato da un grande arco a sesto acuto, al quale si poteva accedere soltanto con l'uso di scale. Questo tipo di difesa era molto frequente nelle abitazioni medievali, perch\u00e9 togliendo la scala la torre diveniva di fatto inaccessibile e poteva proteggere la famiglia dagli attacchi di fazioni avverse. I primi piani sono anche caratterizzati dal rivestimento a solide bozze squadrate di pietra e da tre file di buche pontaie.\nAi piani superiori, caratterizzati dal tipico filaretto di pietra a vista, si trovano alcune finestre non allineate, di forma e dimensione diversa, frutto di modifiche pi\u00f9 tarde, come si evince dall'ampiezza delle aperture.\nAccanto alla torre si apre una piccola piazzetta dalla quale si gode uno dei migliori panorami sul Ponte Vecchio, m\u00e8ta quotidiana di innumerevoli visitatori in cerca di una foto ricordo.\nSeconda torre.\nLa seconda torre dei Barbadori ha la forma pi\u00f9 di \"palagio\" perch\u00e9 privata dei piani pi\u00f9 alti, e si trova qualche edificio pi\u00f9 avanti nella strada, sullo stesso lato che sul retro d\u00e0 sul fiume Arno. L'epoca di realizzazione viene in genere indicata come la stessa dell'altra torre, il XII secolo, anche se il suo aspetto oggi \u00e8 molto pi\u00f9 cambiato e fa pensare a un edificio residenziale del XIV secolo.\nComposta da due parti affiancate, al piano terreno ritroviamo le bozze di pietra e alcuni portali, il principale dei quali \u00e8 sormontato da ben tre archi sovrapposti, con finestre che si aprono nelle relative ghiere. File regolari di finestre sormontata da archi si aprono sui quattro piani superiori. Nella parte destra invece si dispongono alcune finestre asimmetriche e, all'ultimo piano, una loggetta aperta, elemento tipicamente tardo rinascimentale. La particolarit\u00e0 di questo edificio \u00e8 la notevole quantit\u00e0 di ferri antichi che si sono conservati sulla facciata, soprattutto ferri e anelli per appoggiare pertiche."}
{"id": "712182", "revid": "2212616", "url": "https://it.wikipedia.org/wiki?curid=712182", "title": "Ormone follicolo-stimolante", "text": "L\u2019ormone follicolo-stimolante (FSH, \"follicle-stimulating hormone\"), conosciuto anche come follitropina, \u00e8 un ormone sintetizzato dalle cellule gonadotrope basofile dell'adenoipofisi. Nelle ovaie l'FSH stimola la progressione verso la maturazione dei follicoli di Graaf. Mentre il follicolo cresce, esso rilascia inibina che per feed back negativo ostacola il rilascio di FSH nell'adenoipofisi.\nNel maschio, l'FSH attiva la produzione della proteina legante gli androgeni (ABP) nelle cellule del Sertoli, nei tubuli seminiferi, ed \u00e8 fondamentale per la spermatogenesi. \nNella femmina, invece, l'FSH e l'LH agiscono sinergicamente nella riproduzione. L'FSH \u00e8 rilasciato nel circolo portale dell'adenoipofisi e poi nel circolo sanguifero sistemico dove rimane attiva per 3-4 ore. La sua funzione \u00e8 principalmente di regolazione dello sviluppo dei follicoli ovarici e, quindi, della stimolazione della produzione di estrogeno e progesterone. \nStruttura.\nL'FSH \u00e8 un eterodimero composto da due glicoproteine. La sua struttura \u00e8 affine all'LH, al TSH e all'hCG. Le due unit\u00e0 polipeptidiche che compongono il dimero FSH sono dette subunit\u00e0 alfa e beta. La subunit\u00e0 alfa \u00e8 uguale per tutti gli ormoni LH, TSH e hCG, e contiene 96 amminoacidi. La subunit\u00e0 beta, invece, \u00e8 specifica per ciascuno e nel caso dell'FSH contiene 118 amminoacidi e viene detta FSHB. Tale subunit\u00e0 si rende fautrice del legame con gli specifici recettori dell'FSH. La parte glucidica di questa glicoproteina \u00e8 composta da fruttosio, galattosio, mannosio, galattosammina, glucosammina e acido sialico, quest'ultimo responsabile della emivita in circolo dell'ormone (3-4 ore).\nGeni.\nIl gene per la subunit\u00e0 alfa \u00e8 localizzato nella banda 6p21.1-23 ed \u00e8 espresso in svariati tipi cellulari. Mentre il gene per la subunit\u00e0 beta dell'FSH \u00e8 localizzato in 11p13 ed \u00e8 espresso solo dalle cellule gonadotrope della ghiandola pituitaria (adenoipofisi), \u00e8 controllato dal GnRH (fattore di rilascio ipotalamico), inibito dall'inibina e indotto dall'attivina.\nAzione.\nSia nel maschio che nella femmina, l'FSH stimola la maturazione delle cellule germinali. Nelle femmine d\u00e0 inizio alla crescita del follicolo, agendo, in particolare, sulle cellule della granulosa. Nel contempo (dall'ovaio) viene rilasciata inibina B e i livelli di FSH cominciano a declinare in tarda fase follicolare. Tale rilascio sembra essere fondamentale nella progressione fino alla maturazione del solo follicolo pi\u00f9 avanzato nella crescita. Alla fine della fase luteinica, vi \u00e8 poi una leggera crescita dell'ormone che sembra essere importante per l'inizio di un nuovo successivo ciclo ovarico.\nCome il suo partner LH, anche l'FSH \u00e8 rilasciato dall'adenoipofisi sotto stimolazione dell'ormone di rilascio delle gonadotropine secreto dall'ipotalamo. Al contrario, sull'adenoipofisi agiscono negativamente gli estrogeni provenienti dalle gonadi.\nI livelli di FSH circolante sono normalmente bassi durante l'infanzia e, nelle donne, molto alti dopo la menopausa.\nStati patologici.\nAlti livelli di FSH.\nAlti livelli di FSH sono indicativi di situazioni dove il normale feedback negativo che origina dalle gonadi \u00e8 assente; ci\u00f2 porta ad un rilascio incontrollato di FSH da parte dell'adenoipofisi. Sebbene questi livelli siano tipici dopo la menopausa, sono anomali nell'et\u00e0 fertile. Possono essere segni di:\nBassi livelli di FSH.\nUna diminuita secrezione di FSH pu\u00f2 determinare disfunzione delle gonadi (ipogonadismo). Questa condizione, nel maschio, si manifesta tipicamente come incapacit\u00e0 di produrre un normale numero di spermatozoi. Nelle femmine \u00e8 tipico rilevare la cessazione del normale ciclo riproduttivo.\nCondizioni con bassissimi livelli di FSH sono:\nFarmaci.\nL'FSH, insieme all'LH, \u00e8 il componente del Pergonal, ed anche in forme pi\u00f9 o meno pure o ricombinanti (nel Gonal F e Follistim).\nTali farmaci sono comunemente usati nei protocolli per la stimolazione ovarica controllata nei cicli di fecondazione in vitro, dal momento che permettono di stimolare lo sviluppo di un numero maggiore di follicoli e ottenere un adeguato numero di ovuli maturi. I protocolli di stimolazione ovarica prevedono anche l'utilizzo di analoghi del GnRH (Ormone di rilascio delle gonadotropine).\nDalla fine degli anni '90 \u00e8 disponibile anche una preparazione con LH ricombinante puro (LUVERIS). Gli studi del dott. Franco Lisi hanno dimostrato che l'utilizzo dell'FSH ricombinante e dell'LH ricombinante adeguatamente combinati ottimizzano la stimolazione follicolare multipla per fecondazione assistita."}
{"id": "712183", "revid": "834", "url": "https://it.wikipedia.org/wiki?curid=712183", "title": "Pal", "text": ""}
{"id": "712184", "revid": "36426", "url": "https://it.wikipedia.org/wiki?curid=712184", "title": "Torre dei Barbadori", "text": ""}
{"id": "712185", "revid": "92723", "url": "https://it.wikipedia.org/wiki?curid=712185", "title": "Giovanni Scaramuzzino", "text": "Biografia.\nHa legato inizialmente il suo nome soprattutto al ciclismo divenendo una delle voci ufficiali di Radio Rai. Al seguito del Giro d'Italia dal 1996, del Tour de France e delle grandi classiche dal 1998, radio-trasmette in diretta le fasi finali delle corse dalla sella di una moto, un'esperienza descritta in un suo libro dal titolo: \"Fino all'ultimo chilometro. Il Giro d'Italia da una motocicletta\". Ha pubblicato anche un romanzo sul mondo dello sport intitolato \"Come quando ascoltiamo le partite alla radio\", intreccio di storie e personaggi legati all'ascolto della cronaca di una partita trasmessa alla radio.\nGi\u00e0 telecronista delle partite del campionato di calcio di Serie A per \"La grande giostra dei gol\" di Rai International, \u00e8 poi passato in pianta stabile a Radio Rai. Per questa testata, Giovanni Scaramuzzino, una laurea in Scienze Politiche Internazionali, ha seguito da inviato i Giochi della XXVIII Olimpiade ad Atene, quelli della XXIX Olimpiade di Pechino. Ai Giochi di Londra del 2012 \u00e8 stato il commentatore radiofonico dallo Stadio Olimpico delle gare di atletica, mentre a quelli di Rio 2016 si \u00e8 occupato di lotta, pallavolo e come sempre di ciclismo, raccontando la medaglia d'oro di Elia Viviani nella prova su pista. \u00c8 una delle voci della storica trasmissione \"Tutto il calcio minuto per minuto\", inviato in Sudafrica per raccontare in diretta dai vari stadi le partite dei Mondiali di calcio 2010 e in Polonia e Ucraina per Euro 2012. \u00c8 stato radiocronista anche per i Mondiali in Brasile del 2014 e per gli Europei in Francia del 2016.\nIl 21 marzo 2009 ha effettuato la sua prima radiocronaca per \"Tutto il calcio minuto per minuto\", la vittoria dell' sul campo del Livorno per 3-2. Due anni pi\u00f9 tardi il suo esordio nel racconto di una partita di Champions League, l'ottavo di finale tra Bayern Monaco ed Inter.\nDal 19 febbraio 2017 diviene, dopo otto anni di militanza in trasmissione, la voce del campo principale di \"Tutto il calcio minuto per minuto\", a seguito del pensionamento di Riccardo Cucchi. Scaramuzzino diventa cos\u00ec la quarta prima voce del programma dal 1960 ad oggi, raccogliendo l'eredit\u00e0 di Enrico Ameri, Sandro Ciotti e dello stesso Cucchi."}
{"id": "712187", "revid": "67118499", "url": "https://it.wikipedia.org/wiki?curid=712187", "title": "Territorio non incorporato", "text": ""}
{"id": "712191", "revid": "40552", "url": "https://it.wikipedia.org/wiki?curid=712191", "title": "Rss moldova", "text": ""}
{"id": "712213", "revid": "7336", "url": "https://it.wikipedia.org/wiki?curid=712213", "title": "Condizioni ambientali", "text": ""}
{"id": "712222", "revid": "125637264", "url": "https://it.wikipedia.org/wiki?curid=712222", "title": "Guittone d'Arezzo", "text": "Biografia.\nFiglio di Viva di Michele, camerlengo del Comune, viaggi\u00f2 molto, pare per ragione di commercio. Fu appassionato partigiano della fazione guelfa. Ebbe moglie e tre figli, ma \"a mezza etate\", convertitosi a vita religiosa, abbandon\u00f2 la famiglia e nel 1256, a causa delle sue simpatie politiche, and\u00f2 in esilio volontario, per alcuni anni, via da Arezzo.\nAmareggiato dai troppi contrasti, intorno al 1265, colto da una forte crisi spirituale, lasci\u00f2 la moglie e i figli ed entr\u00f2 nell'ordine religioso di recente creazione dei Cavalieri di Santa Maria detto anche Frati della Beata Gloriosa Vergine Maria (i cosiddetti frati Gaudenti), nei quali si accedeva anche in base al censo, testimoniando cos\u00ec una sua estrazione familiare piuttosto alta.\nScopo dell'ordine della Beata Gloriosa Vergine Maria (che comunque non prevedeva l'obbligo del celibato n\u00e9 della vita in comunit\u00e0) era quello di favorire in \"Lombardia\" (Nord Italia) cos\u00ec come in Toscana la pace tra Guelfi e Ghibellini ed effettivamente l'ultima parte della sua vita lo vide attivo nel promuovere l'idea che per la pacificazione della Toscana sarebbe stato auspicabile la creazione di uno stato regionale in quella terra, magari sotto la guida di Firenze.\nA seguito della crisi religiosa si pu\u00f2 notare un cambiamento nella sua poetica: oltre a firmarsi come Fra Guittone, nella canzone \"Ora parr\u00e0 s'eo saver\u00f2 cantare\" rifiuta la produzione letteraria precedente, arrivando a paragonare l'amore con il follore (follia).\nDalle sue opere, e specialmente dalla lettura delle sue lettere, emerge il quadro di una personalit\u00e0 forte e di grande cultura europea. Nonostante le dure critiche poi mossegli da Dante, le conoscenze e gli studi di Guittone erano di alto livello. In particolare, la sua produzione dimostra che Guittone aveva un'approfondita conoscenza della lirica siciliana e che padroneggiava in modo straordinario anche quella trobadorica in lingua occitano-provenzale. Lo stesso tipico, programmatico virtuosismo dell'aretino non sarebbe pensabile senza una vasta cognizione letteraria.\nOpere.\nIl canzoniere di Guittone \u00e8 particolarmente ricco; il \"corpus\" conta infatti 50 canzoni e 251 sonetti, conservati nei manoscritti italiani delle origini e di cui il codice \"Laurenziano Rediano 9\", che riunisce rime d'amore e canzoni politiche, costituisce il testimone pi\u00f9 importante. Alcuni componimenti di cui non \u00e8 pervenuta una testimonianza manoscritta sono noti attraverso la Giuntina di Rime antiche. Celebre \u00e8 il planh (\"lamento\") \"Ahi lasso, or \u00e8 stagion de doler tanto\" sulla battaglia di Montaperti nel 1260. Il codice \"Laurenziano\" conserva la nota \"corona\" di sonetti amorosi di Guittone, legati tra loro da uno sviluppo macrotestuale (che anticipa per alcuni aspetti la struttura del Canzoniere petrarchesco) e da elementi microtestuali, quali riprese rimiche, allitterazioni e altre figure retoriche, ereditate in gran parte dalla tradizione trobadorica.\n\"Ahi, quant'ho che vergogni e che doglia aggio\" Canzone nella quale viene narrata la conversione di Guittone.\n\"Ora parr\u00e0\" canzone dove si mette in scena la dialettica tra canto d'amore e canto morale e proclama la scelta di una poesia ispirata a un ideale di giustizia e saggezza in nome di Dio.\nNella vasta opera di Guittone si contano anche circa 50 lettere di argomento civile e cortese.\nUn'altra celebre opera di Guittone \u00e8 la poesia \"Tuttor ch'eo dir\u00f2 gioi, gioiva cosa\", un inno alla gioia amorosa. Questa si impadronisce dell'animo dell'uomo e gli permette di intraprendere un'esaltante avventura, generando a sua volta altre emozioni gioiose.\nTemi.\nGuittone si colloca in un'ottica piuttosto critica nei confronti dell'eredit\u00e0 trobadorica e della siciliana, dovuta all'inconciliabilit\u00e0 fra la visione cortese dell'amore e la morale cristiana. A suo avviso, infatti, tutta la poetica amorosa provenzale era semplicemente un espediente per ottenere la soddisfazione del proprio desiderio sessuale.\nFino alla sua entrata nell'ordine dei frati gaudenti, si pu\u00f2 identificare un periodo \"giovanile\" nel quale la denuncia verso l'amor cortese assume toni sarcastici e dissacratori, e l'amore viene visto come una \"malattia\" dalla quale si pu\u00f2 e si deve guarire (si ricordi la serie di 12 sonetti sull\"Ars amandi\" detto \"Trattato d'amore\", sarcastico manuale sulla seduzione).\nNella sua fase pi\u00f9 matura, Guittone pur senza rinunciare alla sua animosit\u00e0 assume un contegno pi\u00f9 moraleggiante, rivolto maggiormente alla catechesi e all'istruzione dell'uditorio. Le canzoni si fanno di tono pi\u00f9 ascetico, e vengono composte anche delle laude.\nCritico quanto Dante della situazione politica coeva, Guittone vedeva nella creazione di uno stato regionale toscano forte (anche sotto la guida di Firenze) l'unica possibilit\u00e0 di pace per la sua terra. In questo le sue idee politiche furono profetiche (in effetti la Toscana sar\u00e0 unificata completamente dai Medici entro il XVI secolo).\nStile.\nDal punto di vista tecnico, Guittone \u00e8 probabilmente il poeta duecentesco pi\u00f9 influente in territorio toscano, costituendo un punto di riferimento per molti altri poeti e rappresentando sicuramente la principale ispirazione dei primi tentativi poetici del giovane Dante Alighieri. I critici hanno parlato di una \"scuola guittoniana\", o \"guittonismo\", contrapposta alla fine del Duecento a una poetica pi\u00f9 vicina all'eredit\u00e0 provenzale (quella che poi porter\u00e0 allo Stilnovismo).\nNella produzione guittoniana troviamo vari modi di scrivere, da quello fedele alla koin\u00e8 letteraria pan-toscana (non impermeabile ad apporti anche demotici, per esempio di ambito popolare, mercantile) a quello pi\u00f9 aristocratico, fedele alla grande tradizione occitana e francese che tanto successo e adesioni avevano raccolto (e raccoglieranno) in Toscana, regione da sempre particolarmente legata alle Gallie transalpine (a tal proposito si ricordi Rustichello da Pisa, l'autore de \"Il milione\" con la storia dei viaggi di Marco Polo, che scriveva in francese).\nIn molte opere di Guittone sono quindi presenti esplicite citazioni (spesso traduzioni di grande maestria linguistica) da autori come Cadenet, Peire Vidal, Benoit de Saint-Maure, Peire Rogier, Chr\u00e9tien de Troyes, le allusioni ad opere di Raimbaut d'Aurenga, Bernart de Ventadorn e Rigaut de Berbezilh e i contatti con l'arte di Raimon de Miraval, Arnaut de Tintinhac, Raimbaut de Vaqueiras.\nA causa di questo forte legame con la letteratura occitana, il suo stile \u00e8 sempre stato ritenuto molto tecnico e difficile.\n\u00c8 questo stile \"trobadorico\" che poi \u00e8 passato nella tradizione accademica come tratto distintivo di Guittone. Si tratta di uno stile caratterizzato da un certo \"trobar clus\" e da uno sperimentalismo molto spinto nella modifica delle forme metriche canoniche (principalmente canzoni dallo schema inusuale e sonetti rinterzati, raddoppiati, ritornellati, caudati...). \nTra i principali prosecutori dell'eredit\u00e0 guittoniana, perlomeno stando ai testimoni a noi pervenuti, si possono ricordare, oltre al giovane Dante Alighieri, Monte Andrea, Chiaro Davanzati e Ciolo de la Barba."}
{"id": "712227", "revid": "125770622", "url": "https://it.wikipedia.org/wiki?curid=712227", "title": "Bonagiunta Orbicciani", "text": "Biografia.\nEsercit\u00f2 forse la professione di notaio e come poeta fu attivo nella seconda met\u00e0 del XIII secolo, ispirandosi pi\u00f9 direttamente ai modi della poesia \"siciliana\", mediando la sua influenza nell'ambiente toscano. Fu tra coloro che pi\u00f9 efficacemente importarono in Toscana le forme poetiche provenzaleggianti della scuola siciliana e soprattutto quella di Jacopo da Lentini.\nCome scrive Carlo Salinari:\nBonagiunta nella \"Divina Commedia\".\nSi pu\u00f2 dire che egli sia rimasto pi\u00f9 noto, nella letteratura italiana, come personaggio del \"Purgatorio\" dantesco che per la sua opera poetica: la lettura tradizionale dell'episodio del canto XXIV \u00e8 che Dante, per far meglio risaltare la novit\u00e0 del Dolce stil novo, abbia per contrapposizione citato un rappresentante di un genere poetico precedente. Le parole \"dolce stil novo\" Dante le mette opportunamente sulle labbra di Bonagiunta.\nMerito indubbio di Gianfranco Contini, nella splendida edizione ricciardiana del 1960, \u00e8 invece di aver rivalutato la figura di Bonagiunta, mostrandolo come un protagonista delle tenzoni, le gare poetiche che coinvolgevano tutti i dotti dell'epoca.\nSignificative due tenzoni:\nInteso in questo senso di scontro poetico, la scelta di Dante di eleggerlo ad antagonista della poetica propria e di quella della sua scuola non ha un significato riduttivo, ma di riconoscimento del valore dialettico del poeta lucchese.\nOpera.\nLa produzione superstite di Bonagiunta conta 37 componimenti: 18 sonetti certi e uno attribuito, 11 canzoni, 2 discordi, 5 ballate.\nL'ultima edizione critica commentata delle \"Rime\" di Bonagiunta Orbicciani da Lucca, \u00e8 stata pubblicata da Aldo Menichetti, nel 2012, per le Edizioni del Galluzzo di Firenze."}
{"id": "712229", "revid": "327794", "url": "https://it.wikipedia.org/wiki?curid=712229", "title": "Chiaro Davanzati", "text": "Biografia.\nDella vita di Davanzati si conoscono pochissimi eventi, desunti dai \"Libri di Montaperti\": tra i combattenti guelfi, c'\u00e8 un Chiarus Davanzati di Santa Maria Sopr'Arno, identificabile, secondo Debenedetti, con il poeta; di lui si sa, dunque, che partecip\u00f2 alla battaglia di Montaperti nel 1260 e, poi, che fu Capitano di \"Or San Michele\" nel 1294.\nRime.\nLa sua produzione poetica \u00e8 interamente tramandata dal Canzoniere Vaticano latino 3793, che riporta circa duecento componimenti. I temi trattati sono quelli tipici della poesia provenzale e siciliana, da quello dell'infelicit\u00e0 per la durezza della donna a quello dei 'malparlieri'. La poesia di Chiaro \u00e8 per molti aspetti accostabile alle liriche di Guittone d'Arezzo. \u00c8 inoltre estremamente ricca di similitudini.\nIl sonetto 6 (V 356).\nS\u00ec come il cervio che torna a morire\nLa poesia di Chiaro tra trobar leu e bestiari.\nIl testo sopra riportato pu\u00f2 facilmente piegarsi a \"exemplum\" degli elementi caratterizzanti la poesia del Davanzati.\nIl suo \u00e8 un trobar leu, come si deduce dalla semplicit\u00e0 del testo (per il lettore odierno le difficolt\u00e0 sono di tipo lessicale). Il tema \u00e8 quello amoroso, portato avanti secondo modalit\u00e0 non nuove: onnipresente \u00e8 la lezione provenzale-siciliana, mentre al verso 8 c'\u00e8 un'eco guittoniana.\nTuttavia, il tratto peculiare di Chiaro sta nella prima quartina, gi\u00e0 al primo verso: \"S\u00ec come il cervio\" apre un paragone animalesco; di questi, sia nei sonetti che nelle canzoni, se ne trovano una quantit\u00e0 ineguagliata in qualsiasi poeta contemporaneo o successivo. Leggendo i sonetti, in particolare, viene in mente il \"Bestiario d'amore\" di Richard de Fournival, per la ricchezza di animali utilizzati ai fini della lirica d'amore.\nChiaro non \u00e8 considerato dalla critica un grande poeta della tradizione italiana, tuttavia gli va riconosciuta, nella sua mancanza di originalit\u00e0, un uso originale dei bestiari, al fine della costituzione dell\"'imagery\" della sua poesia.\nSe si volesse, nello specifico, analizzare il testo qui esemplificato, non sarebbe difficile trovare la fonte dell'immagine del cervo: qui Chiaro fa un utilizzo insolito del cervo, presente solo, per quanto ne sappiamo, nel bestiario di Rigaut de Berbezilh, che a sua volta trova la propria fonte nella Naturalis Historia di Plinio il Vecchio.\nAi versi 3-4 si incontra il secondo animale: \"'l cecero\" (il cigno) morente \u00e8 figura di grande fortuna, ritrovabile in moltissimi bestiari, nei provenzali, ma anche poi in Sicilia con Giacomo da Lentini. Chiaro ne fa uso ben sette volte nelle sue \"Rime\".\nDunque una grande propensione zoologica: questa \u00e8 la cifra stilistica pi\u00f9 marcata in Davanzati, quella per cui \u00e8 ricordato, malgrado l'oblio nel quale \u00e8 spesso stato fatto ricadere; anche nelle antologie dei licei, infatti, Chiaro Davanzati non \u00e8 canonizzato, al limite citato.\nUna trascuratezza dovuta alla mediocrit\u00e0 di molti suoi versi, alla mancanza di creativit\u00e0: malgrado ci\u00f2, egli resta un importante passo in una certa storia letteraria: la lunghissima storia dei bestiari, da Plinio, al Fisiologo, ai provenzali. Questo genere letterario trova il suo culmine nel lavoro di Davanzati, che pi\u00f9 che ispirato sembra interessato a giocare con il maggior numero di generi, di temi, di citazioni.\nTenzoni.\nChiaro \u00e8 in contatto con numerosi intellettuali del suo tempo e le tenzoni ne sono il pi\u00f9 prezioso documento. Egli ha una corrispondenza pi\u00f9 o meno nutrita con Dante da Maiano, Guittone d'Arezzo, Monte, Pacino di ser Filippo e altri.\nLe \"risposte per le rime\" che tra costoro si tengono mostrano un Davanzati non particolarmente avvezzo a questo tipo di poesia: infatti, per coerenza coi versi altrui, \u00e8 costretto, talvolta, a abbandonarsi a artifizi oscuri, pi\u00f9 propriamente cari ai poeti del trobar clus, come Guittone, pi\u00f9 in voga all'epoca (e a volte pi\u00f9 apprezzati oggi).\nBibliografia.\nEsiste un'edizione critica, molto buona ma difficilmente reperibile:\nTuttavia, \u00e8 stata riedita da Einaudi un'edizione non critica curata da Menichetti stesso."}
{"id": "712234", "revid": "174925", "url": "https://it.wikipedia.org/wiki?curid=712234", "title": "Paolo Poli", "text": "Attivo principalmente in teatro, proponeva spettacoli caratterizzati da una forte connotazione comica, rifacendosi alle commedie brillanti, surreali e oniriche. Poli recitava spesso \"en travesti\".\nBiografia.\nFiglio di un carabiniere e di una maestra, fratello di Lucia Poli nonch\u00e9 zio del musicista Andrea Farri (compositore di colonne sonore cinematografiche), dopo aver conseguito all'Universit\u00e0 di Firenze la laurea in letteratura francese (con una tesi su Henry Becque) cominci\u00f2 ad affermarsi intorno agli anni cinquanta: i primi esordi furono nei piccoli teatri cittadini, come a La Borsa di Arlecchino di Genova, piccolo teatro d'avanguardia in via XX Settembre (nato anche grazie ad Aldo Trionfo).\nQui Poli inizi\u00f2 a farsi notare per la sua pungente ironia, il suo garbato istrionismo, la sua vena poetica e surreale contornata da momenti comici e giochi linguistici . Nei primi anni sessanta fu protagonista di una trasmissione televisiva sulla Rai in cui leggeva delle favole per bambini, tratte da Esopo e da famosi racconti letterari. Lavor\u00f2 inoltre con Sandra Mondaini in \"Canzonissima\".\nRifiut\u00f2, come lui stesso racconta, una parte in \"8\u00bd\" propostagli dall'amico Federico Fellini. Rarissime furono le sue apparizioni cinematografiche, con l'eccezione della sua partecipazione al documentario a tematica omosessuale \"Felice chi \u00e8 diverso\" (2014) di Gianni Amelio. Fu proprio lui, sul finire degli anni sessanta, a scoprire un giovanissimo Marco Messeri: i due collaboreranno continuativamente negli anni a venire.\nDiresse come regista e fu principale attore di varie opere teatrali, fra cui \"Aldino mi cali un filino\", \"Caterina De Medici\", \"L'asino d'oro\", \"I viaggi di Gulliver\", \"La leggenda di San Gregorio\", \"Il coturno e la ciabatta\", \"La nemica\", \"Sillabari\" e soprattutto \"Rita da Cascia\", che, dando una lettura comica e irriverente della storia di Santa Rita, diede vita a molte polemiche, con Oscar Luigi Scalfaro che present\u00f2 un'interrogazione parlamentare sul caso.\nRecit\u00f2 anche in vari audiolibri, tra cui un'edizione di \"Pinocchio\", edita nel 1968 da Fratelli Fabbri Editori e composta da 21 dischi a 45 giri, e l'audiolibro integrale delle ricette di Pellegrino Artusi, edito da Emons Audiolibri per un totale di quasi 25 ore. Coltiv\u00f2 inoltre la carriera di cantante, pubblicando un primo singolo nel 1960 e in seguito diversi album veri e propri.\nCon la sorella Lucia, anche lei attrice teatrale e cinematografica, a partire dagli anni settanta interpret\u00f2 quattro spettacoli teatrali e lo sceneggiato \"I tre moschettieri\", con Marco Messeri e Milena Vukotic. Mor\u00ec il 25 marzo 2016 all'Ospedale Fatebenefratelli di Roma, dove era ricoverato da circa un mese per un'ischemia cerebrale. \u00c8 sepolto a Firenze nel Cimitero Monumentale delle Porte Sante della Basilica di San Miniato al Monte.\nVita privata.\nCome da lui stesso raccontato in convegni pubblici sulla sua personalit\u00e0 artistica, Poli visse da non-sfollato la Firenze dell'occupazione nazista, cominciando nei primi anni quaranta ad approfondire la propria passione per il travestimento, anche in occasione di balli pubblici. In Italia, fu uno dei primi personaggi pubblici dichiaratamente omosessuali.\nAfferm\u00f2 di essere favorevole ai matrimoni omosessuali, pur considerandoli \"noiosi\" e personalmente non interessato a usufruire del diritto."}
{"id": "712235", "revid": "599013", "url": "https://it.wikipedia.org/wiki?curid=712235", "title": "FSH", "text": ""}
{"id": "712240", "revid": "712828", "url": "https://it.wikipedia.org/wiki?curid=712240", "title": "Ainulindale", "text": ""}
{"id": "712244", "revid": "7336", "url": "https://it.wikipedia.org/wiki?curid=712244", "title": "Pains au chocolat", "text": ""}
{"id": "712245", "revid": "29990", "url": "https://it.wikipedia.org/wiki?curid=712245", "title": "Barbour County", "text": ""}
{"id": "712249", "revid": "29990", "url": "https://it.wikipedia.org/wiki?curid=712249", "title": "Barbour County (Alabama)", "text": ""}
{"id": "712253", "revid": "1982", "url": "https://it.wikipedia.org/wiki?curid=712253", "title": "Nitrato d'alluminio", "text": ""}
{"id": "712257", "revid": "729019", "url": "https://it.wikipedia.org/wiki?curid=712257", "title": "Puukko", "text": "Il puukko () \u00e8 un tipo di coltello tradizionale finlandese nato per la caccia e l'intaglio. Ha lama solida a singolo filo, con tagliente leggermente curvo e dorso dritto. Viene custodito in un fodero normalmente cucito sul retro che lo ricopre per 3/4. Esistono equivalenti simili in Svezia e Norvegia, dove sono denominati rispettivamente \"brukskniv\" e \"tollekniv\".\nStoria.\nI primi coltelli scandinavi risalgono circa al I secolo, dopo l'arrivo di popolazioni germaniche entrate in contatto con le popolazioni autoctone finlandesi. A supporto di questi tesi, \u00e8 stato anche osservato che il vocabolo \"puukko\" presenta notevole similitudine con il sassone \"Pook\".\nNel Medioevo cominciarono a svilupparsi le differenze stilistiche nazionali: i coltelli svedesi e i norvegesi sono genericamente un po' pi\u00f9 massicci e bisellati pi\u00f9 bassi, i puukko sono leggermente pi\u00f9 affusolati e bisellati pi\u00f9 alti.\nOsservando gli esemplari storici \u00e8 chiaro come la forma del puukko sia rimasta grossomodo invariata nel corso dei secoli, pur sviluppando un gran numero di modelli regionali.\nKauhava, in Ostrobotnia, \u00e8 classicamente considerata la \"capitale dei puukko\" causa il gran numero di fabbri e aziende che vi hanno operato e vi operano tuttora.\nIn tutta la penisola Fennoscandica, il dono di un coltello ad una persona \u00e8 stato, ed \u00e8 ancora in una certa misura, un gesto ricco di significati simbolici. I genitori, ad esempio, regalano un coltello al figlio quando questi raggiunge la maggiore et\u00e0; il coltello va consegnato dalla parte dell'impugnatura in senso di fiducia. Nelle zone rurali \u00e8 ancora comune che un bambino riceva il primo coltello attorno ai 6-7 anni e gli vengano quindi insegnati i primi rudimenti dell'intaglio.\nIntorno al 1850 \u00e8 nato in Finlandia il \"Tommi\". I puristi finlandesi lo considerano il puukko per antonomasia, nella sua massima espressione stilistica e funzionale. Caratteristiche distintive sono la sezione romboidale della lama, il pomo \"crestato\" e, secondo alcuni, i colori de fodero.\nLa sezione romboidale, in realt\u00e0 molto precedente al Tommi e nata dall'abitudine dei fabbri di forgiare lame anche riciclando lime, permette di avere una lama solida e leggera al tempo stesso, avendo il dorso relativamente sottile e il punto pi\u00f9 spesso all'attaccatura dei biselli.\nL'acciaio solitamente usato \u00e8 il cosiddetto \"silversteel\", acciaio con 1,2% di carbonio in composizione e attualmente prodotto da B\u00f6hler con la sigla K510 e dalla TyssenKrupp come 115CrV3.\nIl puukko fu fedele compagno dei soldati finlandesi durante la Guerra d'Inverno sia come coltello di utilit\u00e0 sia come arma bianca per il corpo a corpo.\nIn tempi pi\u00f9 recenti, il puukko tradizionale \u00e8 stato utilizzato come fonte d'ispirazione dal designer Tapio Wirkkala e come, nei primi anni 2000, come base per lo sviluppo del coltello d'ordinanza delle truppe finlandesi, il \"Ranger Puukko\", disegnato dal capitano J.P. Peltonen e prodotto dalla Fiskars.\nCaratteristiche.\nPartendo dal presupposto che ogni fabbro tende a dare un tocco personale e che, di conseguenza, non esistono regole ferree, si pu\u00f2 comunque dire in linea di massima che:\n- la lama, tendenzialmente compresa fra i 50 e 130\u00a0mm di lunghezza e tra i 2 e i 6\u00a0mm di spessore, \u00e8 in acciaio al carbonio con tenore di C variabile fra lo 0,6% e l'1,2%. La misura pi\u00f9 comunemente utillizata \u00e8 circa quella del palmo della mano dell'utilizzatore. A discrezione del costruttore la punta pu\u00f2 essere leggermente uncinata o camusa.\nIl codolo, a seconda dello stile in costruzione, pu\u00f2 essere semplicemente incollato o essere ribattuto o rivettato sul pomo, qualora fosse lungo come l'intero manico.\nLa bisellatura \u00e8 tradizionalmente scandinava, ovvero formata dalle due facce piane del tagliente che convergono a formare il filo, senza variazioni nell'angolo tra di loro. Questa bisellatura rende il coltello molto prestante nell'intaglio della legna e facile da affilare, tuttavia rende il filo fragile e inadatto a lavori particolarmente pesanti.\n- il manico \u00e8 solitamente cilindrico, a sezione ovale o \"a goccia\", bombato e senza guardia, pu\u00f2 avere un pomo pi\u00f9 o meno marcatamente uncinato in alcune varianti regionali. Nel caso di coltelli utilizzati per sventrare animali o pulire pesce una sorta di guardia pu\u00f2 essere intagliata nel manico per prevenire ferite accidentali mano nel caso il manico diventi scivoloso. Quasi sempre costruito in legno anche se sono stati realizzati, soprattutto negli anni '30 e '40, manici in bachelite. Il legno pi\u00f9 utilizzato \u00e8 la betulla, ma non \u00e8 raro trovare anche manici in salice, a volte in frassino e ginepro. \u00c8 possibile vedere anche coltelli con manici composti da dischi di corteccia di betulla pressati fra due piastrine di ottone.\n- il fodero, in cuoio bovino, \u00e8 cucito sul retro \u00e8 ha al suo interno un salvafilo in legno o in plastica per proteggere coltello e portatore. Contiene quasi interamente il coltello, lasciandone scoperto solo il pomo e una piccola parte del manico, cos\u00ec da proteggerlo dalle intemperie e minimizzare il rischio di smarrimento."}
{"id": "712258", "revid": "7077", "url": "https://it.wikipedia.org/wiki?curid=712258", "title": "Croissants", "text": ""}
{"id": "712259", "revid": "120575154", "url": "https://it.wikipedia.org/wiki?curid=712259", "title": "XSL Transformations", "text": "In informatica l'XSLT (eXtensible Stylesheet Language Transformations) \u00e8 il linguaggio di trasformazione dell'XML, diventato uno standard web con una direttiva (\"Recommendation\") W3C del 16 novembre 1999. L'obiettivo principale per cui l'XSLT \u00e8 stato creato \u00e8 rendere possibile la trasformazione di un documento XML in un altro documento. Deriva direttamente dal linguaggio XSL, infatti i file di questo formato sono essenzialmente file di testo, contengono elementi ed attributi ed hanno l'estensione \".xsl\".\nDescrizione.\nCi possono essere due casi specifici di trasformazione: da un documento XML a un altro documento XML (adatto a specifiche applicazioni), oppure da un documento XML ad un altro formato (ad esempio HTML, XHTML, WML e RTF, ma anche in qualsiasi altro formato di solo testo). L'XSLT pu\u00f2 essere usato per entrambi i casi.\nPer generare una trasformazione XSLT occorrono due file: il documento da trasformare (in XML) ed un documento contenente il foglio di stile XSL, che fornisce la semantica per la trasformazione. Il foglio di stile XSLT vede un documento XML come una serie di nodi strutturati ad albero. \u00c8 formato da un insieme di modelli (\"template\") che contengono le regole di trasformazione dei tag del documento XML. Nella sintassi XSL, i template sono elementi, a ciascuno dei quali corrisponde l'attributo match, associato al nodo che verr\u00e0 trasformato. In termini strutturali quindi il foglio di stile XSL specifica la trasformazione di un albero di nodi in un altro albero di nodi.\n\u00c8 possibile anche aggiungere al documento trasformato elementi completamente nuovi o non prendere in considerazione determinati elementi del documento origine, riordinare gli elementi, fare elaborazioni in base al risultato di determinate condizioni, ecc.\nDettagli.\nUn processore XSLT pu\u00f2 trattare sette tipi di nodi presenti in un documento XML:\nLa trasformazione avviene attraverso un apposito programma detto processore XSLT, che riceve in input il documento XML, da cui prende i contenuti (file 1), poi prende dal foglio di stile (file 2) la struttura e le regole di presentazione e produce in output il documento XML trasformato (file 3). Il processore XSLT segue la struttura gerarchica del documento di partenza (1), individua ciascun nodo grazie alle istruzioni contenute nel foglio di stile (2), che esegue ricorsivamente, nodo per nodo. Quando il processore trova una corrispondenza (matching), al contenuto dell'elemento di (1) vengono applicate le regole del template contenuto in (2).\nIl primo elemento template contiene le regole di trasformazione dell'Elemento radice del file di input, normalmente indicato con \"/\".\nAlcuni esempi di regole applicate dal processore XSLT:\nUn documento XML pu\u00f2 essere associato a pi\u00f9 fogli di stile XSL, ciascuno dei quali generer\u00e0 un output diverso. Lo stesso procedimento vale anche al contrario: uno stesso foglio di stile pu\u00f2 essere applicato a pi\u00f9 documenti XML, allo scopo di produrre documenti dal contenuto differente ma formato analogo.\nEsempi XSLT.\nEsempio di un documento XML in arrivo \n&lt;?xml version=\"1.0\" ?&gt;\n&lt;persons&gt;\n &lt;person username=\"JS1\"&gt;\n &lt;name&gt;John&lt;/name&gt;\n &lt;family-name&gt;Smith&lt;/family-name&gt;\n &lt;/person&gt;\n &lt;person username=\"MI1\"&gt;\n &lt;name&gt;Morka&lt;/name&gt;\n &lt;family-name&gt;Ismincius&lt;/family-name&gt;\n &lt;/person&gt;\n&lt;/persons&gt;\nEsempio 1 (trasformazione da XML a XML).\nIl foglio di stile XSLT stylesheet fornisce template per trasformare il documento XML:\n&lt;?xml version=\"1.0\" encoding=\"UTF-8\"?&gt;\n&lt;xsl:stylesheet xmlns:xsl=\"http://www.w3.org/1999/XSL/Transform\" version=\"1.0\"&gt;\n &lt;xsl:output method=\"xml\" indent=\"yes\"/&gt;\n &lt;xsl:template match=\"/persons\"&gt;\n &lt;root&gt;\n &lt;xsl:apply-templates select=\"person\"/&gt;\n &lt;/root&gt;\n &lt;/xsl:template&gt;\n &lt;xsl:template match=\"person\"&gt;\n &lt;name username=\"{@username}\"&gt;\n &lt;xsl:value-of select=\"name\" /&gt;\n &lt;/name&gt;\n &lt;/xsl:template&gt;\n&lt;/xsl:stylesheet&gt;\nLa sua valutazione risulta in un nuovo documento XML, avente una nuova struttura:\n&lt;?xml version=\"1.0\" encoding=\"UTF-8\"?&gt;\n&lt;root&gt;\n &lt;name username=\"JS1\"&gt;John&lt;/name&gt;\n &lt;name username=\"MI1\"&gt;Morka&lt;/name&gt;\n&lt;/root&gt;\nEsempio 2 (trasformazione da XML a XHTML).\nElaborando il seguente documento XSLT\n&lt;?xml version=\"1.0\" encoding=\"UTF-8\"?&gt;\n&lt;xsl:stylesheet\n version=\"1.0\"\n xmlns:xsl=\"http://www.w3.org/1999/XSL/Transform\"\n xmlns=\"http://www.w3.org/1999/xhtml\"&gt;\n &lt;xsl:output method=\"xml\" indent=\"yes\" encoding=\"UTF-8\"/&gt;\n &lt;xsl:template match=\"/persons\"&gt;\n &lt;html&gt;\n &lt;head&gt; &lt;title&gt;Testing XML Example&lt;/title&gt; &lt;/head&gt;\n &lt;body&gt;\n= Persons =\n &lt;ul&gt;\n &lt;xsl:apply-templates select=\"person\"&gt;\n &lt;xsl:sort select=\"family-name\" /&gt;\n &lt;/xsl:apply-templates&gt;\n &lt;/ul&gt;\n &lt;/body&gt;\n &lt;/html&gt;\n &lt;/xsl:template&gt;\n &lt;xsl:template match=\"person\"&gt;\n &lt;li&gt;\n &lt;xsl:value-of select=\"family-name\"/&gt;&lt;xsl:text&gt;, &lt;/xsl:text&gt;&lt;xsl:value-of select=\"name\"/&gt;\n &lt;/li&gt;\n &lt;/xsl:template&gt;\n&lt;/xsl:stylesheet&gt;\ncon in ingresso il documento XML mostra il risultato nel seguente XHTML (l'indentazione \u00e8 stata modificata per chiarezza):\n&lt;?xml version=\"1.0\" encoding=\"UTF-8\"?&gt;\n&lt;html xmlns=\"http://www.w3.org/1999/xhtml\"&gt;\n &lt;head&gt; &lt;title&gt;Testing XML Example&lt;/title&gt; &lt;/head&gt;\n &lt;body&gt;\n= Persons =\n &lt;ul&gt;\n &lt;li&gt;Ismincius, Morka&lt;/li&gt;\n &lt;li&gt;Smith, John&lt;/li&gt;\n &lt;/ul&gt;\n &lt;/body&gt;\n&lt;/html&gt;\nQuesto XHTML genera il seguente output quando viene renderizzato da un web browser:\n&lt;?xml-stylesheet href=\"example2.xsl\" type=\"text/xsl\" ?&gt;\nNota: l'esempio codice_1 \u00e8 tecnicamente errato secondo le specifiche del W3C, ma \u00e8 l'unico tipo multimediale che \u00e8 ampiamente supportato da tutti i principali browser."}
{"id": "712260", "revid": "729019", "url": "https://it.wikipedia.org/wiki?curid=712260", "title": "Contee della Finlandia", "text": "Le contee della Finlandia furono la divisione amministrativa della Finlandia dal 1634 al 1997, introdotta dal Cancelliere Axel Oxenstierna quando la Finlandia faceva ancora parte dell'Impero svedese per evitare un'ulteriore divisione nelle Province della Svezia. Nel 1808 si verific\u00f2 un grande cambiamento, quando la Svezia fu battuta nella guerra finlandese e fu costretta a cedere le contee finlandesi all'Impero russo con il Trattato di Fredrikshamn. Le contee continuarono a rappresentare la suddivisione amministrativa e geografica di base della nazione durante l'epoca del Granducato di Finlandia e anche dopo l'indipendenza della Finlandia del 1917. Nel 1997 una riforma introdusse le province."}
{"id": "712262", "revid": "7336", "url": "https://it.wikipedia.org/wiki?curid=712262", "title": "Chocolatine", "text": ""}
{"id": "712264", "revid": "1457965", "url": "https://it.wikipedia.org/wiki?curid=712264", "title": "Fort\u00e8", "text": ""}
{"id": "712265", "revid": "770685", "url": "https://it.wikipedia.org/wiki?curid=712265", "title": "Belfast", "text": "Belfast (: ; ) \u00e8 la capitale e maggiore citt\u00e0 dell'Irlanda del Nord, una delle quattro nazioni costitutive del Regno Unito. Gran parte di Belfast, incluso il centro cittadino, appartiene alla Contea di Antrim, ma parte di Belfast Est e Belfast Sud sono nella Contea Down. Si trova sulla golena del fiume Lagan. Il nome della citt\u00e0 deriva dal gaelico \"B\u00e9al Feirste\" che significa \"bocca, estuario del Farset\".\nPer popolazione, prima della riforma amministrativa del 2015, Belfast era la 17\u00aa citt\u00e0 del Regno Unito e la seconda dell'isola dell'Irlanda. \u00c8 sede del governo locale dell'Irlanda del Nord. Al censimento del 2011 la citt\u00e0 di Belfast contava una popolazione di persone. Con la riforma del consiglio comunale del 2015 la popolazione \u00e8 di persone e la citt\u00e0 si trova nel cuore dell'area urbana di Belfast, che ha una popolazione totale di abitanti e della Belfast Metropolitan Area, che aveva una popolazione di abitanti nel 2001. La Zona Urbana Estesa, cos\u00ec come definita dall'Unione europea, ha una popolazione totale di persone. A Belfast fu conferito il titolo di citt\u00e0 nel 1888.\nStoricamente Belfast \u00e8 stata il centro dell'industria irlandese del lino (da qui l'appellativo \"Linenopolis\"), della produzione del tabacco, della fabbricazione delle corde e della costruzione di navi: il maggiore costruttore navale della citt\u00e0, Harland and Wolff, che costru\u00ec il transatlantico RMS Titanic, spinse Belfast sul palcoscenico mondiale all'inizio del XX secolo Belfast gioc\u00f2 un ruolo fondamentale durante la rivoluzione industriale, ottenendo la fama di centro industriale globale fino all'ultima met\u00e0 del XX secolo. L'industrializzazione e la migrazione che essa port\u00f2 fecero di Belfast, per un breve periodo, la pi\u00f9 grande citt\u00e0 dell'Irlanda all'inizio del '900, e il successo industriale ed economico della citt\u00e0 fu citato dagli oppositori unionisti all'Home rule come ragione per cui l'Irlanda dovesse evitare la devoluzione e in seguito una delle ragioni per cui gli unionisti dell'Ulster in particolare combatterono per resistervi.\nOggi Belfast rimane un grande centro industriale, come anche artistico, universitario, commerciale e forense, e rappresenta il motore economico dell'Irlanda del Nord. La citt\u00e0 ha sofferto molto durante il periodo del conflitto (definito \"The Troubles\"), ma in seguito ha goduto di un periodo di pacificazione, libero dalla violenza politica degli anni precedenti, che ha portato a una sostanziale crescita economica e commerciale. Inoltre il centro cittadino si \u00e8 notevolmente espanso ed \u00e8 stato rimodernato negli ultimi anni, in particolare la zona di Victoria Square.\nBelfast \u00e8 servita da due aeroporti: il Belfast City Airport, in citt\u00e0, e il Belfast International Airport, situato a circa (15 miglia) a ovest della citt\u00e0. Belfast ha anche un grande porto, con i porti commerciali e industriali che dominano la linea costiera del Belfast Lough, incluso il famoso cantiere navale Harland and Wolff. Belfast \u00e8 una citt\u00e0 facente parte del \"corridoio Dublino\u2014Belfast\", che conta una popolazione di tre milioni di persone, circa met\u00e0 della popolazione dell'intera isola irlandese.\nBelfast \u00e8 sede di quattro squadre dell'Irish League Football: Linfield F.C., Glentoran F.C., Cliftonville F.C. e Crusaders F.C.\nGeografia fisica.\nTerritorio.\nBelfast si trova sulla costa orientale dell'Irlanda del Nord, affiancata a nord-ovest da una catena di colline, tra le quali Cavehill, presumibilmente il luogo che ispir\u00f2 \"I viaggi di Gulliver\", il racconto dello scrittore Jonathan Swift: si dice, infatti, che la collina gli ricordasse la sagoma di un gigante dormiente a guardia della citt\u00e0. Belfast \u00e8 inoltre situata nella parte pi\u00f9 interna e orientale del Belfast Lough, sulla foce del fiume Lagan, posizione che l'ha sempre favorita nello sviluppo dell'industria cantieristica che l'ha resa famosa in passato.\nClima.\nBelfast ha un clima abbastanza temperato. Le temperature medie giornaliere sono di circa in luglio, in gennaio. La pi\u00f9 alta temperatura registrata in citt\u00e0 \u00e8 stata , il 12 luglio 1983. Le precipitazioni sono molto frequenti (pi\u00f9 di ) per 213 giorni durante l'anno, con una media annuale di , meno che nel Lake District o nelle Highlands scozzesi, ma decisamente pi\u00f9 di Dublino o del sud-est irlandese. Essendo un'area urbana molto sviluppata e costiera Belfast di solito vede la neve meno di 10 giorni all'anno. I cambiamenti climatici stanno visibilmente colpendo anche la citt\u00e0, come dimostrano i dati di luglio 2006, settembre 2006 e aprile 2007, dove sono stati registrati i record mensili per il caldo.\nStoria.\nOrigini.\nBelfast \u00e8 la versione anglicizzata del nome irlandese dell'area, che originariamente significava \"il guado sabbioso alla foce del fiume\". Questa descrizione si riferisce alla striscia di sabbia che si formava all'ingresso del Farset nel Lagan a Donegall Quay, prima che entrambi si gettassero nel Belfast Lough. Essa era la rete idrica intorno alla quale la citt\u00e0 venne fondata e svilupp\u00f2.\nIl luogo dove si trova ora la citt\u00e0 e il relativo circondario erano popolati sin dall'Et\u00e0 del Bronzo. Il \"Giant's Ring\", un \"henge\" vecchio di anni, \u00e8 situato vicino all'abitato, mentre sono chiaramente visibili nelle colline circostanti forti in pietra dell'Et\u00e0 del Ferro. Belfast rimase a lungo, almeno fino all'Alto Medio Evo, un piccolo insediamento senza importanza. \nDal XVII secolo alla seconda guerra mondiale.\nFu nel XVII secolo che la citt\u00e0 assunse dimensioni considerevoli, durante la \"Plantation of Ulster\" di coloni inglesi e scozzesi operata dal governo di Londra. Nei due secoli successivi fior\u00ec come centro commerciale e industriale e divenne la citt\u00e0 industrializzata dell'isola d'Irlanda sorsero numerose industrie, specializzate nel lino, corda, tabacco, ingegneria pesante e cantieristica navale. In poco tempo Belfast super\u00f2 Dublino in termini di lavoro, industrializzazione ed espansione urbanistica. Il famoso cantiere Harland and Wolff divenne uno dei pi\u00f9 grandi al mondo, dando lavoro a circa 35.000 dipendenti. Belfast fu pesantemente bombardata durante la seconda guerra mondiale. In un raid del 1941 i bombardieri tedeschi uccisero circa un migliaio di persone e ne lasciarono senza tetto decine di migliaia. Al di fuori di Londra fu la pi\u00f9 grande perdita di vite in un raid notturno durante la Battaglia d'Inghilterra.\nLa questione irlandese.\nBelfast \u00e8 stata la capitale dell'Irlanda del Nord sin dalla sua creazione nel 1920. Emergendo come la maggior citt\u00e0 della propria nazione, \u00e8 stata la scena dei principali conflitti fra repubblicani e lealisti. Belfast \u00e8 la citt\u00e0 che \u00e8 stata maggiormente insanguinata dalla violenza britannica e unionista contro la popolazione nazionalista durante i Troubles, conflitto civile durato dal 1969 circa fino a fine anni novanta, in realt\u00e0 solo una piccola parte all'interno di un conflitto coloniale che dura ormai da pi\u00f9 di 800 anni. Attentati, esplosioni, assassinii e violenza per strada hanno caratterizzato un periodo buio nella citt\u00e0. Le forze paramilitari lealiste, la Ulster Volunteer Force (UVF) e la Ulster Defence Association (UDA), con la complicit\u00e0 dell'esercito inglese attaccarono in modo settario e uccisero, oltre a membri dell'IRA, soprattutto semplici cittadini solo perch\u00e9 cattolici o repubblicani. Un particolare gruppo ben noto stanziato a Shankill Road a met\u00e0 degli anni '70 divenne famoso come \"Shankill Butchers\" (\"Macellai di Shankill\"). L'IRA, insieme ad altri gruppi armati irlandesi come l'INLA, difese la popolazione repubblicana rispondendo agli attacchi lealisti. In totale oltre persone furono uccise per violenza politica e religiosa in citt\u00e0 tra il 1969 e il 2001.\nTutt'oggi i due quartieri sono divisi da un muro e i cancelli o varchi lungo di esso vengono chiusi ogni sera alle 21.00 e riaperti alle 06.00 della mattina.\nToponomastica.\nIl nome \"Belfast\" deriva dal gaelico irlandese \"B\u00e9al Feirste\", ossia \"l'estuario del Farset\", il fiume su cui la citt\u00e0 \u00e8 stata costruita. Sorprendentemente il fiume Farset con il tempo \u00e8 stato superato in importanza dal fiume Lagan. Oggigiorno il Farset langue sotto la High Street mentre Bridge Street indica il posto dove un tempo esisteva il ponte sul Farset.\nAraldica civica.\nLo stemma semplice di Belfast \u00e8 cos\u00ec blasonato dai documenti ufficiali:\nSpesso per\u00f2 \u00e8 inserito in un altro stemma, ovvero una corona con degli ippocampi con altre bestie di supporto. Il motto \u00e8 \"Pro tanto quid retribuamus\" (\"Cosa daremo in cambio per cos\u00ec tanto?\"), tratto dal Salmo 116, versetto 12 della Bibbia.\nEconomia.\nQuando la popolazione di Belfast cominci\u00f2 a crescere rapidamente nel XVII secolo il settore economico pi\u00f9 propizio era senz'altro il commercio. La sua posizione dominante rispetto alle vaste zone rurali fu importante, cos\u00ec come il beneficio naturale dell'insenatura del Belfast Lough, che port\u00f2 in breve tempo alla costruzione dello storico porto, che costitu\u00ec ben presto un'arteria dei commerci irlandesi prima con la Gran Bretagna e in seguito anche con Europa e America. A met\u00e0 dello stesso secolo, Belfast esportava carne, burro, pellame e cereali e importava carbone, vestiti, vino, brandy, carta, legname e tabacco. La citt\u00e0 attuale \u00e8 comunque un prodotto della Rivoluzione Industriale. Tuttavia fu soltanto con la produzione del lino e l'avvio dell'attivit\u00e0 cantieristica navale che l'economia e la popolazione di Belfast ebbero un \"boom\" considerevole. All'inizio del XIX secolo, Belfast era il pi\u00f9 grande centro produttore di lino del mondo, al punto che veniva soprannominata \"Linenopolis\".\nIl porto di Belfast fu drenato nel 1845 per permettere l'ancoraggio alle navi di grosse dimensioni. Donegall Quay fu costruita proprio vicino ai lavori sul fiume, favorendo ulteriormente i commerci. Nel 1861 fu fondato il grande e famoso cantiere Harland and Wolff e al tempo del \"Titanic\", ovvero nel 1912, la societ\u00e0 gestiva il pi\u00f9 grande cantiere del mondo.\nLa \"Short Brothers plc\" \u00e8 una compagnia aerospaziale britannica con sede a Belfast. Fu la prima vera compagnia d'aviazione nel mondo e fu visitata dai fratelli Wright nel 1906 e 1907. Situata vicino al porto, nel 1989 fu acquisita dalla multinazionale canadese Bombardier e da allora \u00e8 conosciuta come Shorts Bombardier. \u00c8 ancora un produttore del settore di primo livello.\nL'avvento delle catene di montaggio e degli abiti di cotone, assieme all'inizio della prima guerra mondiale, determinarono l'inizio del declino commerciale di Belfast e delle sue esportazioni di lino. Come molte citt\u00e0 britanniche dipendenti dall'industria pesante, Belfast soffr\u00ec un sensibile declino sin dagli anni 1960, inaspritosi nel successivo ventennio, con la perdita di pi\u00f9 di centomila posti di lavoro manifatturieri. Per molti decenni la fragile economia dell'Irlanda del Nord richiese un significativo sostegno pubblico da parte del British exchequer per un ammontare fino a 4 miliardi \u00a3/anno. Inoltre la continua violenza religiosa ha reso difficile per Belfast competere con l'economia di Dublino, soprannominata Celtic Tiger.\nInfrastrutture e trasporti.\nBelfast ha avuto la peggio durante il conflitto nordirlandese, con circa met\u00e0 del totale delle vittime del conflitto che sono avvenute nell'Ulster. Tuttavia, dall'Accordo del Venerd\u00ec Santo del 1998, \u00e8 stata portata avanti una significativa riqualificazione del centro, inclusa Victoria Square, il Titanic Quarter, e il Laganside, come anche il complesso Odyssey e il Waterfront Hall. La citt\u00e0 \u00e8 servita da due aeroporti: il George Best Belfast City Airport, adiacente al Belfast Lough, e il Belfast International Airport che si trova presso il Lough Neagh. La Queen's University Belfast \u00e8 la principale universit\u00e0 della citt\u00e0, e la Ulster University ha anch'essa un campus nella citt\u00e0, dove si concentrano le facolt\u00e0 di scienze umane, design e architettura.\nTrasporti.\nBelfast \u00e8 una citt\u00e0 relativamente dipendente dalle auto, secondo gli standard europei, con un'estesa rete stradale che comprende di autostrada della M2 e M22. Uno studio sulle modalit\u00e0 di viaggio nell'Irlanda del Nord ha mostrato che gli abitanti di Belfast si muovono per il 77% in automobile, per l'11% con il trasporto pubblico e per il 6% a piedi. Ha inoltre mostrato che Belfast possiede 0,7 automobili per famiglia, comparata alle 1,18 auto nell'est e le 1,14 auto nell'ovest dell'Irlanda del Nord. Nel 2006 ha avuto inizio l'ammodernamento della rete viaria della citt\u00e0, con il rifacimento di due svincoli lungo il Westlink, trasformandoli in incroci posti su livelli differenti.\nI taxi (\"black cabs\") sono molto comuni in citt\u00e0 e operano in modalit\u00e0 collettiva in alcune aree. Questi taxi sono in numero molto inferiore ai minicabs privati. Il servizio di autobus e ferrovie nell'Irlanda del Nord \u00e8 operato da Translink; gli autobus urbani sono invece operati da Translink Metro, con linee che collegano i quartieri residenziali con il centro cittadino, utilizzando 12 corridoi preferenziali che corrono lungo le principali vie radiali, il che ha portato a collegamenti poco efficienti tra i diversi quartieri.\nCultura.\nLa citt\u00e0 \u00e8 famosa per i murali che riflettono l'appartenenza politica e religiosa delle due comunit\u00e0: cattolica e protestante.\nLa Shankill Road e i quartieri che vi si affacciano (Lower Shankill, Woodvale, Highfield tra gli altri) \u00e8 quasi interamente abitata da protestanti e i murali riflettono la fedelt\u00e0 degli abitanti alla corona britannica o il sostegno a gruppi paramilitari protestanti.\nI murali dei quartieri quasi interamente cattolici che si affacciano sulla Falls Road (Clonard, Beechmount, Ballymurphy) hanno come tema l'Irlanda unita, l'esercito repubblicano irlandese (IRA) o temi del folclore e della lingua irlandese.\nSport.\nLa squadra di baseball di Belfast \u00e8 \"The Belfast Northstars\" iscritta regolarmente alla Irish Baseball League, il massimo campionato irlandese di baseball.\nLe maggiori squadre calcistiche di Belfast sono il Linfield e il , i cui stadi sono rispettivamente il Windsor Park e il The Oval.\nI Belfast Giants sono la principale squadra di hockey su ghiaccio della citt\u00e0 e militano nella massima serie del campionato britannico. Le partite casalinghe sono giocate alla Odyssey Arena, situata nel Titanic Quarter.\nLa citt\u00e0 \u00e8 o \u00e8 stata sede di diverse squadre di football americano, che in pi\u00f9 occasioni hanno vinto il titolo nazionale irlandese:"}
{"id": "712266", "revid": "1821847", "url": "https://it.wikipedia.org/wiki?curid=712266", "title": "Foxilandia", "text": "Foxilandia \u00e8 un termine usato comunemente nella cultura politica messicana per riferirsi al periodo di governo del presidente conservatore Vicente Fox Quesada (2000-2006). Questo termine \u00e8 stato usato per la prima volta nel novembre del 2004, quando il presidente Fox arriv\u00f2 al Congresso messicano per fare il suo discorso annuale. I deputati delle opposizioni, estremamente arrabbiati, denominarono \"Foxilandia\" il paese \"fantastico\" descritto dal presidente Fox.\nFoxilandia \u00e8 inoltre il titolo di un certo numero di documentari politici come \"Aventuras en Foxilandia\" di Carlos Mendoza, \"Un mundo maravilloso\" di Luis Estrada e \"Foxilandia\" di Luis Mandoki."}
{"id": "712268", "revid": "123688410", "url": "https://it.wikipedia.org/wiki?curid=712268", "title": "Brioscia", "text": "La brioscia (detta in siciliano \"brioscia c\u00fb tuppu\" o \"briscia c\u00e2 c\u00f2ppula\") \u00e8 un tipico dolce al forno siciliano, molto diffusa anche nel resto del Mezzogiorno d'Italia (soprattutto tra Calabria e Puglia), nel salentino \u00e8 di forma semisferica leggermente schiacciata, che si distingue dalla \"brioche\" classica o dal cornetto sia per la pasta pi\u00f9 compatta sia per gli ingredienti e la preparazione.\nLa \"brioscia\" \u00e8 particolarmente apprezzata nella zona di Messina, Palermo, Reggio Calabria, Catania, Siracusa, Ragusa e Lecce.\nSi inzuppa con la granita, oppure \u00e8 molto diffusa la variante con la farcitura di gelato.\nNel messinese solitamente \u00e8 pi\u00f9 morbida e lievitata, nel catanese ha una consistenza maggiore ed \u00e8 meno lievitata.\nIngredienti.\nGli ingredienti della \"brioscia\" sono costituiti da:"}
{"id": "712275", "revid": "767487", "url": "https://it.wikipedia.org/wiki?curid=712275", "title": "Ingrid Seynhaeve", "text": "Biografia.\nNel 1991 vince il concorso Elite Look of the Year. Nel 1993 partecipa ad un servizio fotografico su Sports Illustrated. \u00c8 stata scelta per la copertina di varie riviste internazionali, tra cui Elle e Max.\nHa sfilato per \u00c1ngel Schlesser, Armani, Bella Freud, Bill Blass, Carolina Herrera, Charo Azcona, Duyos &amp; Paniagua, Elie Saab, Fusco, Hanae Mori, Gemma Kahng, Gres, Guess?, John Richmond, Laura Biagiotti, Louis Feraud, Michael Kors, Mulberry, Nacho Ruiz, Nicole Miller, Oscar de la Renta, Pedro del Hierro, Ralph Lauren e Roberto Verino.\nHa inoltre sfilato per Victoria's Secret nel 1997 e nel 2000.\nHa partecipato a varie pubblicit\u00e0, tra cui Nivea, Anti Flirt, Ben Kahn, Buffalo Jeans, Bullocks, Dillard's, Guess, J&amp;B, Kathleen Madden, Kezjar's, Macy's, Mikimoto, Ralph Lauren, Saks Fifth Avenue, Teri Jon, Victoria's Secret."}
{"id": "712277", "revid": "237256", "url": "https://it.wikipedia.org/wiki?curid=712277", "title": "Alexander Litvinenko", "text": ""}
{"id": "712281", "revid": "287204", "url": "https://it.wikipedia.org/wiki?curid=712281", "title": "Diego Forlan", "text": ""}
{"id": "712288", "revid": "1652635", "url": "https://it.wikipedia.org/wiki?curid=712288", "title": "Anuria", "text": " \nLanuria (pronuncia corretta: ; pronuncia accettabile: ) \u00e8 un segno clinico che corrisponde alla mancata emissione di urine da parte dell'apparato urinario. Per convenzione, si parla di anuria quando la produzione di urine \u00e8 inferiore a 100 ml al giorno.\nDiagnosi differenziale.\nOccorre verificare che la mancata emissione di urina sia da attribuire a mancata produzione renale e non a ritenzione urinaria. In quest'ultimo caso, se l'ostacolo al deflusso urinario si trova a valle della vescica, l'esame obiettivo dell'addome rivela la presenza di un globo vescicale e l'inserimento di un catetere dar\u00e0 esito a una cospicua quantit\u00e0 di urina. In tutti i casi, l'esame ecografico dell'apparato urinario \u00e8 di fondamentale importanza per distinguere tra le due situazioni."}
{"id": "712297", "revid": "486946", "url": "https://it.wikipedia.org/wiki?curid=712297", "title": "Rapid Eye Movement", "text": ""}
{"id": "712300", "revid": "2519", "url": "https://it.wikipedia.org/wiki?curid=712300", "title": "Regione di Brong-Ahafo", "text": "La regione di Brong-Ahafo (ufficialmente Brong-Ahafo Region, in inglese) era una regione del Ghana soppressa nel 2019. Si trovava nel centro del paese e il capoluogo era Sunyani. La superficie era di 39.557\u00a0km\u00b2 e 2.310.983 abitanti (censimento del 2010). Confinava con la Regione Settentrionale a nord, con la regione del Volta a est, con la regione Orientale a sud-est, con la regione di Ashanti a sud, con la regione Occidentale e la Costa d'Avorio a ovest.\nLa regione venne costituita nel 1958 e prese il nome dalle due popolazioni principali dell'area gli Akan Brong e gli Ahafo. Nel 2019 venne scorporata parte del territorio per costituire le regioni di Ahafo e Bono Est, la parte rimanente venne rinominata in regione di Bono.\nGeografia fisica.\nLa parte centrale \u00e8 collinosa; sono invece pianeggianti la parte settentrionale (nella zona del Volta Nero) e quella occidentale, appartenente al bacino idrografico del lago Volta. I fiumi sono numerosi; fra i principali si possono citare il Tano, il Sene e il Pru.\nEconomia.\nL'economia del Brong-Ahafo era basata sull'agricoltura (frutta, cacao, cereali e manioca) e sul commercio dei prodotti agricoli trasportati attraverso i numerosi collegamenti stradali (il pi\u00f9 importante era quello che congiunge Cape Coast a Ouagadougou) e lungo il fiume Volta. Svolgeva un ruolo economico importante anche il commercio di legname e, in alcune zone (in particolare intorno a Sunyani) l'industria tessile.\nCitt\u00e0 principali.\nLe principali citt\u00e0 del Brong-Ahafo erano Sunyani (capitale della regione), Berekum, Kintampo, Pawia e Techiman.\nDistretti.\nLa regione era suddivisa in 19 distretti:"}
{"id": "712304", "revid": "101768", "url": "https://it.wikipedia.org/wiki?curid=712304", "title": "Brong-Ahafo (regione)", "text": ""}
{"id": "712308", "revid": "77358", "url": "https://it.wikipedia.org/wiki?curid=712308", "title": "EMDR", "text": ""}
{"id": "712311", "revid": "78273", "url": "https://it.wikipedia.org/wiki?curid=712311", "title": "Brong Ahafo", "text": ""}
{"id": "712312", "revid": "287204", "url": "https://it.wikipedia.org/wiki?curid=712312", "title": "Aspidosperma quebracho-blanco", "text": "Il quebracho bianco (Aspidosperma quebracho-blanco \u00e8 un albero della famiglia delle Apocynaceae.\nLo si pu\u00f2 trovare nella regione nord dell'Argentina.\nNon deve essere confuso con altre specie conosciute con il nome di quebracho, ma appartenenti al genere \"Schinopsis\"."}
{"id": "712314", "revid": "767487", "url": "https://it.wikipedia.org/wiki?curid=712314", "title": "International Gold Cup", "text": "L'International Gold Cup era una gara automobilistica di Formula 1 corsa tra gli anni cinquanta e settanta sul circuito inglese di Oulton Park, non valida per il campionato del mondo. Dal 1970 la gara divenne valida quale prova per il campionato inglese Formula 5000; con l'accrescimento dei costi della Formula 1 e la conseguente sparizione dal calendario di gare fuori mondiale, essa venne dedicata esclusivamente a tali vetture. Dal 2002, dopo un periodo in cui il premio veniva assegnato ai vincitori di altre manifestazioni tenute sul circuito, la gara \u00e8 riservata ad auto da corsa d'interesse storico."}
{"id": "712315", "revid": "729019", "url": "https://it.wikipedia.org/wiki?curid=712315", "title": "Astragalo (anatomia)", "text": "L'astragalo, chiamato anche \"talo\" \u00e8 un osso breve (o \"corto\") del piede situato nel tarso che si articola superiormente con la tibia e il perone, inferiormente col calcagno e anteriormente con il navicolare. Trasmette il peso del corpo sul piede\nDescrizione.\nL'astragalo offre alla descrizione una testa di forma rotondeggiante, un corpo di forma cubica e un collo di forma cilindrica che li collega.\nLa testa dell'astragalo si presenta rivestita di cartilagine e costituisce la \"superficie articolare navicolare\" mediante la quale stabilisce una enartrosi con il navicolare.\nIl corpo, di forma pressoch\u00e9 cubica, offre alla descrizione sei facce, delle quali quella anteriore si continua col collo dell'astragalo.\nLa faccia superiore del corpo presenta il rilievo della troclea astragalica, superficie articolare mediante la quale l'astragalo prende rapporto con la tibia nell'articolazione tibio-astragalica o tarso-tibiale. Tale superficie articolare si continua sulle superfici mediale e laterale del corpo nelle superfici articolari malleolari dell'astragalo che si articolano col malleolo mediale della tibia ed il malleolo laterale del perone. Inoltre dalla superficie laterale del corpo dell'astragalo, al di sotto della superficie articolare malleolare laterale, si prolunga lateralmente il processo laterale dell'astragalo. Dalla superficie posteriore invece si prolunga il processo posteriore dell'astragalo. Tale processo, scavato nel mezzo dal solco del muscolo flessore lungo dell'alluce, \u00e8 suddiviso in due rilievi detti tubercoli posteriori dell'astragalo e distinti in mediale e laterale.\nLa superficie inferiore del corpo si caratterizza infine per la presenza della superficie articolare calcaneare posteriore dell'astragalo. Tale superficie articolare \u00e8 divisa dalla superficie articolare calcaneare anteriore, situata sulla superficie inferiore del collo dell'astragalo, dal solco dell'astragalo. Questo, assieme all'omologo solco talare situato sulla superficie superiore del calcagno, forma il seno del tarso.\nPatologia.\nIn caso di frattura, l'astragalo pu\u00f2 essere colpito da necrosi asettica: l'osso non ricevendo pi\u00f9 l'adeguato flusso di sangue, viene visto, agli occhi di una comune radiografia, come \"morto\". \nPer ristabilizzare la circolazione, pu\u00f2 essere tentata la strada dell'ossigenoterapia in camera iperbarica."}
{"id": "712316", "revid": "1522738", "url": "https://it.wikipedia.org/wiki?curid=712316", "title": "Canone della Terra di Mezzo", "text": "Nell'ambito dei lavori di narrativa di Tolkien, il termine canone indica quei testi specifici, quelle versioni e quei dettagli in cui il mondo secondario della Terra di Mezzo \u00e8 ritenuto coerente da parte degli appassionati. Di conseguenza, il canone della Terra di Mezzo \u00e8 una versione coerente di fatti ricavati da porzioni sparse dei testi di Tolkien. Altri lettori, critici verso il canone, controbattono che ci\u00f2 esclude dei fatti e anche delle intere storie sempre scritte da Tolkien, ma i difensori del canone sottolineano che questi elementi rimangono comunque come parti preziose del lavoro di Tolkien, anche se non coerenti con l'insieme. Partendo dal presupposto che Tolkien era impegnato nella creazione di un'opera mitopoietica, la consistenza interna potrebbe non essere un obiettivo desiderato.\nCome nasce la questione della canonicit\u00e0 della Terra di Mezzo.\nLa questione nasce spontaneamente, per il lettore medio, a fronte delle complessit\u00e0 e delle incoerenze che esistono fra le versioni pubblicate delle storie della Terra di Mezzo (per esempio \"Lo Hobbit\" e \"Il Signore degli Anelli\"). La questione si complica ulteriormente, facendosi anche pi\u00f9 interessante, quando il lettore approfondisce il ciclo pi\u00f9 grande, comprendendo \"Il Silmarillion\" e la mole di testi da cui deriva.\nIl punto di vista di Tolkien.\nPer il modo in cui fu creato, il mondo secondario della Terra di Mezzo \u00e8 complicato. Il creatore svilupp\u00f2 i vari elementi della sua mitologia fittizia nel corso dei decenni,\nelaborando cambiamenti sostanziali, abbandonando lo sviluppo di temi, di fatti importanti e di intere storie, riscrivendo in blocco e revisionando narrazioni che in un primo momento erano state ritenute complete. Tolkien sapeva che, nel caso in cui il nucleo del suo ciclo fosse stato pubblicato, gli editori e i lettori della narrativa fantasy tradizionale si sarebbero aspettati una ultimazione e una sistematizzazione della mitologia completamente unificata, dove incongruenze e contraddizioni fossero rimosse. Perci\u00f2, in un secondo momento, Tolkien inizi\u00f2 a tirare le fila dell'opera. Ma Tolkien era noto, secondo T.A. Shippey per essere un procrastinatore quando si trattava di ultimare qualcosa, forse a causa di una pigrizia \"calcolata\" per prolungare il gioco della creazione, o per preservare la non chiara \"thing-on-the-horizon\" (\"cosa all'orizzonte\") che riteneva cos\u00ec cara. Comunque stiano le cose, appare praticamente certo che proprio il Tolkien maturo lasci\u00f2 intenzionalmente alcune lacune nelle sue opere. In due sue lettere fornisce spiegazioni ed esempi a proposito:\nInoltre Tolkien, nell'ultimo periodo della sua vita, smise di basare i suoi scritti sulla pura narrazione ispirata dai suoi studi filologici per incentrarli su questioni pi\u00f9 filosofiche. Questo comport\u00f2 un notevole cambiamento nel tono e nel contenuto, e una nuova serie di rotture fra i vecchi e i nuovi lavori, nonostante Tolkien avvertisse l'urgenza di appianare le discrepanze. Quindi, per quanto riguarda i \"fatti interni\" dell'universo tolkieniano (storici, dei personaggi, tematici ecc.), questo processo abbastanza organico, esacerbato dalla personalit\u00e0 di Tolkien e dalle sue inclinazioni letterarie, provoc\u00f2 differenze radicate, contraddizioni e incongruenze non solo tra le singole parti coese del ciclo, ma talvolta all'interno di una stessa parte. Tolkien semplicemente non produsse mai una mitologia unificata, sistematica e totalmente coerente. Anche i materiali pubblicati durante la vita dell'autore raggiunsero raramente uno stato soddisfacente di completezza e coerenza (per quanto Tolkien se ne preoccupasse). \"Lo Hobbit\", \"Il Signore degli Anelli\", \"Le avventure di Tom Bombadil\" e \"The Road Goes Ever On\" furono tutti pubblicati mentre Tolkien era vivo, e \"Lo Hobbit\" fu riveduto due volte e \"Il Signore degli Anelli\" una, entrambi a causa di incongruenze.\n\"Lo Hobbit\".\nTolkien inizialmente non concep\u00ec o scrisse \"Lo Hobbit\" come parte dell'universo immaginario della Terra di Mezzo ritratto nel \"Silmarillion\" (quest'ultimo basato su dei racconti iniziati nel 1916). Piuttosto, con \"Lo Hobbit\", Tolkien stava semplicemente popolando un paesaggio immaginario con personaggi e ambientazioni gi\u00e0 \"pronte all'uso\" per una storia d'avventura per bambini. Per il proprio divertimento e utilit\u00e0, Tolkien prese in prestito diversi riferimenti alla sua mitologia del \"Silmarillion\", non ancora pubblicata, per dare alla nuova storia un senso di profondit\u00e0; un passato interno, riempito con miti misteriosi e leggende (come notato prima, queste furono la natura e la preferenza di Tolkien). Quindi Gandalf e Thorin Scudodiquercia brandiscono spade provenienti da Gondolin, ed Elrond (signore di Gran Burrone) \u00e8 detto Mezzelfo. Per come \"Lo Hobbit\" fu inizialmente pensato, la menzione di questi dettagli con \"citazioni esterne\" ne era la fine (o cos\u00ec credette Tolkien).\nQueste citazioni casuali alla Terra di Mezzo erano, nella loro concezione originale, per l'appunto, puramente casuali. Ma, dopo il successo de \"Lo Hobbit\", Tolkien svilupp\u00f2, su invito del suo editore, un seguito che fin dall'inizio fu inteso come un episodio (l'ultimo episodio, eventualmente) del ciclo esposto nel \"Silmarillion\". Questo cambiamento drammatico nelle relazioni fra gli Hobbit (della famiglia Baggins) e la Terra di Mezzo (dei Valar degli Eldar e degli Edain) significava che \"Lo Hobbit\", per come era stato pubblicato, conteneva gravi incongruenze rispetto alla \"verit\u00e0\" o \"coerenza\" dei dettagli appartenenti al mondo secondario auto-contenuto della Terra di Mezzo. Essendo \"Il Signore degli Anelli\" il seguito a pieno titolo sia de \"Lo Hobbit\" sia del \"Silmarillion\", Tolkien si ritrov\u00f2 a dover rendere compatibili i fatti e lo sfondo storico de \"Lo Hobbit\" con quelli del \"Silmarillion\". Il risultato fu la produzione di edizioni successive de \"Lo Hobbit\" che rettificarono molte incongruenze (ma non tutte). Tra le incongruenze sopravvissute nelle edizioni pi\u00f9 tarde, il lettore attento pu\u00f2 notare che Bilbo e i Nani fecero un viaggio troppo lungo per raggiungere Gran Burrone rispetto alla distanza indicata dalla mappa de \"Il Signore degli Anelli\": questa incongruenza non pu\u00f2 essere spiegata con facilit\u00e0, e forse non pu\u00f2 essere spiegata in alcun modo. Ci sono anche altri problemi, come il luogo esatto dell'incontro con i Troll, e cos\u00ec via.\nNon c'\u00e8 neppure coerenza generale tra tutte queste opere (vedi sotto), nonostante un buon accordo fra le fonti si possa trovare grazie alle seconde edizioni de \"Lo Hobbit\" (1950) de \"Il Signore degli Anelli\" (1965), de \"Le avventure di Tom Bombadil\" e \"The Road Goes Ever On\". Molto tempo dopo, nella edizione del 2004 de \"Il Signore degli Anelli\", Christopher Tolkien, Wayne G. Hammond e Christina Scull hanno supervisionato con cura una standardizzazione completa della nomenclatura e corretto tacitamente diversi errori che erano nel testo. Questi cambiamenti sono documentati nel libro di Hammond e Scull, \"\", pubblicato nel 2005.\n\"Il Silmarillion\".\nLa morte dell'autore nel 1973, l'assenza di un'opera ultimata e risolutiva e la conseguente pubblicazione postuma de \"Il Silmarillion\" crearono un vuoto che la tipica definizione letteraria di \"canone\" non poteva riempire: non pu\u00f2 esistere alcuna versione finale, protetta dal diritto di copia, approvata dall'autore e priva di contraddizioni dell'intero ciclo. Semplicemente non fu mai finita prima della morte dell'autore.\nPubblicato nel 1977, quattro anni dopo la morte di Tolkien, \"Il Silmarillion\" rappresenta un riassunto di un ciclo, un compendio dei racconti pi\u00f9 vecchi della Terra di Mezzo che ottenne la propria forma finale solo grazie alla cura editoriale di Christopher Tolkien, che si ciment\u00f2 nell'organizzazione e nella pubblicazione del pi\u00f9 grande progetto di suo padre. Egli compil\u00f2 per approssimazione quello che avrebbe potuto produrre suo padre: comunque avvisando i lettori di non aspettarsi coerenza tra il lavoro postumo e quello che era gi\u00e0 stato pubblicato. Attraverso i suoi commenti critici nei dodici volumi di \"The History of Middle-earth\", Christopher ha evidenziato le molte discrepanze tra le sue selezioni e alterazioni editoriali apportate ne \"Il Silmarillion\" e ci\u00f2 che in un secondo tempo ha affermato essere l'intenzione vera di suo padre. \u00c8 risaputo che anche parti significative dei capitoli de \"Il Silmarillion\" che riguardano la rovina del Doriath e la caduta di Gondolin (soprattutto il primo) furono scritte da Christopher Tolkien e Guy Gavriel Kay; quindi non c'\u00e8 certezza che i capitoli pubblicati rappresentino le idee di J. R. R. Tolkien su come queste storie dovessero essere trattate. Tolkien infatti non revision\u00f2 mai significativamente l'ultimo terzo del \"Quenta Silmarillion\", che rimase quindi allo stato in cui fu lasciato nei primi racconti della sua giovinezza.\nSospensione dell'incredulit\u00e0.\nNonostante l'aspetto \"proprio-come-un-vero-ciclo-mitologico\" che la professione di Tolkien, le sue abitudini, i suoi progetti e la sua morte assegnarono ai suoi lavori, per alcuni lettori il peso delle incoerenze limita la \"sospensione dell'incredulit\u00e0\". Questa sospensione della realt\u00e0 ordinaria \u00e8 necessaria per quelli che vogliono intraprendere una lettura in modo autentico, come un buon spettatore, quando una recita o un film (o poema o salmo o proverbio) rappresentano chiaramente una finzione narrativa (sia realistica che di fantasia), che viene introdotto in essa per partecipare all'esperienza artistica e educativa. Senza la sospensione dell'incredulit\u00e0, non ci potrebbe essere realismo nei film, nelle recite, nei romanzi. Senza questo senso di \"realt\u00e0 secondaria\" il lettore non potrebbe immedesimarsi nei personaggi, affascinarsi per la trama, o \"sentire\" il racconto in qualunque modo. I veri appassionati di un certo genere letterario immergono s\u00e9 stessi in questo mondo secondario: questa immersione li gratifica enormemente, perch\u00e9 \u00e8 l'unico modo di provare la maestosit\u00e0 del mito; quindi, per molti lettori \u00e8 fondamentale che venga stabilita una coerenza interna nel mondo secondario di Tolkien. Inoltre gli appassionati possono arrivare a guerreggiare tra di loro per risolvere i dettagli contraddittori dei fatti del mondo secondario: tali dispute hanno fatto anche notizia (nel mondo primario); cos\u00ec che molti appassionati di Tolkien e non solo vennero a conoscenza dell'infame conflitto delle \"Ali dei Balrog\" che ebbe luogo su internet.\nUn procrastinatore intenzionale deceduto, dei testi involuti, stratificati e incoerenti, degli interrogativi riguardanti il processo editoriale, il requisito inalienabile della sospensione dell'incredulit\u00e0, infine l'interesse per un dibattito piacevole e produttivo: \u00e8 di fronte a queste difficolt\u00e0 che nasce il concetto del canone della Terra di Mezzo.\nStoria del concetto del canone.\nI primi tentativi di creare un \"canone\" per la Terra di Mezzo risalgono a Tolkien stesso, che dichiar\u00f2 che spesso si sentiva vincolato a quello che era gi\u00e0 stato fissato. Anche quando modific\u00f2 \"Lo Hobbit\" per allineare la vicenda del ritrovamento dell'Anello con gli ultimi sviluppi, Tolkien mantenne la versione originale come quella raccontata da Bilbo stesso nel tentativo di giustificare pienamente il possesso dell'Anello. Similmente, nel preparare \"Il Silmarillion\" per la pubblicazione, Christopher Tolkien fece dei cambiamenti editoriali per rimuovere molte possibili incoerenze con \"Il Signore degli Anelli\". Da allora Christopher Tolkien ha pi\u00f9 volte identificato dei punti in cui pensa di \"aver sbagliato\", e ha fornito dati per argomentare che una versione o l'altra rifletteva l'\"intenzione\" di suo padre. Tutto questo va nella direzione di creare una \"storia\" coerente per la Terra di Mezzo.\nInizialmente \"Lo Hobbit\" e \"Il Signore degli Anelli\" furono semplicemente trattati come un qualunque altro canone narrativo, in modo automatico e piuttosto inconscio. C'erano dei dibattiti su come interpretare i testi stessi, ma nessun dubbio reale alla loro validit\u00e0 o coerenza. Piccoli problemi di \"canonicit\u00e0\" iniziarono con la pubblicazione de \"Il Silmarillion\" insieme a dubbi su come risolvere ulteriori contraddizioni fra questo e gli altri testi. Quando le idee alternative di Tolkien furono pubblicate nei \"Racconti incompiuti\" e nella serie \"The History of Middle-earth\", la \"canonicit\u00e0\" del materiale contenuto ne \"Il Silmarillion\" fu rimessa in discussione.\nOrganizzazioni di appassionati, societ\u00e0 tolkieniane e i newsgroup di internet diventarono tutti dei forum per dibattiti sulla esatta natura dei personaggi e degli eventi della Terra di Mezzo. Il newsgroup di usenet alt.fan.tolkien nacque nel 1992, e rec.arts.books.tolkien nel 1993. I lettori scoprirono di essere profondamente esperti nei dettagli pi\u00f9 specifici. Gli appunti di Tolkien, le sue lettere, e anche i ricordi personali di coloro che lo conobbero, ogni cosa divenne un \"fatto\" determinante per presumere la \"canonicit\u00e0\" di questo o quel dettaglio.\nParlando chiaramente, attualmente c'\u00e8 chi crede che il concetto di canone \u00e8 sia necessario che possibile, e chi crede che non \u00e8 n\u00e9 l'uno n\u00e9 l'altro (vedi sotto). L'importanza di questo dibattito diventa palese quando si ricorre a fonti di riferimento per le informazioni della Terra di Mezzo. Da ogni parte c'\u00e8 un bisogno di coerenza nel modo in cui il materiale di riferimento ha a che fare con i fatti e dettagli della Terra di Mezzo, sia da parte di chi applica (dietro le quinte) il filtro del canone (cos\u00ec che i suoi articoli riportano semplicemente \"Gil-galad \u00e8 il figlio di Orodreth\"), che da parte di chi semplicemente riporta le discrepanze via via che appaiono.\nEsempi di applicazione del canone nell'universo tolkieniano.\nUn esempio della questione del canone \u00e8 la discendenza di Gil-galad. Ne \"Il Silmarillion\" si afferma che \u00e8 il figlio di Fingon, ma (come rivelato in \"The History of Middle-earth\") Tolkien prese in considerazione molte versioni prima di decidere che egli fosse il figlio di Orodreth (che a sua volta non era pi\u00f9 un figlio di Finarfin, bens\u00ec il nipote).\nCome secondo esempio, molti lettori hanno appreso (ne \"Il Silmarillion\") che Finw\u00eb ebbe tre figli (tutti e tre maschi); F\u00ebanor dalla sua prima moglie M\u00edriel, e Fingolfin e Finarfin da Indis. Pubblicazioni posteriori, invece, fanno vedere come questo non fosse in realt\u00e0 il desiderio di Tolkien, che infine decise che Finw\u00eb dovesse avere due figlie: Findis e Irim\u00eb, dalla sua seconda moglie (Findis era infatti la prima figlia avuta da Indis).\nQuindi qual \u00e8 la genealogia di Gil-galad? Quanti figli aveva Finw\u00eb? Se \"Il Silmarillion\" pubblicato \u00e8 considerato canonico, tutto il materiale posteriore dev'essere scartato (ad esempio non si ammette l'esistenza di Findis e Irim\u00eb). Ma se gli scritti pi\u00f9 tardi di Tolkien vengono presi come canone, \"Il Silmarillion\" dove essere riscritto per coerenza col resto del mondo secondario di cui fa parte. Ma Christopher Tolkien ha dichiarato che non s'impegner\u00e0 in questo progetto, poich\u00e9 adesso si \u00e8 ritirato. Cos\u00ec il lettore rimane con un \"Quenta Silmarillion\" che contraddice le intenzioni originali dell'autore, ma che \u00e8 l'unico romanzo autorevole (secondo il normale concetto di canone narrativo) su gran parte delle tradizioni. L'unica consolazione \u00e8 la constatazione che spesso le storie antiche del mondo reale sono spesso vaghe e contraddittorie per natura.\nLa soluzione di questo problema (finch\u00e9 \"Il Silmarillion\" non sar\u00e0 riscritto) \u00e8 di applicare il concetto di canone ad ogni domanda. Il concetto pu\u00f2 essere applicato affermando, per esempio, la priorit\u00e0 dei lavori emersi pi\u00f9 tardi di Tolkien rispetto a quelli pubblicati ne \"Il Silmarillion\" nel 1977. Questa priorit\u00e0 sarebbe basata sulle ultime chiare intenzioni dell'autore. Quindi, il canone della Terra di Mezzo sulla questione della discendenza di Gil-galad affermerebbe che questi \u00e8 il figlio di Orodreth, e quest'ultimo \u00e8 il nipote di Finarfin, e che \"Il Silmarillion\", in questo caso, \u00e8 sbagliato. Inoltre, sarebbe canonico anche affermare che Finw\u00eb ebbe cinque figli, comprese Findis e Irim\u00eb.\nApplicando il ragionamento appena illustrato, alcuni canonisti giungono alla conclusione che le ultime edizioni de \"Lo Hobbit\" e de \"Il Signore degli Anelli\" sono completamente canoniche, ma che lo stato de \"Il Silmarillion\" e degli altri scritti postumi \u00e8 pi\u00f9 complesso. Dal loro punto di vista, \"Il Silmarillion\" e i \"Racconti incompiuti\" vengono considerati canonici in linea di principio, ma le correzioni pubblicate in \"The History of Middle Earth\" hanno la precedenza. Gli scritti di Tolkien pi\u00f9 tardi che non contraddicono testi pi\u00f9 autorevoli vengono generalmente considerati canonici."}
{"id": "712317", "revid": "1979289", "url": "https://it.wikipedia.org/wiki?curid=712317", "title": "Fritto misto alla piemontese", "text": "Il fritto misto alla piemontese (\"Fricass\u00e0 m\u00ebsci\u00e0\" in piemontese) \u00e8 un piatto unico\ntipico della cucina piemontese.\nStoria.\nSi tratta di un piatto di antica tradizione popolare, quando ancora gli animali venivano macellati a casa e per sprecare il meno possibile, si cucinavano le frattaglie. Piatto tradizionalmente conviviale e tipico del periodo autunnale e invernale, \u00e8 tuttavia facile da reperire quasi tutto l'anno (esclusi i mesi estivi pi\u00f9 caldi).\nGli animali di grossa taglia come l'agnello, il maiale o il vitello, dopo la macellazione, venivano suddivisi all'interno della famiglia, e le animelle, i rognoni, i filoni, la cervella, il fegato e i testicoli venivano impanati nel pan grattato e fritti in olio. Venivano poi serviti con i sanguinacci nel giorno festivo successivo alla macellazione.\nNel corso degli anni la preparazione ha subito importanti aggiunte e data la facilit\u00e0 con la quale ormai si possono acquistare svariati tipi di carne, si pu\u00f2 considerare e servire come piatto unico.\nResta comunque un piatto del \"di 'd festa\", e abbinando il dolce con il salato, \u00e8 stata aggiunta la mela e l'amaretto (prodotti comunque piemontesi), oltrech\u00e9 carni miste e diverse verdure.\nLa ricetta tradizionale vorrebbe il fritto misto costituito dai soli avanzi di macellazione del vitello per la parte \"salata\" e da qualche pezzo di dolce e frutta, il tutto accompagnato dalle carote saltate in padella, per un antipasto ricco e completo.\nComposizione tradizionale.\nil tutto accompagnato da carote saltate in padella.\nComposizione attuale.\nLa composizione del fritto misto \u00e8 cambiata in base ai gusti ed alla fantasia in cucina. \u00c8 consuetudine ormai trovare il fritto misto alla piemontese completo di:\nil tutto accompagnato da verdure di stagione saltate in padella."}
{"id": "712320", "revid": "38120", "url": "https://it.wikipedia.org/wiki?curid=712320", "title": "Isole Diomede", "text": "Le Isole Diomede (rus. O\u0441\u0442\u0440\u043e\u0432\u0430\u0301 \u0414\u0438\u043e\u043c\u0438\u0434\u0430, \"Ostrova Diomida\"; ingl. \"Diomede Islands\") sono due isole rocciose situate nel mezzo dello stretto di Bering. Il loro territorio \u00e8 suddiviso tra Asia e America, poich\u00e9 suddiviso tra Russia e Stati Uniti d'America e, curiosamente, sono anche soggette a due fusi orari completamente differenti. \nLa pi\u00f9 orientale delle due isole, ovvero Piccola Diomede, appartiene amministrativamente agli Stati Uniti poich\u00e9 facente parte dell'Alaska, mentre la pi\u00f9 occidentale, denominata Grande Diomede, appartiene alla Russia e fa parte del Circondario della \u010cukotka.\nLe Isole Diomede sono conosciute anche con altre denominazioni. La \"Diomede Island\", appartenente agli Stati Uniti, \u00e8 nota anche come \"I\u014balik\" o \"Kruzen\u0161tern\", mentre la \"O\u0441\u0442\u0440\u043e\u0432 \u0420\u0430\u0442\u043c\u0430\u043d\u043e\u0432\u0430\", appartenente alla Russia, \u00e8 conosciuta anche come \"Imaqliq\" o \"Nunarbuk\". Esse sono separate da un braccio di mare largo poco meno di quattro chilometri, al centro del quale scorre la linea di confine tra i due Paesi e i due continenti, nonch\u00e9 la linea di cambiamento di data.\nStoricamente le Isole Diomede rivestirono un ruolo cruciale poich\u00e9 costituivano il punto pi\u00f9 vicino tra le due superpotenze della \u00abguerra fredda\u00bb, ovvero gli Stati Uniti e l'Unione Sovietica.\nGeografia, ambiente e territorio.\nL'arcipelago si estende per circa 10\u00a0km tra le longitudini 169\u00b007\u2032 e 168\u00b053\u2032 W e le latitudini 65\u00b049\u2032 e 65\u00b044\u2032 N, poco a sud del circolo polare artico. La superficie di Grande Diomede \u00e8 di circa 29\u00a0km\u00b2, quella di Piccola Diomede di circa 6\u00a0km\u00b2. Entrambe le isole non presentano rilievi montuosi ma sono caratterizzate da un territorio pianeggiante e da scogliere rocciose.\nA causa del loro clima artico e della posizione estremamente isolata, le Isole Diomede sono pressoch\u00e9 disabitate e hanno una vegetazione brulla e selvaggia. La fauna \u00e8 costituita da piccole colonie di foche e trichechi, nonch\u00e9 svariate specie di volatili e crostacei.\nSulle coste meridionali di entrambe le isole esistono piccoli insediamenti abitativi con moli d'attracco e stazioni meteorologiche o scientifiche ricavate da vecchie strutture militari. In passato la popolazione stanziale, seppur esigua, era costituita da una piccola comunit\u00e0 Inuit, che per\u00f2 si trasfer\u00ec definitivamente nella penisola siberiana dopo il secondo conflitto mondiale.\nNello stretto braccio di mare di circa 3,7 km tra le due isole corre la linea di cambiamento di data, pertanto il fuso orario di Grande Diomede (Russia) \u00e8 UTC+12, mentre quella di Piccola Diomede (USA) \u00e8 UTC-9. Questa convenzione fa s\u00ec che, nonostante la loro vicinanza, le due isole abbiano due fusi orari completamente differenti: Grande Diomede infatti \u00e8 21 ore avanti rispetto alla Piccola Diomede. Tale particolarit\u00e0 fa s\u00ec anche che per 21 ore al giorno le due isole si trovino in due giorni diversi.\nStoria.\nLe prime notizie su tali isole si devono all'esploratore russo Sem\u00ebn De\u017en\u00ebv che, nel 1648, ne document\u00f2 l'esistenza. Quasi un secolo pi\u00f9 tardi l'esploratore danese Vitus Bering, per conto del governo russo, effettuando ricognizioni nell'Oceano Pacifico settentrionale al fine di stabilire connessioni tra il continente asiatico e l'Alaska, scopr\u00ec il braccio di mare oggi noto come stretto di Bering e, il 16 agosto 1728, anche queste isole. Essendo quello il giorno in cui la Chiesa ortodossa russa celebra la memoria del martire Diomede di Tarso, le isole furono intitolate a tale santo.\nUna vera e propria esplorazione delle isole avvenne nel 1732 a opera del geodeta russo Michail Gvozd\u00ebv, quando le isole gi\u00e0 erano parte della Russia imperiale come provincia dell'America russa. Con la vendita di tali territori agli Stati Uniti nel 1867, la sola isola Piccola Diomede segu\u00ec le sorti dell'Alaska, mentre Grande Diomede rimase territorio russo e, dal 1922 fino al 1991, dell'Unione Sovietica.\nAl termine del secondo conflitto mondiale, la popolazione stanziale costituita da una piccola comunit\u00e0 Inuit si trasfer\u00ec definitivamente nella penisola siberiana e Grande Diomede divenne luogo di insediamenti militari, analogamente a quanto accadde a Piccola Diomede. Durante la \u00abguerra fredda\u00bb le Isole Diomede, infatti, rivestirono un ruolo altamente strategico poich\u00e9 furono gli avamposti militari tra loro pi\u00f9 prossimi alle due superpotenze mondiali: gli Stati Uniti e l'Unione Sovietica, separati soltanto da poco pi\u00f9 di tre chilometri di mare.\nIl 7 agosto 1987 la trentenne atleta statunitense Lynne Cox effettu\u00f2 a nuoto la traversata del braccio di mare tra le due isole partendo dalla propria sponda per approdare su quella sovietica. La traversata a nuoto dur\u00f2 due ore e sei minuti e avvenne in condizioni al limite del proibitivo poich\u00e9, pur essendo piena estate, la temperatura dell'acqua era intorno ai 5 \u00baC. L'intento dell'iniziativa fu quello di favorire la distensione tra i due Paesi, all'epoca governati rispettivamente da Ronald Reagan e Michail Gorba\u010d\u00ebv; quest'ultimo ricevette personalmente Lynne Cox al Cremlino e, successivamente, la menzion\u00f2 tra gli ispiratori dello storico trattato sulle forze nucleari a medio raggio firmato dai due capi di Stato a Washington l'8 dicembre dello stesso anno. Mentre l'impresa di Lynne Cox ebbe molto rilievo nell'Unione Sovietica, Ronald Reagan pare non fosse informato del fatto, tanto che afferm\u00f2 di non sapere a chi si fosse riferito Gorba\u010d\u00ebv quando la menzion\u00f2 al momento della firma del trattato.\nIl progetto del ponte sullo stretto di Bering.\nLe Isole Diomede sono anche state oggetto di un importante progetto dell'ingegnere americano di origine cinese T. Y. Lin che, tra le svariate ipotesi susseguitesi nel corso di oltre un secolo, nel 1958 progett\u00f2 un ipotetico ponte intercontinentale che potrebbe attraversare lo stretto di Bering tra Asia e America, collegando la penisola dei Ciukci della Siberia (Russia) e la penisola di Seward dell'Alaska (USA). \nA differenza delle molteplici soluzioni alternative ipotizzate, il lungo ponte di un centinaio di chilometri progettato da T.Y. Lin risulterebbe la soluzione pi\u00f9 realizzabile, seppur non senza criticit\u00e0; esso sarebbe suddiviso in tre sezioni, sfruttando proprio la presenza delle Isole Diomede che sorgono al centro dello stretto di Bering.\nQualora venisse realizzato sarebbe il ponte pi\u00f9 lungo del mondo e, curiosamente, consentirebbe a un viaggiatore che partisse dalla costa siberiana alla sera, di arrivare a destinazione la mattina dello stesso giorno di partenza, secondo la data e il fuso orario dell'Alaska. Inoltre, se opportunamente collegato alle attuali infrastrutture autostradali e ferroviarie (la linea ferroviaria Transiberiana e la Alaska Railroad), l'ipotetico ponte consentirebbe di percorrere via terra ininterrottamente i territori di Europa, Asia e America."}
{"id": "712322", "revid": "1543377", "url": "https://it.wikipedia.org/wiki?curid=712322", "title": "Grotte dello Zachito", "text": "Le grotte dello Zachito si trovano nel territorio del comune di Caggiano, a nord, nord-est dall'abitato e nei pressi del fiume Melandro.\nStoria.\nPaolo Carucci, che le scopr\u00ec nel XIX secolo, vi rinvenne reperti datati dall'et\u00e0 del Bronzo Medio all'Enotrio sub-geometrico (VI secolo a.C.), in parte oggi esposti nel Museo archeologico nazionale di Napoli.\nQuesti ritrovamenti furono descritti anche da Giovanni Patroni, professore di lettere e filosofia presso l'Universit\u00e0 di Pavia all'inizio del XX secolo, in diverse sue monografie:"}
{"id": "712332", "revid": "3831", "url": "https://it.wikipedia.org/wiki?curid=712332", "title": "Divisione Passeggeri Regionale", "text": ""}
{"id": "712334", "revid": "1501558", "url": "https://it.wikipedia.org/wiki?curid=712334", "title": "Shaushtatar", "text": "Shaushtatar saccheggi\u00f2 la citt\u00e0 di Assur, governata allora dal Re Ashur-nadin-ahhe I (1435 a.C.-1420 a.C.), da cui riport\u00f2 a Washukanni, la sua capitale, le preziose porte, in argento ed oro, del palazzo reale.\nQueste notizie ci sono note da una fonte posteriore ittita, il trattato tra il sovrano ittita Suppiliuliuma e quello mitannico Shatiwaza. Dopo il saccheggio di Assur l'Assiria pag\u00f2 un tributo a Mitanni fino al tempo di Assur-uballit I (1365 a.C. - 1330 a.C.). Di tutto ci\u00f2 non si trova traccia nelle liste reali assire ma \u00e8 comunque probabile che l'Assiria sia stata governata da una dinastia autoctona alleata di Mitanni. Durante il periodo di vassallaggio in Assur furono costruiti templi dedicati a Sin e Shamash.\nDurante il regno di Shaushtatar anche Aleppo, Nuzi ed Arappa furono incorporate nel Mitanni. Prove di ci\u00f2 provengono dagli scavi del palazzo del \"Principe della corona\" di Arappa e da una lettera di Shaushtatar rinvenuta nel palazzo di Shilwe-Teshup. Il sigillo di questa mostra eroi e geni alati, impegnati nella caccia di leoni ed altri animali, ed un sole alato. Un secondo sigillo, attribuito al leggendario Shuttarna I ed usato da Shaushtatar, si presenta in stile prettamente accadico.\nLa superiorit\u00e0 militare di Mitanni sugli assiri potrebbe essere basata sull'uso del carro da guerra a due ruote che gli hurriti avrebbero appreso dai \"Marjannu\". Un testo sull'allevamento dei cavalli da guerra, scritto da \"Kikkulli il mitannico\" \u00e8 stato ritrovato negli archivi di \u1e2aattu\u0161a. Comunque l'attribuzione della paternit\u00e0 sull'introduzione, nella Mesopotamia, del carro da guerra leggero \u00e8 ancora campo di ipotesi aperte.\nShaushtatar potrebbe essere il sovrano di Mitanni che combatt\u00e9 contro l'espansionismo egizio di Thutmose III e lui stesso, o il suo successore, potrebbe essere il re degli hurriti che durante il regno di Amenhotep II riusc\u00ec a riconquistare la media valle del fiume Oronte caduta precedentemente sotto il controllo egizio. Amenhotep II dovrebbe aver intrapreso una campagna in Siria intorno al 1425 a.C. senza per\u00f2 raggiungere l'Eufrate.\nBibliografia.\nUniversit\u00e0 di Cambridge, \"Storia antica II,1\", Il Saggiatore, Milano 1975"}
{"id": "712337", "revid": "119510245", "url": "https://it.wikipedia.org/wiki?curid=712337", "title": "Mar Egeo", "text": "Il mar Egeo (in greco: \u0391\u03b9\u03b3\u03b1\u03af\u03bf \u03a0\u03ad\u03bb\u03b1\u03b3\u03bf\u03c2, \"Egeo Pelagos\", , in turco: \"Ege Denizi\") \u00e8 un mare del mar Mediterraneo situato tra la parte meridionale della penisola balcanica e quella occidentale dell'Anatolia. A nordest \u00e8 connesso con il mar di Marmara e quindi con il mar Nero attraverso lo stretto dei Dardanelli ed il Bosforo. Le isole egee si trovano al suo interno, mentre viene delimitato a sud dalle isole di Creta e Rodi. \nIl mare era tradizionalmente conosciuto col nome di Arcipelago (in greco, \"\u0391\u03c1\u03c7\u03b9\u03c0\u03ad\u03bb\u03b1\u03b3\u03bf\u03c2\"), nome con cui poi si indicarono le isole del mare ed in seguito pass\u00f2 ad indicare ogni gruppo di isole, dato che il mar Egeo \u00e8 noto per la grande quantit\u00e0 di isole e arcipelaghi. \u00c8 una delle nove regioni geografiche della Grecia, suddiviso in due regioni amministrative, l'Egeo Settentrionale e l'Egeo Meridionale che a est confinano con la Turchia. Bagna anche le coste occidentali della Turchia, suddivise amministrativamente in nove province che costituiscono la regione egea. La zona settentrionale del Mar Egeo a nord del 40\u00ba parallelo, \u00e8 detta \"Mar di Tracia\".\nEtimologia.\nNei tempi antichi furono proposte varie spiegazioni al nome \"Egeo\". Si diceva che fosse stato nominato cos\u00ec per la citt\u00e0 greca di Aigai (Ege), o Aigaion, \"mare delle capre\", un altro nome di Briareo, uno degli antichi ecatonchiri, o, specialmente tra gli ateniesi, per Egeo, il padre di Teseo, che si gett\u00f2 in mare quando vide la nave del figlio con le vele nere, poich\u00e9 credeva che l'eroe fosse morto cercando di portare a termine la sua missione. In realt\u00e0 Teseo aveva solo dimenticato di issare vele bianche, che avrebbero invece simboleggiato la buona riuscita dell'impresa.\nUna possibile etimologia deriva dal greco \"\" \u2013 \"aiges\" = \"onde\" (Esichio di Alessandria; uso metaforico di (\"aix\") \"capra\"), da cui \"mare ondoso\", si consideri anche (aigialos) \"costa\".\nIn bulgaro (la Bulgaria ha confinato pi\u00f9 volte in passato con il mar Egeo) il mare \u00e8 noto anche come \"mar Bianco\" (\u0411\u044f\u043b\u043e \u043c\u043e\u0440\u0435, \"Bjalo more\", in grafia antica \u0411\u0463\u043b\u043e \u043c\u043e\u0440\u0435), in contrapposizione al mar Nero (\"\u0427\u0435\u0440\u043d\u043e \u043c\u043e\u0440\u0435\"). Quest'uso deriva dal turco \"Ak Deniz\" (\"mar Bianco\") e \"Kara Deniz\" (\"mar Nero\"), che a sua volta riflette l'antico uso in turco degli epiteti \"bianco\" e \"nero\" per indicare il sud ed il nord.\nStoria.\nLa linea di costa odierna risale circa al 4000 a.C. Prima di allora durante il picco dell'ultima era glaciale (circa 16000 a.C.) il livello del mare era 130 metri pi\u00f9 basso, e c'erano larghe pianure costiere al posto dell'odierno mar Egeo settentrionale. Quando vi si insediarono gli esseri umani, le odierne isole, inclusa Milo con la sua importante produzione di ossidiana, erano probabilmente ancora connesse con la terraferma. La forma generale della linea costiera odierna apparve circa nel 7000 a.C., mentre il livello del mare post-era glaciale sarebbe continuato a risalire per altri 3000 anni.\nLe successive civilt\u00e0 dell'et\u00e0 del bronzo in Grecia e la loro connessione con mar Egeo hanno dato origine al termine generale di \"civilt\u00e0 egea\". Nei tempi antichi il mare fu il luogo d'origine di due antiche civilt\u00e0: la civilt\u00e0 minoica a Creta e quella micenea nel Peloponneso.\nIn seguito sorsero le citt\u00e0 stato (poleis) di Atene e Sparta, tra le molte altre che andavano a costituire l'area di influenza ateniese e la civilt\u00e0 ellenica. Platone descriveva i greci che vivevano intorno all'Egeo \"come rane intorno ad uno stagno\". Il mar Egeo fu poi invaso dai persiani e dai romani, amministrato in seguito dall'impero bizantino, dai veneziani, conquistato dai turchi selgiuchidi e dall'impero ottomano fino alla resurrezione greca del 1821 della quale fu teatro importante. L'Egeo fu il luogo d'origine della democrazia nonch\u00e9 culla della civilt\u00e0 ellenica, e le sue rotte furono le vie di contatto tra varie civilt\u00e0 differenti del Mediterraneo orientale.\nSituazione fisiografica.\nIl mar Egeo copre un'area di circa , e misura circa in longitudine e in latitudine. La profondit\u00e0 massima \u00e8 al largo della costa orientale di Creta. Le isole egee si trovano nelle sue acque, con le seguenti isole che delimitano il mare a sud (da ovest verso est): Cerigo, Cerigotto, Creta, Caso, Scarpanto e Rodi.\nLe isole del mar Egeo possono essere divise in sette gruppi: \nLa parola \"arcipelago\" veniva applicata in origine al mar Egeo ed alle sue isole. Molte delle isole egee o delle catene di isole sono in effetti estensioni delle catene montuose della terraferma. Una catena si estende attraverso il mare fino a Chio, un'altra si estende attraverso l'isola di Eubea fino a Samo, ed una terza si estende attraverso il Peloponneso e Creta fino a Rodi, dividendo l'Egeo dal Mediterraneo. \nLe insenature dell'Egeo cominciando da sud e muovendosi in senso orario includono su Creta, il golfo di Mirabella, la baia di Almyros, la baia di Souda ed il golfo di Canea, mentre verso la terraferma si trovano il mar di Myrto\u00f6n ad ovest, il golfo Saronico a nordovest, il golfo di Petali, da cui si entra nel golfo meridionale di Eubea, il golfo di Volos, da cui si entra nel golfo settentrionale di Eubea, il golfo di Salonicco a nordest, la penisola Calcidica, che include i golfi di Cassandra e del Monte Athos, a nord il golfo di Orfani e la baia di Kavala; le restanti insenature si trovano in Turchia: il golfo di Saros, il golfo di Edremit, il golfo di Dikili, il golfo di \u00c7andarl\u0131, il golfo di Smirne, il golfo di Ku\u015fadas\u0131, il golfo di G\u00f6kova ed il golfo di G\u00fcll\u00fck.\nSituazione idrografica ed idrochimica.\nLe acque superficiali del mar Egeo si muovono in senso antiorario, con le acque a salinit\u00e0 superiore del Mediterraneo che si muovono verso nord lungo la costa occidentale della Turchia prima di venire disperse dal flusso di acqua meno denso proveniente dal mar Nero. La densa acqua del Mediterraneo scende in profondit\u00e0 sotto il flusso del mar Nero a circa e quindi scorre attraverso lo stretto dei Dardanelli dentro il mar di Marmara ad una velocit\u00e0 di . Il flusso in uscita dal mar Nero scorre verso ovest lungo le coste settentrionali della Grecia.\nL'oceanografia fisica del mar Egeo viene controllata soprattutto dal clima regionale, dall'introduzione di acque fresche dai grandi fiumi che scorrono nell'Europa sudorientale e dalle variazioni stagionali nella corrente superficiale proveniente dal mar Nero.\nLe analisi del mar Egeo durante il 1991 ed il 1992 hanno rivelato tre masse d'acqua distinte:\nSituazione economica e politica.\nMolte delle isole del mar Egeo hanno porti e baie sicuri, ed in passato la navigazione attraverso il mare era pi\u00f9 semplice che viaggiare attraverso il terreno accidentato della terraferma greca e dell'Anatolia. Su le altre isole vengono estratti il marmo ed il ferro. Le isole pi\u00f9 grandi hanno alcune valli fertili e pianure in genere costiere. Le isole del mar Egeo, tra isole e isolotti, appartengono nella quasi totalit\u00e0 alla Grecia e solo due isole appartengono alla Turchia: Tenedo (in turco: \"Bozcaada\", in greco: \"\u03a4\u03ad\u03bd\u03b5\u03b4\u03bf\u03c2\") ed Imbro (in turco: \"G\u00f6k\u00e7eada\", in greco: \"\u038a\u03bc\u03b2\u03c1\u03bf\u03c2\")."}
{"id": "712338", "revid": "254401", "url": "https://it.wikipedia.org/wiki?curid=712338", "title": "Oracolo di Delfi", "text": "LOracolo di Delfi \u00e8 l'oracolo pi\u00f9 prestigioso della religione greca del periodo arcaico.\nFondazione nella tradizione letteraria.\nCon l'eccezione dell'autore degli inni omerici ad Apollo, che gli attribuisce la fondazione dell'oracolo, i mitografi sono divisi in due gruppi: per il primo il dio ricevette l'oracolo in dono da altre divinit\u00e0, come Pan o Zeus,\nl'altro, parla di una lotta col drago Pitone (\u03a0\u03cd\u03b8\u03c9\u03bd) che era il guardiano dell'oracolo, allora posseduto da Gea (\u0393\u1fc6, la principale divinit\u00e0 ctonia) per ottenerne il controllo.\n\"Pito\" (\u03a0\u03c5\u03b8\u03ce o anche \u03a0\u03c5\u03b8\u03ce\u03bd) era in effetti l'antico nome dell'oracolo e deriverebbe dal \u03c0\u03c5\u03b8\u03ce (\"far imputridire, marcire\"). Per scontare l'uccisione del serpente, Apollo dovette adattarsi a servire come pastore per sette anni sotto il re Admeto, che peraltro lo tratt\u00f2 sempre con rispetto e considerazione. Alla fine del periodo di pena, Apollo rientr\u00f2 trionfalmente a Delfi sotto forma di delfino, il che va interpretato come una spiegazione paraetimologica per il nuovo nome dell'Oracolo.\nStoria.\nCollocato a 500 metri di altitudine, in linea d'aria, a 8\u00a0km dal Golfo di Corinto, il santuario panellenico di Delfi, di cui il tempio \u00e8 la principale costruzione, risale all'Et\u00e0 micenea, mentre le prime figurine testimonianti della sua attribuzione ad Apollo risalgono al VIII secolo a.C.. Dipendente dalla citt\u00e0 di Delfi (che decideva ad esempio la promanzia), a partire dal VI secolo a.C. il santuario pass\u00f2 sotto il controllo dell'Anfizionia (\u1f00\u03bc\u03c6\u03b9\u03ba\u03c4\u03c5\u03bf\u03bd\u03af\u03b1) pilaico-delfica.\nAlla met\u00e0, nel 548 a.C., il tempio fu distrutto da un incendio. Nel 505 terminer\u00e0 la sua ricostruzione, avviata grazie ai finanziamenti dei Greci e non solo (contribu\u00ec anche il faraone Amasis), e prender\u00e0 il nome di tempio degli Alcmeonidi, per via dell'importante ruolo svolto nella ricostruzione dalla famiglia ateniese degli Alcmeonidi, qui esiliata. Nel 373 a.C., il tempio venne nuovamente distrutto, questa volta quasi certamente da un terremoto. La sua ricostruzione tarder\u00e0 fino al 325 a.C. per via della Terza guerra sacra (356-346).\nI Persiani nel 480 a.C. e in seguito i Galli, nel 279 a.C., razziarono la regione del golfo di Corinto, ma il santuario sub\u00ec pochi danni. L'elevazione nel 168 a.C. di un monumento alla vittoria di Pidna da parte di Lucio Emilio Paolo Macedonico, trasformando una statua equestre di re Perseo di Macedonia, segna l'appropriazione del santuario da parte dei conquistatori Romani. Interventi di riparazione e ripristino del culto vennero da parte di Augusto, Domiziano e Adriano. Il culto di Apollo perdur\u00f2 a Delfi fino al III secolo.\nDescrizione.\nAnche se il tempio pi\u00f9 antico scavato dagli archeologi risale al VII secolo a.C., il tempio pi\u00f9 recente (e le cui rovine sono visibili a Delfi) risale al IV secolo a.C.\nIl tempio \u00e8 periptero, misura 21,64 per 58,18 metri, ha sei colonne doriche sulla facciata e 15 per ogni lato. All'entrata del tempio c'era la scritta: \"\u0393\u039d\u03a9\u0398\u0399 \u03a3\u0395\u0391\u03a5\u03a4\u039f\u039d\", \"Conosci te stesso\".\nIl suo interno \u00e8 diviso in tre vani: il \"pr\u00f3naos\" (\u03c0\u03c1\u03cc\u03bd\u1fb1\u03bf\u03c2), dal lato delle colonne ancora rimaste in piedi), il \"na\u00f3s\" (\u03bd\u1fb1\u03cc\u03c2) e l\"opisth\u00f3domos\" (\u1f40\u03c0\u03b9\u03c3\u03b8\u03cc\u03b4\u03bf\u03bc\u03bf\u03c2). Il \"pr\u00f3naos\" raccoglieva le \"massime\" dei Sette Sapienti. Il \"na\u00f3s\", dalla pianta molto allungata, ospitava invece alcuni altari tra cui quello di Estia e quello di Poseidone. Un locale posto sotto il tempio fungeva da \"\u00e1dyton\" (\u1f04\u03b4\u03c5\u03c4\u03bf\u03bd), il luogo dove la Pyth\u00eda (\u03a0\u03c5\u03b8\u03af\u03b1, anche \"pizia\") pronunciava gli oracoli (\u03c7\u03c1\u03b7\u03c3\u03bc\u03cc\u03c2, \"chr\u0113sm\u00f3s\").\nNella cella del tempio, davanti alla statua di culto, bruciava un fuoco perenne, alimentato solo da legno di abete. Dal tetto pendevano innumerevoli ghirlande d'alloro. Al centro del pavimento vi era una crepa, detta \u03a7\u03ac\u03c3\u03bc\u03b1, da cui si sprigionavano vapori capaci di indurre una specie di \"trance\". Al di sopra di questa crepa era piazzato il tripode su cui la pizia sedeva durante le sessioni oracolari. L'effetto dei fumi viene descritto come molto ineguale. Per lo pi\u00f9 si limitava a indurre un delirio durante il quale la pizia pronunciava suoni e parole sconnesse, che venivano accuratamente trascritte e successivamente interpretate e comunicate all'interrogante. Talvolta l'effetto dei fumi era talmente violento da provocare alla pizia forti convulsioni, giungendo anche a ucciderla. Erodoto e altri riferiscono di occasioni in cui la voce del dio era stata udita direttamente da postulanti, senza il tramite della pizia. All'interno vi era anche una fonte di acqua la \"Kassotis\" alla quale si abbeveravano la Pizia, i sacerdoti e chi richiedeva gli oracoli.\nL'oracolo.\nEvidenze archeologiche hanno dimostrato che il sito in cui era collocato l'oracolo fu luogo sacro fin dall'epoca pre-greca. In epoca antica la consultazione dell'oracolo conservava una periodicit\u00e0 annuale avvenendo il 7 del mese di Bisio (febbraio/marzo), in epoca classica tale periodicit\u00e0 acquis\u00ec una ordinaria cadenza mensile pi\u00f9 le consultazioni considerate straordinarie. L'organizzazione templare risultava articolata: i sacerdoti (\u1f31\u03b5\u03c1\u03b5\u03cd\u03c2) di Apollo erano due e venivano nominati a vita, essi avevano cura del culto al dio e conservavano la sua statua; seguivano gli \"h\u00f3sioi\" (\u1f4c\u03c3\u03b9\u03bf\u03b9) in numero di cinque, nominati anch'essi a vita controllavano il rispetto dei riti l\u00ec celebrati; i \"proph\u00e9tes\" (\u03c0\u03c1\u03bf\u03c6\u03ae\u03c4\u03b7\u03c2) assistevano invece la Pizia, che viveva nel santuario; seguiva altro personale addetto ai sacrifici (\u03bc\u03ac\u03b3\u03b5\u03b9\u03c1\u03bf\u03b9), alle pulizie, all'amministrazione.\nLa personalit\u00e0 pi\u00f9 in vista era la Pizia, la profetessa, scelta tra le donne di Delfi senza alcuna selezione in base all'et\u00e0 e nominata a vita. Potevano esservi pi\u00f9 profetesse, fino a tre, la loro esistenza sacra era regolata dalla purezza rituale e dalla continenza, condizione esibita anche per mezzo di un preciso abbigliamento e per un'alimentazione regolata.\nNel caso delle consultazioni ordinarie (mensili), chiunque poteva chiedere responsi e il sacrificio che precedevano i riti era offerto dalla citt\u00e0 di Delfi; per quanto attiene invece le consultazioni \"straordinarie\", il sacrificio che le precedeva era a spese proprie del consultante il quale, se straniero, poteva procedere solo se accompagnato da un prosseno di Delfi. L'ordine della consultazione seguiva secondo alcune rigide regole: i Greci avevano la precedenza sui barbari e tra i Greci, i cittadini di Delfi avevano la precedenza; a seguire, i cittadini dell'anfizionia pilaico-delfica. Nel caso si fosse presentata la condizione di uguale diritto, si tirava a sorte. La citt\u00e0 di Delfi si riservava comunque il diritto di riconoscere per decreto la promanzia (\u03c0\u03c1\u03bf\u03bc\u03b1\u03bd\u03c4\u03b5\u03af\u03b1), ovvero la possibilit\u00e0 offerta a un consultante di essere ricevuto dall'oracolo prima di altri.\nPrima di ogni singolo oracolo, il consultante doveva offrire il \u03c0\u03ad\u03bb\u03b1\u03bd\u03bf\u03c2 (\"pelan\u00f3s\"), una libagione in natura, e pagare una tassa il cui ammontare si differenziava in base al fatto se il consulto atteneva alla sfera privata o a quella pubblica. Seguiva un primo sacrificio cruento detto \u03c0\u03c1\u03cc\u03b8\u03c5\u03c3\u03b9\u03c2 (\"pr\u00f3thysis\") che corrispondeva generalmente a una capra e, infine, il consultante doveva deporre sul tavolo sacro un'ulteriore parte di un'altra vittima sacrificale. A questo punto si avviava la consultazione: secondo i testi, la pizia entrava nel tempio e faceva bruciare farina d'orzo e foglie di alloro sulla \"hest\u00eda\" (\u03b5\u03c3\u03c4\u03af\u03b1) dal fuoco perenne, quindi scendeva nell\"\u00e1dyton\" (\u1f04\u03b4\u03c5\u03c4\u03bf\u03bd), il sacro locale posto sotto la pavimentazione del tempio dove era collocato anche l\"omphal\u00f3s\" (\u1f40\u03bc\u03c6\u03b1\u03bb\u03cc\u03c2), la sacra pietra che indica il centro del mondo. L\u00ec, seduta su un calderone sacrificale (\"leb\u0113s\", \u03bb\u03ad\u03b2\u03b7\u03c2) chiuso da un coperchio e poggiato su un tripode (\"tr\u00edpous\", \u03c4\u03c1\u03af\u03c0\u03bf\u03c5\u03c2), tenendo un ramo d'alloro (\"d\u00e1phn\u0113\", \u03b4\u03ac\u03c6\u03bd\u03b7) tagliato fresco e circondata da misteriosi vapori provenienti da una fenditura del terreno che salivano verso un'apertura verticale come quella di un pozzo, ella pronunciava gli oracoli che il \u03c0\u03c1\u03bf\u03c6\u03ae\u03c4\u03b7\u03c2 metteva per iscritto in esametro \"omerico\", un verso che sarebbe anzi stato inventato da Phemonoe, la prima pizia. La lingua era generalmente dialetto ionico, ma sono noti oracoli in dorico. Non si sa dove il consultante si collocasse, n\u00e9 se la sua domanda venisse o meno trascritta, ma questa domanda era proposta per mezzo di un'alternativa a cui la pizia rispondeva.\nI responsi celebri.\nDiversi sono i responsi dell'oracolo riportati dalla tradizione greca e giunti a noi sino a oggi.\nUn responso riguarda la fondazione di Siracusa e di Crotone. Gli ecisti Archia e Miscello che insieme chiesero un consiglio su dove fondare le nuove colonie. Ma l'oracolo prima di dare responso chiese cosa stessero cercando se ricchezza o salute. Archia scelse la ricchezza, mentre Miscello la salute. L'oracolo quindi indirizz\u00f2 il primo a Siracusa e il secondo a Crotone.\nVicende legate all'oracolo di Delfi.\nLa contesa del tripode.\nUn episodio mitologico riguarda l'eroe Eracle giunto a Delfi per un responso mentre era in preda ad uno stato di alterazione, tanto da indurre la pizia a non formulare il responso. Eracle, adiratosi, prese il tripode su cui sedeva la pizia con la volont\u00e0 di impossessarsene, ma in quel momento giunse Apollo a difesa. Ne nacque una contesa per cui ebbe la meglio Apollo, salvando il tripode sacro.\nPitagora.\nNella sua biografia di Pitagora delle \"Vite e dottrine dei filosofi illustri\", Diogene Laerzio (III secolo d.C.) cita la dichiarazione di Aristosseno (IV secolo a.C.) per cui la sacerdotessa delfica Temistoclea insegn\u00f2 a Pitagora le sue dottrine morali:\nPorfirio (233-305 d.C.) la chiama \"Aristoclea\" (Aristotele), anche se si riferisca alla stessa persona che \u00e8 stata l'insegnante di Pitagora."}
{"id": "712343", "revid": "1543377", "url": "https://it.wikipedia.org/wiki?curid=712343", "title": "Paul Theroux", "text": "Biografia.\nTheroux nasce a Medford, nel Massachusetts, terzogenito dei sette figli di Albert Eugene Theroux, un rappresentante di una ditta manufatturiera del cuoio franco-canadese, e di Anne Dittami, un'insegnante di grammatica statunitense di origini italiane. Consegue la laurea in scrittura creativa presso l'Universit\u00e0 del Maine, per poi specializzarsi presso le Universit\u00e0 di Syracuse e Urbino.\nHa pubblicato il suo primo romanzo, \"Waldo\", nel 1967. Dopo aver terminato l'universit\u00e0 ha vissuto 5 anni in Africa, luogo che ha ispirato i suoi successivi lavori: \"Fong and the Indians\", \"Girls at play\" e \"Jungle lovers\". Nel continente africano insegna e prende parte a missioni umanitarie.\nHa successivamente insegnato all'Universit\u00e0 di Singapore prima di stabilirsi in Inghilterra.\nIl suo romanzo pi\u00f9 conosciuto \u00e8 sicuramente \"The Great Railway Bazaar - by train through Asia\", pubblicato nel 1975. Con \"The Mosquito Coast\" ha vinto il James Tait Black Memorial Prize per la narrativa nel 1981; dal romanzo, cinque anni dopo, \u00e8 stato tratto l'omonimo film.\nIn Italia i suoi libri sono stati pubblicati da Baldini Castoldi Dalai (\"Hotel Honolulu\", \"Ultimo treno della Patagonia\", \"O-Zone\", \"Gallo di Ferro. In treno attraverso la Cina\", \"Mosquito Coast\", \"Ultimi giorni a Hong Kong\", \"Dark Star Safari\"), Mondadori (\"Costa delle zanzare\") e Frassinelli (\"Da costa a costa\").\nHa collaborato altres\u00ec con settimanali e mensili, quali Playboy, Esquire e The Atlantic Monthly.\nPaul Theroux si \u00e8 sposato due volte: con Anne Castle dal 1967 al 1993 e successivamente con Sheila Donnelly (dal 18 novembre 1995). Attualmente vive alle Hawaii.\nDal primo matrimonio ha avuto due figli Marcel Theroux e Louis Theroux, entrambi scrittori e presentatori televisivi, ed \u00e8 lo zio dell'attore Justin Theroux."}
{"id": "712346", "revid": "19330", "url": "https://it.wikipedia.org/wiki?curid=712346", "title": "Nikolaj Gavrilovi\u010d \u010cernishevskij", "text": ""}
{"id": "712352", "revid": "1543377", "url": "https://it.wikipedia.org/wiki?curid=712352", "title": "Proormone", "text": "I proormoni (prohormones in inglese), abbreviati molto spesso in ph, associati spesso anche ai Designer Steroids, sono sostanze precursori di ormoni. \nSono stati scoperti negli anni settanta, e sono tuttora commercializzati legalmente in alcuni Stati, come ad esempio nel Regno Unito, sotto forma di integratori alimentari. In Italia la vendita non \u00e8 consentita.\nI proormoni, utilizzati con lo scopo di incrementare le prestazioni sportive, causano la positivit\u00e0 ai test anti doping, essendo tutte le molecole di questo tipo inserite nella lista delle sostanze e metodi proibiti della WADA e del Coni.\nEffetti collaterali.\nEssendo precursori di ormoni anabolici l'uso di proormoni pu\u00f2 causare la comparsa di svariati effetti collaterali, che, a seconda del tipo di molecola e a seconda della predisposizione, possono essere: ginecomastia, sbilanciamento ormonale, atrofia testicolare, acne, perdita di libido, crampi, aumento della pressione sanguigna, tossicit\u00e0 epatica, calvizie, aumento colesterolo LDL, alterazione del sonno, emicrania, aumento aggressivit\u00e0, dolore alle articolazioni. "}
{"id": "712353", "revid": "116711454", "url": "https://it.wikipedia.org/wiki?curid=712353", "title": "Sichot\u0117-Alin'", "text": "I monti Sichot\u0117-Alin' (anche come \"Sihot\u0117-Alin'\" o \"Sikhot\u0117-Alin'\"; ) sono una catena montuosa della Russia, nell'Estremo Oriente; sono compresi amministrativamente nei due territori del Litorale e di Chabarovsk.\nGeografia.\nSi estendono per circa 900 km nella direzione dei meridiani, culminando nel \"monte Anik\" a 1.933 m. Tra i corsi d'acqua che hanno origine in queste montagne, una certa importanza assumono i fiumi \"Ussuri\" e \"Anjuj\", tributari di destra dell'Amur, oltre ad alcuni diretti tributari del mare di Ochotsk, come il \"Tumnin\" e il \"Koppi\".\nLe montagne hanno clima continentale; le temperature medie di gennaio variano fra i -22 \u00b0C/-26\u00a0\u00b0C dei versanti settentrionali e i -10\u00a0\u00b0C / -12\u00a0\u00b0C delle zone vicine alla costa, mentre le temperature estive (luglio) sono pi\u00f9 uniformi oscillando dai 19\u00a0\u00b0C dei versanti marittimi ai 21\u00a0\u00b0C dei versanti continentali.\nIl 12 febbraio 1947 le montagne furono interessate dalla caduta della pi\u00f9 grande meteorite di cui si sia osservata la caduta, che si schiant\u00f2 al suolo circa 440\u00a0km a nordest di Vladivostok. Il meteorite pesava circa 1.000 tonnellate all'entrata nell'atmosfera e ne furono ritrovate quasi 30 al suolo: la caduta cre\u00f2 circa 300 crateri, il pi\u00f9 grande dei quali, oggi quasi completamente colmato, aveva un diametro di circa 27 metri.\nEcosistemi.\nQuesta catena di montagne ha rilevanza faunistica mondiale: situata nella zona temperata, vede l'incontro di specie animali di origine tropicale (come la tigre siberiana, di cui i Sichot\u0117-Alin' costituiscono una delle \"roccaforti\") con specie di origine boreale, come la renna e l'orso bruno dell'Amur. I lupi sono relativamente rari poich\u00e9 sono in competizione con le tigri.\nStoria.\nQueste montagne furono esplorate dal russo Vladimir Arsen'ev, nei primi anni del XX secolo, che le descrisse in una serie di libri, il pi\u00f9 celebre dei quali \u00e8 \"Dersu Uzala - Il piccolo uomo delle grandi pianure\"."}
{"id": "712354", "revid": "1543377", "url": "https://it.wikipedia.org/wiki?curid=712354", "title": "Guido Cavalcanti", "text": " Esponente di spicco della corrente poetica del dolce stil novo, partecip\u00f2 attivamente, tra le file dei guelfi bianchi, alla vita politica fiorentina della fine del XIII secolo. Fu amico personale di Dante che lo menzioner\u00e0 nelle sue opere.\nBiografia.\nGuido Cavalcanti, figlio di Cavalcante dei Cavalcanti, nacque a Firenze (tuttavia il luogo di nascita \u00e8 ipotizzato e non si sa quale sia quello reale) intorno all'anno 1258 in una nobile famiglia guelfa di parte bianca, che aveva le sue case vicino a Orsanmichele e che era tra le pi\u00f9 potenti della citt\u00e0. Nel 1260, Cavalcante, padre del poeta, fu mandato in esilio in seguito alla sconfitta di Montaperti. Sei anni dopo, in seguito alla disfatta dei ghibellini nella battaglia di Benevento del 1266, i Cavalcanti riacquistarono la preminente posizione sociale e politica a Firenze. Nel 1267 a Guido fu promessa in sposa Beatrice, figlia di Farinata degli Uberti, capo della fazione ghibellina. Da Beatrice, Guido avr\u00e0 i figli Tancia e Andrea.\nNel 1280 Guido fu tra i firmatari della pace tra guelfi e ghibellini e quattro anni dopo sedette nel Consiglio generale al Comune di Firenze insieme a Brunetto Latini e Dino Compagni. Secondo lo storico Dino Compagni, a questo punto avrebbe intrapreso un pellegrinaggio a Santiago di Compostela. Pellegrinaggio alquanto misterioso, se si considera la fama di ateo e miscredente del poeta. Il poeta minore Niccola Muscia, comunque, ne d\u00e0 un'importante testimonianza attraverso un sonetto.\nIl 24 giugno 1300 Dante Alighieri, priore di Firenze, fu costretto a mandare in esilio l'amico, nonch\u00e9 maestro, Guido con i capi delle fazioni bianca e nera in seguito a nuovi scontri. Cavalcanti si rec\u00f2 allora a Sarzana; si pensa che la celebre ballata \"Perch'i' no spero di tornar giammai\" sia stata composta durante l'esilio.\nIl 19 agosto venne revocata la condanna per l'aggravarsi delle sue condizioni di salute. Il 29 agosto mor\u00ec, pochi giorni dopo essere tornato a Firenze, probabilmente a causa della malaria contratta durante l'esilio.\n\u00c8 ricordato - oltre che per i suoi componimenti - per essere stato citato da Dante (del quale fu amico assieme a Lapo Gianni) nel celebre nono sonetto delle \"Rime\" \"Guido, i' vorrei che tu e Lapo ed io\" (al quale Guido rispose con un altro, mirabile, ancorch\u00e9 meno conosciuto, sonetto, che ben esprime l'intenso e difficile rapporto tra i due amici: \"S'io fosse quelli che d'amor fu degno\") . Dante lo ricorda anche nella \"Divina Commedia\" (\"Inferno\", canto X e \"Purgatorio\", canto XI) e nel \"De vulgari eloquentia\", mentre Boccaccio lo cita nel \"Commento alla Divina Commedia\" e in una novella del \"Decameron\".\nLa personalit\u00e0.\nLa sua personalit\u00e0, aristocraticamente sdegnosa, emerge dal ricordo che ne hanno lasciato gli scrittori contemporanei: dai cronisti Dino Compagni e Giovanni Villani a novellieri come Giovanni Boccaccio e Franco Sacchetti. Si legga il ritratto di Dino Compagni: \nNella \"Cronaca\" Giovanni Villani, invece, fa prima di tutto riferimento al suo valore in quanto filosofo (non tenendo in considerazione l\"'\u1f26\u03d1\u03bf\u03c2\" cavalleresco cavalcantiano), successivamente lo definisce \"troppo stizzoso\" poich\u00e9 iracondo e rancoroso ed in ultimo gli attribuisce per primo la qualifica di \"poeta\".\nLa sua personalit\u00e0 \u00e8 paragonabile a quella di Dante, con due importanti distinzioni:\nFamoso e significativo l'episodio narrato dal Boccaccio di una specie di scherzoso assalto, da parte di una brigata di giovani fiorentini a cavallo, al \"meditativo\" Guido, che schivava la loro compagnia. Lo stesso episodio verr\u00e0 ripreso da Italo Calvino nelle \"Lezioni americane\", in cui il poeta duecentesco, con l'agile salto da lui compiuto, diventa emblema della leggerezza. L'episodio figura anche nell'omonimo testo di Anatole France ne \"Le Puits de Sainte Claire\" dove, peraltro, i fatti risalienti della sua vita vengono riportati sotto una veste quasi mistica.\nOpere.\nIl suo corpus poetico consta di cinquantadue componimenti, di cui due canzoni, undici ballate, trentasei sonetti, un mottetto e due frammenti composti da una stanza ciascuno. Le forme maggiormente utilizzate sono il sonetto e la ballata, seguite dalla canzone. In particolare, la ballata appare congeniale alla poetica cavalcantiana, poich\u00e9 incarna la musicalit\u00e0 sfumata e il lessico delicato, che si risolvono poi in costruzioni armoniose. Peculiare di Cavalcanti \u00e8, nei sonetti, la presenza di rime retrogradate nelle terzine. Fra i testi pi\u00f9 noti, si ricordano: \"Donna me prega\" (canzone), \"L'anima mia (\"sonetto) e \"Perch'i no spero di tornar giammai\" (ballata).\nVa inoltre sottolineato come non sia pervenuto alcun ordinamento autoriale; pertanto si fa riferimento alla sistemazione dei componimenti di Guido Favati, critico letterario e studioso di filologia romanza che dedic\u00f2 gran parte della propria vita alla questione. Il risultato dei suoi studi fu, dunque, un ordinamento arbitrario, ma non casuale all'interno del quale troviamo come macro-tematiche:\nTemi.\nI temi delle sue opere sono quelli cari agli stilnovisti; in particolare la sua canzone manifesto \"Donna me prega\" \u00e8 incentrata sugli effetti prodotti dall'amore.\nLa concezione filosofica su cui egli si basa \u00e8 l'aristotelismo radicale promosso dal commentatore arabo Averro\u00e8 (il cui vero nome \u00e8 Ibn Rushd), che sosteneva l'eternit\u00e0 e l'incorruttibilit\u00e0 dell'intelletto possibile separato dal corpo e l'anima sensitiva come entelechia o perfezione del corpo.\nVa da s\u00e9 che, avendo le varie parti dell'anima funzioni differenti, solo collaborando esse potevano raggiungere il \"sinolo\", l'armonia perfetta. Si deduce che, quando l'amore colpisce l'anima sensitiva, squarciandola e devastandola, si compromette il sinolo e ne risente molto l'anima vegetativa (come si sa l'innamorato non mangia o non dorme).\nDa qui la sofferenza dell'anima intellettiva che, destatasi per la rottura del sinolo, rimane impotente spettatrice della devastazione.\n\u00c8 cos\u00ec che l'innamorato giunge alla morte spirituale.\nLa donna, avvolta come da un alone mistico, rimane cos\u00ec irraggiungibile e il dramma si consuma nell'animo dell'amante.\nQuesta concezione filosofica permea la poesia senza comprometterne la raffinatezza letteraria. Uno dei temi fondamentali \u00e8 l'incontro con l'amore che conduce, al contrario che in Guinizzelli, al dolore, all'angoscia e al desiderio di morire. La poesia di Cavalcanti possiede accenti di vivo dolore riferiti spesso al corpo e alla persona.\nCavalcanti, quindi, oltre che poeta, fu anche un fine pensatore (scrive Boccaccio: \u00ablo miglior loico che il mondo avesse\u00bb), ma non ci resta nulla di sue opere filosofiche, ammesso che ne abbia effettivamente scritte.\nIl poetare di Cavalcanti, dal ritmo soave e leggero \u00e8 di una grande sapienza retorica. I versi di Cavalcanti possiedono una fluidit\u00e0 melodica, che nasce dal ritmo degli accenti, dai tratti fonici del lessico impiegato, dall'assenza di spezzettature, pause, inversioni sintattiche."}
{"id": "712356", "revid": "116433623", "url": "https://it.wikipedia.org/wiki?curid=712356", "title": "Mauro Barella", "text": ""}
{"id": "712363", "revid": "253269", "url": "https://it.wikipedia.org/wiki?curid=712363", "title": "Tony Cox", "text": "Biografia.\nAffetto da nanismo, debutt\u00f2 al cinema nel 1981, in \"Sotto l'arcobaleno\", diretto da Steve Rash. Spesso impiegato in ruoli comici legati alla statura, deve la fama internazionale alla sua interpretazione in \"Babbo bastardo\" (\"Bad Santa\") del 2003, nelle vesti del perfido \"Marcus\".\n\u00c8 sposato dal 1981 con la moglie Ofelia, conosciuta al liceo. \nHa recitato anche in Psych nella 14\u00aa puntata della V stagione."}
{"id": "712371", "revid": "6923", "url": "https://it.wikipedia.org/wiki?curid=712371", "title": "Vetture hatchback", "text": ""}
{"id": "712372", "revid": "57342", "url": "https://it.wikipedia.org/wiki?curid=712372", "title": "Joe Anthony Cox", "text": ""}
{"id": "712377", "revid": "119260205", "url": "https://it.wikipedia.org/wiki?curid=712377", "title": "Ellac", "text": "Biografia.\nLe notizie sulla sua vita sono molto scarse. Primogenito di Attila, era figlio di Kreka, a sua volta figlia dello sciamano Eskam. Sappiamo che dopo la morte del padre (453), Ellak e i suoi fratelli, Dengizich e Ernakh, si combatterono per la successione.\nSecondo Prisco di Panion, il re dei Gepidi, Ardarico, organizz\u00f2 una coalizione di trib\u00f9 germaniche e si rivolt\u00f2 contro gli Unni, inorridito dalla guerra intestina tra i fratelli e lo status di schiavit\u00f9 a cui erano sottoposte le trib\u00f9 dell'Impero. La guerra scoppi\u00f2 in Pannonia, e viene ricordata come la battaglia del fiume Nedao perch\u00e9 si svolse accanto a un fiume chiamato proprio cos\u00ec. La vittoria fu dei Gepidi e Ellak mor\u00ec nello scontro (454).\nDopo la sua morte la maggioranza delle trib\u00f9 germaniche che erano sotto il suo controllo cominciarono a combattere per l'indipendenza, sgretolando cos\u00ec il regno costruito dal padre."}
{"id": "712385", "revid": "1305772", "url": "https://it.wikipedia.org/wiki?curid=712385", "title": "Pomarancio", "text": "Pomarancio \u00e8 il soprannome di tre artisti italiani nati a Pomarance:"}
{"id": "712386", "revid": "116730124", "url": "https://it.wikipedia.org/wiki?curid=712386", "title": "Giostra cavalleresca (Sulmona)", "text": "La Giostra Cavalleresca di Sulmona \u00e8 una rievocazione storica di epoca rinascimentale che si svolge ogni anno durante l'ultimo fine settimana di luglio a Sulmona, riproposta come evento moderno a partire dal 1995.\nGiostra Rinascimentale.\nSi teneva due volte l'anno (in aprile e a ferragosto) e consisteva in tre assalti alla lancia, portati contro un bersaglio umano (il cosiddetto \"Mantenitore\") da un cavaliere munito di una lancia con vernice bianca sulla punta (detta punteria).\nIl punteggio era assegnato da un \"Mastrogiurato\", il cui giudizio era insindacabile, in base alla parte del corpo colpita e all'eventuale perdita di sangue (pi\u00f9 copiosa era la fuoriuscita di sangue pi\u00f9 alto era il punteggio), che alla fine dichiarava il vincitore. Essa si tenne fino alla prima met\u00e0 del 1600 quando fu dismessa per \"disapplicazione e mancanza di cavalieri giostranti\". L'iscrizione era libera, per cui chiunque poteva parteciparvi. Il premio per la vittoria finale prevedeva una somma in denaro, una medaglia d'oro realizzata dagli orafi di Sulmona con impresso l'emistichio Ovidiano \"SMPE\", e principalmente un drappo in seta preziosa che rappresentava quello che oggi \u00e8 il moderno \"Palio\"\nGiostra moderna.\nLa giostra cavalleresca in versione moderna \u00e8 stata strutturata e realizzata a partire da luglio 1995 su iniziativa di un gruppo di cittadini sulmonesi, guidati dal prof. Gildo Di Marco, su base di assoluto volontariato senza scopi di lucro e con il fattivo aiuto dell'Ente Palio del Niballo di Faenza. Vede la partecipazione dei quattro Sestieri e dei tre Borghi in cui \u00e8 stata suddivisa la parte storica del territorio cittadino, che si affrontano in singolar tenzone sul plateatico di piazza Maggiore (gi\u00e0 piazza Garibaldi) dove viene realizzato il campo di gara.\nSi svolge in due giornate, l'ultimo sabato e l'ultima domenica di luglio, durante le quali ogni cavaliere si scontra con altri quattro cavalieri per un totale di 14 scontri, alla fine dei quali i primi quattro classificati si scontrano in due semifinali e poi nella finale per la conquista del Palio. Questo consiste in un dipinto su tela realizzato ogni anno da un diverso artista a livello internazionale, che viene scelto sulla base di un concorso pubblico a livello mondiale dalle Commissioni storica ed artistica dell'Associazione culturale giostra cavalleresca di Sulmona.\nIl campo di gara \u00e8 realizzato ogni anno portando sul plateatico di Piazza Maggiore circa fra terra grezza e sabbia fine, che opportunamente sistemate formano la pista di percorrenza per i cavalli in gara. Vengono inoltre montate intorno alla pista una serie di strutture in metallo per contenere i circa spettatori che assistono alla giostra moderna. Vengono impiegati dai 5 ai 7 giorni per allestire il campo di gara con tutte le sue strutture di sicurezza.\nI cavalli gareggiano percorrendo un ovale completo e quindi un otto, in circa 30 secondi, durante il quale devono infilare gli anelli sistemati sulle tre sagome-bersaglio che incontrano sul loro percorso completo. Il punteggio di ogni singola sfida viene determinato dal numero di \"botte\" agli anelli (massimo 3 per ogni cavaliere); in caso di parit\u00e0 si tiene conto del valore dei singoli anelli, di diverso diametro (quello da di diametro vale 1 punto, da 2 punti e da 3 punti). In caso di ulteriore parit\u00e0 si tiene conto del tempo impiegato.\nIl record assoluto della pista \u00e8 attualmente detenuto dal Sestiere Porta Manaresca, che nell'edizione 2009 con il cavaliere Marco Diafaldi in sella ad Hermosa, ha realizzato le tre botte necessarie a poter detenere il record nel tempo di 28,21 secondi.\nI due giorni di gare in Piazza Maggiore sono sempre preceduti da un corteo storico a cui prendono parte circa 500 figuranti dell'Associazione giostra, dei borghi scomparsi, dei Sestieri e Borghi, del gruppo del Mastrogiurato, del gruppo dei portatori del Palio pi\u00f9 eventuali ospiti. La tradizione vuole l'ordine di sfilata dei Sestieri e Borghi all'inverso rispetto alla classifica ottenuta nell'edizione precedente, quindi si sfila per primi se si \u00e8 arrivati ultimi e viceversa."}
{"id": "712389", "revid": "466539", "url": "https://it.wikipedia.org/wiki?curid=712389", "title": "Alfred Dick", "text": "Biografia.\nNato in Svizzera e trasferitosi molto presto a Torino, fu amministratore di un'azienda di pelli e calzature nonch\u00e9 un imprenditore dalle idee moderne ma dal carattere difficile e dal comportamento umorale. Dick fu presidente del Foot-Ball Club Juventus dal 1905 al 1906, periodo in cui diede alla squadra torinese una vera e solida struttura organizzativa, tesserando i primi stranieri e consentendo ai calciatori bianconeri di giocare su un campo vero, quello del Velodromo Umberto I, tutt'altra cosa rispetto all'inadeguato terreno di piazza d'armi fin l\u00ec calcato. Durante la sua presidenza la formazione piemontese conquist\u00f2 nel 1905 il suo primo titolo nazionale.\nL'anno seguente, il 1906, quando giunse il momento di votare per il rinnovo della presidenza, Dick venne estromesso dal consiglio direttivo bianconero; in conseguenza di ci\u00f2, nonch\u00e9 della svolta verso il professionismo voluta dalla maggior parte dei soci, lasci\u00f2 clamorosamente il sodalizio juventino. Seguito in questo gesto da un gruppo di dissidenti, si avvicin\u00f2 quindi ai concittadini della , con cui fond\u00f2 nello stesso anno il nuovo Foot Ball Club Torino.\nAlfred Dick mor\u00ec suicida sparandosi a una tempia, all'et\u00e0 di quarantaquattro anni, nell'agosto del 1909."}
{"id": "712398", "revid": "6340", "url": "https://it.wikipedia.org/wiki?curid=712398", "title": "Mundilfari", "text": ""}
{"id": "712399", "revid": "767487", "url": "https://it.wikipedia.org/wiki?curid=712399", "title": "Vampires (film 1998)", "text": "Vampires (\"John Carpenter's Vampires\") \u00e8 un film del 1998, diretto da John Carpenter.\nTratto dal romanzo \"Vampire$\" di John Steakley, presenta un cast composto da James Woods (nel ruolo di Jack Crow, il leader di una squadra di cacciatori di vampiri commissionata dal Vaticano), Daniel Baldwin, Sheryl Lee, Thomas Ian Griffith e Maximilian Schell. \"Vampires\" \u00e8 caratterizzato fortemente da elementi del cinema western di Howard Hawks e John Ford.\nVisto il successo del primo capitolo, Carpenter decise di produrre (fatto gi\u00e0 avvenuto nella serie di Halloween) un seguito, diretto da Tommy Lee Wallace intitolato \"Il cacciatore delle tenebre\".\nNe fecero un seguito \"Vampires 3\" nel 2005, ma \u00e8 un film che ha una storyline completamente diversa rispetto ai primi due.\nTrama.\nJack Crow e il suo gruppo sono cacciatori di vampiri del Nuovo Messico. Dopo una delle tante cacce ai mostri, il gruppo sta festeggiando in un motel bevendo e divertendosi con alcune prostitute, quando vengono improvvisamente attaccati da Valek, il signore dei vampiri uccisi quel giorno. Jack e il suo amico Montoya sono gli unici che riescono a fuggire, portandosi dietro Katrina, una delle prostitute. I due si rendono subito conto che la donna \u00e8 stata morsa dal vampiro, ma intendono sfruttare il contatto telepatico che stabilir\u00e0 con Valek per seguire le sue mosse. Arrivati ad una stazione di servizio i due rubano un'auto e mentre Jack torna al motel per bruciare i corpi dei compagni, Montoya e Katrina si rifugiano in un albergo. Jack si reca poi dal cardinale Alba da cui prende ordini, riferendo preoccupato che il vampiro conosceva il suo nome; egli scopre che Valek \u00e8 il primo vampiro e intende compiere un rituale per potere sopravvivere anche sotto la luce del sole. Il cardinale Alba affida padre Guiteau a Jack come nuova guida spirituale e i due tornano da Montoya. Quest'ultimo, intanto, per una distrazione viene morso da Katrina, ma non rivela la cosa all'amico. I quattro si mettono alla ricerca di una particolare croce che serve per il rituale, ma Valek aiutato da altri sette signori dei vampiri l'ha gi\u00e0 recuperata. Il gruppo rintraccia i vampiri in un villaggio da loro sterminato e approfitta del giorno per cercare di eliminarli un po' alla volta, ma la notte cala prima che vi riescano. Mentre gli altri fuggono, Jack viene catturato dai vampiri e scopre che il cardinale Alba si \u00e8 alleato con Valek perch\u00e9 desidera la vita eterna. Quando il rituale sta per compiersi, subito prima dell'alba, padre Guiteau e Montoya attaccano i vampiri uccidendo il cardinale e distraendoli quanto basta perch\u00e9 la luce del sole li bruci. Jack, liberatosi, fronteggia Valek in un edificio nel quale si \u00e8 rifugiato e riesce infine ad ucciderlo. Jack decide di dare due giorni di vantaggio a Montoya e Katrina che ormai si sono quasi trasformati in vampiri, poi insieme al nuovo amico padre Guiteau riprende ad uccidere i vampiri rimasti nella cittadina.\nAccoglienza.\nIncassi.\nLa pellicola ha esordito al primo posto del botteghino nordamericano incassando oltre 9 milioni di dollari nel primo weekend; in totale ha incassato nei soli Stati Uniti $ 20.308.772 contro un budget di 20 milioni di dollari. John Carpenter ha dichiarato che il film \u00e8 stato un successo maggiore all'estero, in particolare in Giappone, andando ben oltre il budget di $ 20 milioni. \"Vampires\" \u00e8 stato l'unico successo finanziario del regista negli anni novanta, e in seguito sarebbe diventato l'ultimo successo al botteghino della sua intera carriera."}
{"id": "712400", "revid": "34119", "url": "https://it.wikipedia.org/wiki?curid=712400", "title": "Ima robot", "text": ""}
{"id": "712405", "revid": "767487", "url": "https://it.wikipedia.org/wiki?curid=712405", "title": "Classic Queen", "text": "Classic Queen \u00e8 la terza raccolta del gruppo musicale britannico Queen, pubblicata il 10 marzo 1992 dalla Hollywood Records.\nDescrizione.\nLa compilation \u00e8 nota per essere la versione statunitense e canadese del \"Greatest Hits II\", pubblicato nell'ottobre 1991 in Europa.\nIl disco presenta una lista tracce differente rispetto alla versione europea, contenendo anche brani tratti dal \"Greatest Hits I\" (\"Bohemian Rhapsody\") ed altri che sette anni pi\u00f9 tardi verranno inclusi nel \"Greatest Hits III\" (come \"These Are The Days Of Our Lives\") oltre ad altre canzoni precedentemente pubblicate su singolo (ad eccezione di \"Stone Cold Crazy\") che non trovarono posto per\u00f2 in alcuna delle precedenti raccolte della band. Particolari sono anche le versioni editate dei brani \"One Vision\" e \"The Miracle\" (diverse comunque dalle versioni incise nei relativi singoli) ed il remix di \"Under Pressure\" (datato 1992) ad oggi non ancora pubblicate in nessun altro album/raccolta del gruppo.\nAlla sua pubblicazione \"Classic Queen\" suscit\u00f2 un grande successo salendo in testa alle classifiche statunitensi e canadesi."}
{"id": "712406", "revid": "1005847", "url": "https://it.wikipedia.org/wiki?curid=712406", "title": "Partido Comunista de Cuba", "text": ""}
{"id": "712407", "revid": "2128848", "url": "https://it.wikipedia.org/wiki?curid=712407", "title": "Metamorfosi (zoologia)", "text": "La metamorfosi indica tutte le trasformazioni di forma e di struttura che subiscono molti animali al termine del loro sviluppo embrionale, attraverso i quali raggiungono il loro stadio adulto, in contrapposizione a quegli animali che escono dall'uovo con struttura fisica gi\u00e0 quasi definita.\nMetamorfosi negli insetti.\nTutti gli insetti modificano il loro esoscheletro nelle fasi di sviluppo da uovo ad adulto. Nei pi\u00f9 primitivi il cambiamento \u00e8 graduale e la metamorfosi \u00e8 detta \"incompleta\", mentre nei pi\u00f9 moderni il cambiamento \u00e8 spesso radicale e la metamorfosi \u00e8 detta \"completa\".\nMetamorfosi incompleta.\nL'individuo nello stadio giovanile \u00e8 detto neanide; \u00e8 molto simile all'adulto, ma \u00e8 privo di ali e organi riproduttivi. Le ali si sviluppano gradualmente con una serie di mute durante lo stadio di ninfa e sono contenute in apposite strutture lungo i lati del corpo. Durante la muta finale avviene la completa apertura delle ali. In insetti acquatici le ninfe possono non essere simili agli adulti.\nMetamorfosi completa.\nPi\u00f9 dell\u201980% delle specie di insetti presenta la metamorfosi completa (o olometabolia). I loro stadi larvali sono molto diversi rispetto agli adulti.\nUna larva effettua molte mute durante la sua crescita,l\u2019ultima, la trasforma in pupa (o crisalide nel caso delle farfalle). In questo passaggio, i tessuti larvali vengono distrutti, tranne piccoli gruppi di cellule da cui hanno origine gli organi dell\u2019adulto.\nMetamorfosi nella rana.\nDopo 7/8 giorni dalla deposizione delle uova, esse si schiudono ed escono i girini. Il girino \u00e8 privo di zampe, ma possiede una lunga coda espansa in un'ampia pinna trasparente, branchie esterne ramificate e a ciuffetto, che lo rendono adatto alla vita acquatica. Durante il passaggio che lo avviciner\u00e0 allo stadio adulto, le branchie da esterne diventano interne e lasciano il posto ai polmoni, la coda si riduce fino a scomparire. Nel frattempo compaiono gli arti, prima quelli posteriori e poi quelli anteriori."}
{"id": "712412", "revid": "1107727", "url": "https://it.wikipedia.org/wiki?curid=712412", "title": "Cristoforo Roncalli", "text": " Condivide il soprannome con Niccol\u00f2 Circignani, pure legato a Pomarance, ma attivo qualche decennio prima, e col figlio di quest'ultimo, Antonio Circignani.\nBiografia.\nNato a Pomarance da una famiglia di origini bergamasche, dopo la sua formazione a Firenze, si trasferisce a Siena verso il 1575 dove dipinge una pala d'altare: \"Madonna col Bambino tra i santi Antonio e Agata\" (1576, Museo dell'Opera del Duomo di Siena) e delle scene ispirate dalle \"Metamorfosi\" d'Ovidio (Palazzo Bindi Sergardi, Siena) per Ippolito Agostini.\nNel 1582 arriva a Roma. La sua prima opera importante, due affreschi per l'oratorio del Santissimo Crocifisso nella chiesa di San Marcello al Corso, che illustrano avvenimenti della confraternita del Crocifisso (1583-1584). Questi affreschi, assieme a quelli del ciclo che descrive la \"Passione di Cristo\" e la \"Vita di san Paolo\", rispettivamente nelle cappelle Mattei e Della Valle di Santa Maria in Aracoeli (1585 - 1590), fanno ancora parte del manierismo del XVI secolo.\nDi contro le pitture di diversi episodi della vita di san Filippo Neri a Santa Maria in Vallicella (1596 - 1599) sono soprattutto caratterizzati da realismo e dai contrasti drammatici di luce e ombra. Questa \u00e8 una nuova fase nello sviluppo artistico di Pomarancio, assieme alla decorazione d'altare realizzata tra il 1598 e il 1599, che rappresenta \"Santa Domitilla con i santi Nereo e Achilleo\" (chiesa dei Santi Nereo e Achilleo, Roma), dove \u00e8 percepibile una tendenza classica. Per il giubileo del 1600, dipinge il \"Battesimo di Costantino\" e il ritratto di \"San Simone\" nel transetto della basilica di San Giovanni in Laterano (ca. 1599), e disegna i mosaici della cappella clementina nella basilica di San Pietro (ca. 1600). In entrambi i casi, lavora sotto la direzione del Cavalier d'Arpino.\nI suoi ultimi anni sono occupati dai cicli di affreschi della nuova Sala del Tesoro (1605-1610) e della cupola (1609-1615) della basilica della Santa Casa di Loreto."}
{"id": "712415", "revid": "339392", "url": "https://it.wikipedia.org/wiki?curid=712415", "title": "PSA (medicina)", "text": ""}
{"id": "712416", "revid": "22475", "url": "https://it.wikipedia.org/wiki?curid=712416", "title": "Torre degli Albizi", "text": "La torre degli Albizi \u00e8 un edificio storico del centro di Firenze, situata in borgo Albizi 14, tra il palazzo e la casa degli Albizi, e davanti all'ex-loggia degli Albizi in piazzetta Piero Calamandrei. L'edificio \u00e8 sottoposto a vincolo architettonico.\nStoria e descrizione.\nL'edificio si presenta attualmente sulla via quale estrema porzione sinistra del palazzo degli Albizi (al 12), a guardare verso la piazzetta attualmente intitolata a Piero Calamandrei. In pietra a filaretto, mostra caratteri tipicamente trecenteschi e documenta quanto resta di una antica torre sempre degli Albizzi, scapitozzata, ridotta a tre piani e fortemente restaurata. \nOltre alle modifiche intercorse nel tempo alla struttura, da ricordare, sulla scorta dell'indicazione offerta da Leonardo Ginori Lisci, come la torre sia stata interessata, al pari del vicino palazzo Albizi, da un intervento di recupero dell'architetto Emilio Dori nei primi anni settanta del Novecento, nel corso del quale \"sono stati ripristinati molti pietrami autentici, ed \u00e8 stata aperta una artistica loggetta terrena\". Altri lavori sono stati condotti negli interni tra il 1985 e il 1989 dallo stesso Dori e dall'architetto Giancarlo Facchini. \nDall'ingresso si accede a una piccola e articolata corte, tramite la quale si giunge a un cortile ancora pi\u00f9 interno, in ambedue i casi segnati da elementi architettonici del XVI e XVII secolo, a loro volta interessati dai molti lavori che nel corso del Settecento hanno coinvolto sia la torre sia il palazzo Albizi, fino a far perdere a questa porzione della fabbrica la sua originaria configurazione. \nSulla facciata, a sinistra, \u00e8 uno scudo con l'arme degli Albizzi (di nero, a due cerchi concentrici d'oro). Nei primi anni del Novecento, all'ultimo piano dell'edificio, abit\u00f2 lo scrittore Giovanni Papini, in un appartamento ricordato dall'amico Giuseppe Prezzolini \"per via di due finestre sul davanti che guardavan a spiombo su una piazzetta e aprivan quindi una gran vista sui tetti e sulle torri di Firenze medievale\". "}
{"id": "712417", "revid": "58166", "url": "https://it.wikipedia.org/wiki?curid=712417", "title": "Minuti", "text": ""}
{"id": "712418", "revid": "58166", "url": "https://it.wikipedia.org/wiki?curid=712418", "title": "Secondi", "text": ""}
{"id": "712420", "revid": "1745361", "url": "https://it.wikipedia.org/wiki?curid=712420", "title": "Copreo", "text": "Copreo, in greco , \u00e8 un personaggio mitologico greco.\nFiglio di Pelope, padre di Perifete, a causa dell'uccisione di Ifito, scapp\u00f2 via dall'Elide e si rifugi\u00f2 nella citt\u00e0 di Micene, presso Euristeo, che se ne serv\u00ec in qualit\u00e0 di araldo per portare ad Eracle la notizia che avrebbe dovuto sottoporsi alle dodici fatiche.\nEuristeo in seguito lo invi\u00f2 come araldo anche presso gli Ateniesi, pretendendo da loro l'espulsione degli Eraclidi dalla citt\u00e0. Durante questa ambasciata, Copreo si sarebbe mostrato tanto insolente che gli Ateniesi lo uccisero.\nIn espiazione di questo fatto, gli efebi ateniesi in alcune feste portavano una veste di colore scuro.\nFonti.\nOmero, \"Iliade\", 15,638-640 :\n\"...ma Ettore uccise Perifete soltanto, un miceneo,\"\n\" di Copreo caro figlio, che del sire Euristeo\"\n\" usava andar nunzio alla potenza di Eracle\"\n\"...Restovvi il solo miceneo Perifete, amata prole di quel Copreo che un giorno al grande Alcide venne del duri d'Euristeo comandi apportatore.\"\nIn questo brano e, come ricorda anche lo Pseudo-Apollodoro, II,5,1, il nome Copreo ha caratteri scatologici, deriverebbe dal greco = letame, a significare quasi un'umanit\u00e0 inferiore, contrapposta a quella di Eracle, il semi-dio."}
{"id": "712421", "revid": "767487", "url": "https://it.wikipedia.org/wiki?curid=712421", "title": "Villaggio dei dannati", "text": "Villaggio dei dannati (\"John Carpenter's Village of the Damned\") \u00e8 un film del 1995 diretto da John Carpenter.\nSi tratta di un rifacimento de \"Il villaggio dei dannati\" (1960), ispirato al romanzo fantascientifico \"I figli dell'invasione\" (1957) di John Wyndham, ma l'ambientazione originale si sposta dal Regno Unito agli Stati Uniti e si contraddistingue per l'introduzione di scene violente.\nTra i protagonisti, Christopher Reeve (nel suo penultimo ruolo prima della paralisi permanente causata da un incidente a cavallo), Kirstie Alley, Linda Kozlowski, Michael Par\u00e9 e Mark Hamill.\nIl film usc\u00ec il 28 aprile 1995. Dopo essere uscito in Italia nel settembre 1995, ha partecipato all'edizione 1999 del Torino film festival.\nTrama.\nA Midwich, una cittadina costiera della California, dopo un misterioso collasso collettivo che ha colpito la popolazione in autunno, dieci donne, vergini e non, si ritrovano incinte di dieci bambini. Partoriscono poi, nove mesi dopo, contemporaneamente, nove bambini con strani occhi e con capelli bianchi platinati, che si rivelano dotati di fortissimi e sinistri poteri telepatici; solo uno di essi, una bambina, non sopravvive al parto.\nI bambini crescendo formano e vivono come un essere solo in perfetta simbiosi tra di loro e senza sentimenti, formando delle coppie fisse; tutti tranne David, che ha perso la sua compagna alla nascita ed \u00e8 quindi ritenuto debole e inutile dagli altri bambini. Contrariamente agli altri che non paiono avere o mostrare sentimenti umani, David dimostra di sentire emozioni e di essere compassionevole nei confronti delle persone, cosa che spinge gli altri bambini del gruppo ad emarginarlo.\nBen presto, tra tutti i bambini, attira sempre pi\u00f9 considerazione la figura di Mara (\"figlia\" del medico locale, il dottor Alan Chaffee, e di Barbara, morta suicida a causa sua) la pi\u00f9 spietata del gruppo e quella che rigetta per prima David in quanto capace di esprimere emozioni umane.\nIl motivo che pare spingere David a sentirsi pi\u00f9 vicino agli umani che ai suoi coetanei \u00e8 proprio la perdita della sua compagna alla nascita, che gli ha creato un senso di vuoto e dolore. La madre del ragazzino \u00e8 Jill McGowan, preside della scuola del paese, che immediatamente capisce la natura diversa del \"figlio\" parlando con lui di vari argomenti, tra i quali anche la morte della neonata con cui avrebbe dovuto legare.\nQuando i bambini sentono dolore, o in qualche modo percepiscono comportamenti negativi nei loro confronti da parte delle persone, usano le loro abilit\u00e0 mentali per fare del male a chi ha procurato loro fastidio, nella maggior parte dei casi uccidendo. David a differenza degli altri li usa per capire meglio il dolore che lo affligge leggendo i pensieri della gente della citt\u00e0 che ha avuto dei traumi.\nQuello che sembra essere un caso pi\u00f9 unico che raro, in realt\u00e0 si \u00e8 manifestato in altre citt\u00e0 della nazione ma anche nel resto del mondo come al confine tra Turchia e Iraq e perfino in un villaggio esquimese; le colonie di infanti sono state eliminate non appena si sono manifestate difficolt\u00e0 nella loro gestione. Intuendo che a Midwich la situazione \u00e8 ben diversa e fuori controllo, il team scientifico capitanato dalla dottoressa Susan Verner opta per la fuga, ma la donna viene uccisa dai bambini dopo esser stata costretta a mostrare a David il cadavere della neonata. Susan aveva tenuto il corpo per studiarlo in gran segreto, per capire meglio la natura di questi esseri dalla forma infantile ma estremamente dotati ed efferati.\nGli abitanti sono esasperati, e una folla si raduna in piazza per discutere animatamente coi bambini, nel tentativo di placare l'ondata di uccisioni e violenza che sta affliggendo la cittadina. Quando il capo della folla muore sotto l'influenza psichica dei bambini, la gente inizia a fuggire impaurita riversandosi per le strade, in nascondigli di fortuna.\nNel frattempo, il governo invia diversi poliziotti sul posto aiutati anche da un'unit\u00e0 della Guardia Nazionale incaricata di uccidere tutti i bambini. Ma le cose non vanno come previsto, e i bambini manipolano le menti delle forze dell'ordine creando uno spettacolare quanto sanguinoso scontro a fuoco che termina con la morte di tutti i tutori della legge.\nAlan inizia a escogitare un piano estremo e rischioso, che sembra essere l'ultima cosa possibile da fare per sopravvivere ai bambini. Si \u00e8 reso infatti conto di poter schermare i propri pensieri pensando in maniera intensa a qualcosa. Schermando i propri pensieri piazza all'interno della classe dei bambini una valigetta carica d'esplosivo con cui far saltare l'intero edificio.\nAlan, capendo la natura diversa di David, gli chiede di lasciare un attimo l'aula per andare a prendere i libri dalla sua auto. Mara intuisce tutto, impedisce a David di uscire e cerca di leggere i pensieri di Alan. Nel frattempo arriva Jill, madre di David che lo porta in salvo.\nI bambini si concentrano tutti insieme per leggere la mente di Alan e, mentre sono sul punto di riuscirci, il timer attiva l'esplosivo, facendo saltare in aria l'edificio e uccidendo tutti.\nJill e David sopravvivono all'esplosione, e la donna assicura al giovane che si rifugeranno in un posto dove nessuno potr\u00e0 riconoscerli; mettendosi in viaggio in auto, David pone il suo sguardo sull'orizzonte.\nProduzione.\nPer la terza volta per realizzare gli effetti speciali del film John Carpenter si \u00e8 rivolto alla Industrial Light &amp; Magic.\nAccoglienza.\nIl film ricevette critiche generalmente negative dalla critica e fu un flop totale al botteghino. Venne invece accolto in maniera mista dal pubblico."}
{"id": "712423", "revid": "729019", "url": "https://it.wikipedia.org/wiki?curid=712423", "title": "Rickmansworth", "text": "Rickmansworth \u00e8 un paese di 14.571 abitanti della contea dell'Hertfordshire, in Inghilterra. Sorge sul Grand Union Canal e sul fiume Colne.\nIl nome deriva dal nome sassone \"Ryckmer\", il magnate locale, e da \"worth\" che significa fattoria. Nel Domesday Book del 1086 \u00e8 conosciuta come \"The Manor of Prichemaresworde\". Altre denominazioni sono state Rykemarwurthe (1119-46), Richemaresworthe (1180), Rykemerewrthe (1248), Richemereworthe (1259), Rikesmareswrth (1287) e Rikmansworth (1382)."}
{"id": "712427", "revid": "124778743", "url": "https://it.wikipedia.org/wiki?curid=712427", "title": "Lazarillo de Tormes", "text": "Lazarillo de Tormes, in italiano spesso scritto come Lazzarino da Tormes o Lazzarino di Tormes, \u00e8 un romanzo spagnolo di autore anonimo e di cui non si conosce con certezza la data di composizione.\nData di composizione.\nSe vaghi e scarsi sono i riferimenti storici in esso contenuti, qualche indizio potrebbe essere fornito dal presunto erasmismo che vi traspare (diffuso in Spagna tra il 1525 e il 1539) e che renderebbe ipotizzabile la composizione gi\u00e0 nel 1525. Comunque la data di pubblicazione non \u00e8 sicuramente posta oltre il 1554. Nel 1554 si hanno quattro edizioni pubblicate; una a Burgos, una ad Alcal\u00e1 de Henares, una ad Anversa (queste ultime rimandano ad uno stesso testo e la versione di Alcal\u00e1 presenta consistenti aggiunte) e infine quella scoperta pi\u00f9 recentemente, nel 1992, a Medina del Campo.\nProibita dall'Inquisizione nel 1559, l'opera \u00e8 di un autore colto che attinge alla tradizione popolare e realistica dei fabliaux medievali e alla novellistica; essa \u00e8 considerata il prototipo della letteratura picaresca, sviluppatasi tra il XVI e XVII secolo. Nel 1620 lo scrittore spagnolo Juan de Luna, pubblic\u00f2 la seconda parte di \"Lazarillo de Tormes\".\nStruttura e trama.\nIl romanzo \u00e8 scritto in forma autobiografica: \u00e8 il protagonista che parla, narrando le proprie avventure in modo quasi cronachistico, senza commenti o riflessioni d'ordine morale. La figura di Lazarillo, antieroe per eccellenza, e le sue vicende sconclusionate riflettono l'incertezza che regnava nella Spagna di Carlo V, soggetta a una grave crisi economica e caratterizzata da squilibri sociali.\nIl giovane \u00e8 un vagabondo che si serve di mille espedienti per procurarsi da vivere; sempre in viaggio, sempre affamato, non disdegna di servirsi di mezzi illeciti pur di sbarcare il lunario. Di volta in volta, presta i suoi servizi a un mendicante cieco, a un prete avaro, a uno scudiero squattrinato, a un frate che commercia bolle papali, a un pittore di strada, a un capo sbirro, a un cappellano e alla fine a un arciprete, per cui fa il banditore di vini. Di quest'ultimo sposa la serva, le cui grazie continuer\u00e0 a condividere con il padrone."}
{"id": "712429", "revid": "7969", "url": "https://it.wikipedia.org/wiki?curid=712429", "title": "NFLI", "text": ""}
{"id": "712430", "revid": "465169", "url": "https://it.wikipedia.org/wiki?curid=712430", "title": "Byte Order Mark", "text": "Il Byte Order Mark (BOM) \u00e8 una piccola sequenza di byte che viene posizionata all'inizio di un flusso di dati di puro testo, tipicamente un file, per indicarne il tipo di codifica Unicode.\nI byte da usare nelle intestazioni delle varie codifiche sono i seguenti:\nUtilizzo del BOM.\nNel caso di un file o di un'altra sequenza di dati di testo e non binaria, il BOM permette di identificare subito se il testo \u00e8 in formato Unicode e, in caso affermativo, il tipo esatto di codifica. Ci\u00f2 \u00e8 utile quando non si conosce a priori la codifica utilizzata; se invece in una particolare situazione questa \u00e8 sempre nota i byte del BOM possono risultare inutili o addirittura dannosi.\nA seconda delle applicazioni l'uso del BOM pu\u00f2 essere obbligatorio, opzionale, oppure potrebbe non essere supportato e causare errori. Un semplice programma come il Blocco note di Windows \u00e8 in grado di riconoscere la codifica dei file di testo aperti in base al BOM e di mostrarli correttamente nascondendo all'utente i byte iniziali che compongono il BOM stesso.\nUn esempio in cui il BOM \u00e8 sconsigliato \u00e8 quello dei file PHP in cui la presenza del BOM comporta un output verso il browser impedendo l'utilizzo di session_start() o l'invio di altri header."}
{"id": "712432", "revid": "1573940", "url": "https://it.wikipedia.org/wiki?curid=712432", "title": "Liocichla bugunorum", "text": "La liocicla dei Bugun (Liocichla bugunorum ) \u00e8 un uccello passeriforme della famiglia Leiothrichidae.\n\u00c8 stato avvistato per la prima volta nel 1995 ed \u00e8 stato descritto nel 2006 da un astronomo professionista, Ramana Athreya.\nDescrizione.\n\u00c8 un uccello di piccola taglia che pu\u00f2 arrivare ai 22\u00a0cm, con il piumaggio color grigio-oliva e il capo nero. La faccia \u00e8 arancio-gialla e ali rosse, gialle e bianche. La coda \u00e8 nera con una fiamma di rosso. Le zampe sono rosate e il becco nero.\nDistribuzione e habitat.\nGli unici esemplari noti di questa specie si trovano all'interno di una riserva naturale (\"Eaglenest Wildlife Sanctuary\"), nel nord-est dell'India."}
{"id": "712433", "revid": "21079", "url": "https://it.wikipedia.org/wiki?curid=712433", "title": "Jos\u00e9 Aznar", "text": ""}
{"id": "712439", "revid": "767487", "url": "https://it.wikipedia.org/wiki?curid=712439", "title": "Avventure di un uomo invisibile", "text": "Avventure di un uomo invisibile (\"Memoirs of an Invisible Man\") \u00e8 un film del 1992, diretto da John Carpenter.\nMolte delle scene del film si svolgono a San Francisco. Il film \u00e8 basato sul romanzo di H.F. Saint avente nome simile: \"Ricordi di un uomo invisibile\" (in inglese i nomi coincidono). La pellicola presenta un cast composto da Chevy Chase, Daryl Hannah e Sam Neill.\nTrama.\nNick Halloway, agente di cambio a San Francisco, arrivista, edonista, mediocre, diventa invisibile perch\u00e9 investito durante un incidente da una tempesta molecolarnucleare. Diviene pertanto oggetto d'una caccia spietata da parte di Jenkins, funzionario dei servizi segreti che vuole impadronirsi di lui per servirsene come spia e per accrescere il proprio potere. Halloway, servendosi della sua nuova condizione, riesce pi\u00f9 volte ad evitare la cattura nel centro della metropoli californiana, e decide in seguito di rifugiarsi nella villa di un amico al mare.\nNei medesimi giorni il proprietario della casa arriva con un gruppo di amici per trascorrere un piacevole fine settimana. Tra loro c'\u00e8 Alice Monroe, una donna che aveva flirtato con Halloway prima dell'incidente. Il protagonista riesce a svelarle il proprio segreto; tra i due si instaura una relazione amorosa finch\u00e9 gli uomini di Jenkins, dopo aver individuato il nascondiglio di Nick, tentano nuovamente di catturarlo e prendono in ostaggio la giovane. Tornato a San Francisco, Halloway riesce a liberarla e, braccato da Jenkins sul tetto di un grattacielo, simula la sua caduta nel vuoto facendo precipitare l'avversario, la cui morte viene insabbiata e catalogata come suicidio.\nNick e Alice, ormai al sicuro, si trasferiscono in Svizzera, dove possono cominciare la loro curiosa vita di coppia.\nAccoglienza.\nIncassi.\nLa pellicola ha esordito al secondo posto del botteghino nordamericano incassando circa 4.5 milioni di dollari nel primo weekend; in totale ha incassato nei soli Stati Uniti $ 14.358.033, tuttavia contro un budget stimato tra i 30 e i 40 milioni di dollari."}
{"id": "712441", "revid": "96558", "url": "https://it.wikipedia.org/wiki?curid=712441", "title": "Bugun Liocichla", "text": ""}
{"id": "712445", "revid": "106908", "url": "https://it.wikipedia.org/wiki?curid=712445", "title": "Hot Space Tour (Mondo)", "text": ""}
{"id": "712449", "revid": "113745265", "url": "https://it.wikipedia.org/wiki?curid=712449", "title": "Longana", "text": "Il nome Longana (o a seconda del luogo, come in Oltrepiave e Auronzo Anguana) indica una creatura acquatica fantastica di sesso femminile tipica della tradizione del Cadore e Comelico (soprattutto Lozzo di Cadore). Nella tradizione questo essere suole vivere in gruppo in grotte o anfratti rocciosi che nella toponimia locale prendono il suo nome: esiste a Vallesella un anfratto detto \"\"B\u00f9s de le Longane\" e a Lozzo un sasso detto \"Sass de le Longane\"\".\nNel vicino Comelico alcuni suggeriscono che le stesse fossero in realt\u00e0 le rappresentanti femminili di una popolazione ungara migrata in quei territori che viveva di legname e pastorizia al margine del bosco e che avevano colpito l'immaginazione degli abitanti di quelle valli per l'altezza e le fattezze.\nSono raffigurate come donne bellissime e molto intelligenti, ma con arti inferiori di capra, e poste dalla loro duplice natura in diretta comunicazione con lo spirito silvestre che conferisce loro poteri straordinari di predizione degli eventi naturali.\nNella versione domeggese della leggenda un uomo, capostipite della importante famiglia Da Deppo, si invaghisce di una Longana e la fa sua sposa, a patto che lui non le ricordi mai le sue origini. Dopo anni prosperi, in seguito a una mietitura precoce del grano da parte della Longana che aveva previsto una tempesta, l'uomo la insulta chiamandola \"pi\u00e8 di capra\" e la Longana sparisce nei boschi lasciando i figli nati dall'unione.\nNella leggenda delle Longane appaiono molti \"topos\" delle tradizioni orali: l'ambiguit\u00e0 della donna, la natura silvana mezzo umano/mezzo animale, i rituali di purificazione nei bagni notturni che solevano praticare queste creature."}
{"id": "712451", "revid": "2014155", "url": "https://it.wikipedia.org/wiki?curid=712451", "title": "Germana de Foix", "text": "Origini familiari.\nGermana era la figlia secondogenita dell'infante di Navarra, visconte di Narbona e conte di \u00c9tampes, Giovanni e di Maria d'Orl\u00e9ans. Germana era perci\u00f2 cugina dei re di Navarra Francesco Febo e Caterina, da parte di padre e quindi era nipote di Luigi XII di Francia, da parte di madre. \nInfanzia.\nGermana, nel 1500, rimase orfana del padre, Giovanni, che, durante la guerra civile di Navarra, combattuta contro la regina di Navarra, Caterina, aveva avuto il supporto del re della Corona d'Aragona, Ferdinando II con cui si era alleato.\nMatrimonio con Ferdinando e regina d'Aragona.\nIl matrimonio di Germana con il re di Aragona fu il frutto dell'alleanza tra suo padre e Ferdinando II, che, nel 1504, era rimasto vedovo di Isabella I di Castiglia. Dopo la morte della sua prima moglie, la celebre Isabella, Ferdinando si decise a questa mossa perch\u00e9 il suo genero Filippo d'Austria aveva preso il controllo della corona di Castiglia attraverso il matrimonio con sua figlia, Giovanna la Pazza, privandolo di ogni influenza in quel regno; perci\u00f2 Ferdinando voleva avere un nuovo figlio maschio da una nuova moglie, cos\u00ec da escludere, dopo la sua morte, Giovanna e il marito almeno dal trono di Aragona. Il matrimonio fu celebrato a Blois, il 19 ottobre 1505, tra Germana e lo stesso Ferdinando II, e permise anche di stringere una alleanza tra Ferdinando e il re di Francia Luigi XII, che prevedeva la spartizione dell'Italia in sfere d'influenza (ai francesi il Ducato di Milano e Napoli, agli aragonesi il resto del sud Italia).\nMorte di Ferdinando e successione di Carlo.\nFerdinando mor\u00ec nel 1516, gli successe il nipote Carlo di Gand (con il titolo di Carlo I di Spagna) che in seguito divenne anche Carlo V Imperatore del Sacro Romano Impero.Carlo era figlio di Filippo il Bello d'Asburgo, figlio a sua volta dell'Imperatore Massimiliano I d'Austria e di Maria di Borgogna, erede dei vasti possedimenti dei Duchi di Borgogna. La madre era invece Giovanna di Castiglia, detta \"la Pazza\", figlia dei Re Cattolici Ferdinando II d'Aragona e della sua consorte Isabella di Castiglia. In virt\u00f9 di questi avi d'eccezione, Carlo pot\u00e9 ereditare un vastissimo impero. I rapporti di Germana col nipote, Carlo V, furono molto buoni e anche chiacchierati, tanto che alla fine fu deciso di dare a Germana un secondo marito, cos\u00ec da far tacere i pettegolezzi.\nViceregina di Valencia.\nIl 17 giugno 1519, Germana spos\u00f2 in seconde nozze il canonico di Colonia, Giovanni di Brandeburgo-Ansbach (1493-1525), figlio del margravio del Brandeburgo, Federico I di Brandeburgo-Ansbach e di Sofia di Polonia (6 aprile 1464-5 ottobre 1512), figlia del Re Casimiro IV di Polonia e di sua moglie Elisabetta d'Asburgo.Il nipote di lei, Carlo V, nel 1523, li nomin\u00f2 rispettivamente Vicer\u00e9 e Viceregina del regno di Valencia; Germana si trov\u00f2 per\u00f2 presto a dover affrontare una rivolta, scoppiata nel vicereame verso il 1520, una rivolta che da lei venne poi soprannominata come \"germana\" (German\u00edas).Nel 1525, Germana rimase vedova per la seconda volta.\nA Siviglia, nell'agosto 1526, Germana si spos\u00f2 per la terza volta con il Duca di Calabria, Ferdinando d\u2019Aragona (Andria, 15 dicembre 1488 \u2013 Valencia, 26 ottobre 1550), figlio dell'ultimo re di Napoli, Federico I di Napoli e di Isabella Del Balzo.Assieme al suo terzo marito, nominato a sua volta vicer\u00e9 di Valencia, Germana riusc\u00ec finalmente a domare la rivolta che continuava a serpeggiare.Con l'appoggio dell'ultimo marito, in qualit\u00e0 di viceregina, Germana svilupp\u00f2 le arti valenciane, soprattutto il teatro e la musica.\nGermana mor\u00ec a Ll\u00edria, il 15 ottobre 1536.\nFigli.\nGermana diede solo un figlio al primo marito Ferdinando II:\nAgli altri due mariti Germana non diede alcun figlio."}
{"id": "712452", "revid": "228587", "url": "https://it.wikipedia.org/wiki?curid=712452", "title": "Abbandono (diritto)", "text": "Abbandono \u00e8 un termine giuridico con cui si indica un modo di perdita della propriet\u00e0 di un bene, di individui e situazioni, di cui si era preso in precedenza l'onore.\nDiritto romano.\nI Romani conoscevano questo istituto con il nome di \"derelictio\": si poteva \"derelinquere\" la propriet\u00e0 di una \"res mancipi\" (fondi, schiavi, animali, ecc.) o anche di una \"res nec mancipi\" (bene immobile o mobile).\nNel diritto classico, la \"derelictio\" non era considerata come negozio bens\u00ec come un mero fatto umano, l'abbandono della \"res\", che doveva essere compiuto con \"animus derelinquendi\" (volont\u00e0 di dismettere). Solo cos\u00ec si verificava l'effetto della perdita di possesso.\nPer esempio, un animale lasciato in libert\u00e0, o le merci gettate in mare per salvare la nave in pericolo di affondare, erano \"res pro derelicto\", cio\u00e8 dismesse allo scopo di abbandonarne la propriet\u00e0.\nCi\u00f2 che non si poteva \"derelinquere\" erano i diritti, perch\u00e9 (pur in presenza di \"animus derelinquendi\") non poteva esserci il gesto materiale dell'abbandono, dello spossessamento.\nChi prendeva possesso della \"res derelicta\" ne acquistava immediatamente la propriet\u00e0, per \"occupatio\". In alcuni casi, occorreva il possesso ininterrotto per un certo lasso di tempo (usucapio), per esempio quando si trattava di prendere possesso di una \"res\" abbandonata da chi non era proprietario (\"a non domino\").\nNel diritto giustinianeo, scomparve la distinzione tra \"res mancipi\" e \"res nec mancipi\" e tutte le cose, se abbandonate, potevano essere acquistate per occupazione, purch\u00e9 l'occupante fosse consapevole del fatto che si trattava di \"res derelicta\". Persino i diritti potevano essere abbandonati, perch\u00e9 ritenuti sempre rinunciabili.\nDiritto medievale.\nNel diritto intermedio, l'abbandono era composto sempre da due elementi:\nBartolo da Sassoferrato faceva il seguente esempio: un libro gettato in mare pu\u00f2 considerarsi \"res derelicta\"?\nIl giurista non era molto disposto a presumere che le sole circostanze di fatto fossero sufficienti a dare il segno di una volont\u00e0 inespressa. Nell'intento dunque di limitare i casi di perdita della propriet\u00e0 per abbandono, distingueva due casi:\nNel diritto bizantino, si utilizz\u00f2 una \"fictio iuris\": l'abbandono di una \"res\" era considerato come una specie di \"traditio\" o \"donatio\" in favore di persona incerta (il futuro occupante). In altre parole. L'occupante acquista la propriet\u00e0 di una cosa abbandonata perch\u00e9 \"per dominum traditam fore fingitur\" (si finge che il proprietario gliel'abbia consegnata).\nIn particolare, gli \"agri deserti\" (le campagne abbandonate dai proprietari) venivano dati a chi li coltivava.\nL'\"abiectio\" diventava figura opposta alla \"traditio\", nel senso che l'atto materiale dell'abbandono produceva immediatamente l'effetto di acquisto della propriet\u00e0 da parte dell'occupante. Non sempre occorreva provare l'\"animus derelinquendi\" n\u00e9 la consapevolezza che si trattasse di \"res derelicta\".\nQuesto stato di cose si consolid\u00f2 nei secoli, fino al XIX secolo, quando subentr\u00f2 la legislazione napoleonica.\nDiritto civile.\nDella propriet\u00e0.\nLa perdita del diritto di propriet\u00e0 per abbandono, pu\u00f2 avvenire in due forme differenti:\nDiritto penale.\nDi minore.\nNel diritto penale italiano, l'abbandono di persone minori o incapaci \u00e8 il delitto previsto dall'art. 591 del codice penale. \u00c8 un delitto contro la vita e contro incolumit\u00e0 individuale, ed \u00e8 come l'omissione di soccorso un delitto di omessa solidariet\u00e0.\nIl termine \"abbandono\" viene inteso non tanto come la rinuncia ad una diritto, quanto all'atto di sottrarsi ad un obbligo naturale, con la conseguenza di esporre l'oggetto ad un pericolo grave."}
{"id": "712457", "revid": "767487", "url": "https://it.wikipedia.org/wiki?curid=712457", "title": "Fr\u00e9d\u00e9ric Forte", "text": "Carriera.\nDi origini venete, in campo giocava nel ruolo di playmaker, \u00e8 cresciuto cestisticamente nella squadra della sua citt\u00e0 natale, il Caen.\nHa militato in Francia, con il Limoges csp, il Gravelines, Paris Basket Racing, in Grecia con l'Iraklis Salonicco ed in Italia con l'Air Avellino e con l'Eurorida Scafati.\nHa vinto, con il Limoges, una Coppa Campioni, tre campionati di Francia e una coppa Busnel.\nCessata l'attivit\u00e0 agonistica, ha assunto la carica di presidente del Limoges. Il 31 dicembre 2017 \u00e8 deceduto all'et\u00e0 di 47 anni a seguito di un attacco cardiaco."}
{"id": "712459", "revid": "1543377", "url": "https://it.wikipedia.org/wiki?curid=712459", "title": "Baur", "text": "La Baur era una carrozzeria di Stoccarda specializzata nella trasformazione in cabriolet di autovetture (nella maggior parte dei casi berline) gi\u00e0 completate e assemblate. \nContesto e storia.\nLe case automobilistiche tedesche vedevano di buon occhio l'operato di questa piccola carrozzeria, perch\u00e9 consentiva loro di proporre in gamma varianti cabriolet o targa senza doversi dotare di particolari attrezzature. Semplicemente venivano spedite le vetture complete e la Baur provvedeva a tagliarne il tetto e rinforzarne la scocca. Non rimaneva che distribuire il modello modificato attraverso la rete ufficiale.\nQuesto modo di operare fu particolarmente gradito da BMW, per cui la Baur realizz\u00f2, tra il 1967 ed il 1985 le \"1602 Cabriolet\" e \"2002 Topcabriolet\" su base BMW Serie 02 e le \"320 Topcabriolet\" e \"323i Topcabriolet\" su base BMW Serie 3 E21. \nPartecip\u00f2 anche alla definizione della roadster BMW 507.\nDopo aver collaborato anche con la Bitter nella realizzazione di una coup\u00e9 su meccanica Opel, la Baur realizz\u00f2 tra il 1976 ed il 1979 anche una versione targa della Opel Kadett.\nIn realt\u00e0 solo la BMW \"507\" e la \"1602 Cabriolet\" erano delle e vere proprie vetture scoperte, mentre le BMW \"Topcabriolet\" erano delle semiscoperte, con un robusto roll bar, parte posteriore del tetto in tela e parte anteriore asportabile rigida. La \"Kadett Aero\" era, invece, una vera e propria targa."}
{"id": "712460", "revid": "287204", "url": "https://it.wikipedia.org/wiki?curid=712460", "title": "Frederic Forte", "text": ""}
{"id": "712462", "revid": "188116", "url": "https://it.wikipedia.org/wiki?curid=712462", "title": "Ministro senza portafoglio della Repubblica Italiana", "text": "\u00c8 detto ministro senza portafoglio il ministro del governo della Repubblica Italiana non preposto ad alcun dicastero, ma svolge funzioni delegate dal presidente del Consiglio.\nIn caso contrario, viene definito ministro con portafoglio o, pi\u00f9 semplicemente, ministro.\nIl termine \"portafoglio\", anche se pi\u00f9 correttamente dovrebbe dirsi \"portafogli\", va ricollegato all'antico significato di borsa in pelle, contenente carte o banconote. Serviva ai Ministri per conservarvi i documenti di Stato, nei loro spostamenti. In modo traslato, esso \u00e8 poi venuto ad indicare sia la carica del Ministro, sia il ramo dell'amministrazione a cui egli era preposto.\nI motivi che possono motivare la nomina di Ministri senza portafoglio sono di diverso ordine: pu\u00f2 sentirsi il bisogno di acquisire una personalit\u00e0 politica di rilievo, alla quale, per varie ragioni, non \u00e8 possibile assegnare un dicastero. Oppure, soprattutto in governi di coalizione, e ancora di pi\u00f9 in coalizioni pluripartitiche, pu\u00f2 essere necessario assicurare determinati equilibri politici, assegnando a vari esponenti incarichi di spicco. Essi non sono assimilabili ai non-departmental ministers della tradizione anglosassone, poich\u00e9 questi ultimi si configurano come dei super-Ministri.\nNell'ordinamento italiano i ministri senza portafoglio non trovano alcun riconoscimento nella Costituzione, che menziona espressamente solo i Ministri a capo di un dicastero. Tuttavia, si tratta di una figura tradizionalmente ammessa in via di prassi. Alcuni studiosi hanno dubitato, soprattutto in passato, della legittimit\u00e0 costituzionale dei Ministri senza portafoglio, cos\u00ec come dei Ministri ad interim. Pur essendo vero che l'istituto non figura in Costituzione, da ci\u00f2 non pu\u00f2 tuttavia dedursi che essa ne faccia espresso divieto. A conferma di ci\u00f2 sta il fatto che anche durante i lavori preparatori della Costituzione la prassi di tali nomine era gi\u00e0 stata introdotta. Alcuni autori ritengono, comunque, che, viste le circostanze, la nomina di Ministri senza portafoglio debba restare un qualcosa di eccezionale.\nAll'atto della costituzione del nuovo governo, possono essere nominati Ministri senza portafoglio, contestualmente alla nomina degli altri ministri, con decreto del presidente della Repubblica, su proposta del Presidente del Consiglio dei ministri. Nel decreto, tuttavia, non occorre specificare le loro deleghe, che possono essere definiti in un momento successivo. Il ministro senza portafoglio, come tutti gli altri Ministri, presta giuramento nelle mani del Presidente della Repubblica. \nAi sensi dell'art. 9 della Legge 400/1988 sulla disciplina dell'attivit\u00e0 di Governo e dell'ordinamento della Presidenza del Consiglio dei Ministri, i Ministri senza portafoglio svolgono le funzioni a loro delegate dal Presidente del Consiglio, sentito il Consiglio dei Ministri, e rese pubbliche mediante pubblicazione del provvedimento in Gazzetta Ufficiale. Sono incardinati presso la Presidenza del Consiglio dei ministri, e possono essere delegati alla responsabilit\u00e0 di un dipartimento della Presidenza del Consiglio.\nI Ministri senza portafoglio hanno alle loro dipendenze un Gabinetto ed una Segreteria particolare, come gli altri Ministri.\nQuanto ai poteri dei Ministri senza portafoglio, se non hanno deleghe loro conferite dal presidente del Consiglio, essi, non essendo a capo di un dicastero, partecipano alla generale determinazione dell'indirizzo politico, esplicando funzioni di governo collegialmente in seno al Consiglio dei ministri. Per questo motivo, si pone il problema della loro responsabilit\u00e0 individuale. Sarebbe pi\u00f9 corretto, infatti, parlare di responsabilit\u00e0 politico-costituzionale di un Ministro senza portafoglio a titolo individuale. Non appare sufficiente l'argomento, preso a contrario dalla Costituzione, secondo cui essendo la responsabilit\u00e0 individuale collegata alla direzione di un dicastero, il Ministro senza portafoglio non potrebbe essere ritenuto responsabile. Egli sar\u00e0, in ogni caso, responsabile, se non degli atti relativi al dicastero, di quelli relativi all'incarico che ha ricevuto dal Consiglio dei Ministri. \nEsempi di Ministri senza portafoglio con deleghe sono il Ministro per gli affari europei o il Ministro per i rapporti con il Parlamento, quello agli Affari regionali o quello alla Transizione digitale. La prassi ha fatto s\u00ec che, talvolta, si sia proceduto alla nomina di un Ministro senza portafoglio, con attribuzione di funzioni tramite legge, e non tramite atto governativo."}
{"id": "712473", "revid": "768068", "url": "https://it.wikipedia.org/wiki?curid=712473", "title": "Horst-Wessel-Lied", "text": "Das Horst-Wessel-Lied (\"Il canto di Horst Wessel\"), altrimenti nota col nome di Die Fahne hoch (\"In alto la bandiera\"), fu l'inno ufficiale del Partito Nazionalsocialista Tedesco dei Lavoratori (NSDAP) dal 1930 al 1945. Quando dal 1933 al 1945 il Partito Nazionalsocialista fu l'unico legalmente ammesso, \"Horst-Wessel-Lied\" divenne l'inno della Germania insieme alla prima strofa del \"Lied der Deutschen\".\nGenesi.\nIl testo fu scritto nel 1929 da Horst Wessel sulla melodia del \"K\u00f6nigsberg-Lied\", canto dei veterani della nave \"K\u00f6nigsberg\" ampiamente diffuso nei Freikorps.\nL'utilizzo dopo la morte di Horst Wessel.\nQuando nel 1930 Wessel venne assassinato, il futuro Ministro della propaganda del Terzo Reich Joseph Goebbels ne fece un martire della causa nazionalsocialista. La melodia divenne cos\u00ec l'inno ufficiale del partito e fu inizialmente intonata dalle SA durante le loro parate. Quando i nazionalsocialisti ascesero al potere, il \"Canto di Horst Wessel\" divenne anche una sorta di secondo inno nazionale tedesco.\nNel 1939 Adolf Hitler ordin\u00f2 che \"Il canto dei tedeschi\" fosse eseguito in un tempo relativamente lento, in modo che fosse una melodia che consacrasse la Nazione, e che fosse immediatamente seguito dall'esecuzione del \"Canto di Horst Wessel\", che doveva essere invece eseguito con un tempo pi\u00f9 veloce, come una canzone di lotta rivoluzionaria. Questa combinazione prese il nome di \"Lieder der Nation\" (\"Canti della nazione\"); di norma veniva eseguita la prima strofa di ciascuno dei due brani.\nIl brano oggi.\nDopo la fine della seconda guerra mondiale e la sconfitta della Germania nazista, l'esecuzione del \"Horst-Wessel-Lied\" (ed inizialmente anche del \"Lied der Deutschen\") venne proibita. Suonare o cantare il brano in pubblico \u00e8 tuttora illegale secondo il codice penale della Repubblica Federale di Germania (articoli 86 ed 86a)."}
{"id": "712475", "revid": "547034", "url": "https://it.wikipedia.org/wiki?curid=712475", "title": "Muta (biologia)", "text": "La muta (pi\u00f9 propriamente definita ecdisi) \u00e8 un fenomeno biologico che consiste nel rinnovamento periodico delle piume negli uccelli, dei peli nei mammiferi, della pelle nei rettili e dell'intero esoscheletro negli artropodi.\nSerpenti.\nLa muta per i serpenti avviene ad intervalli regolari, da poche settimane ad alcuni mesi: per poter crescere, i serpenti cambiano tutta la loro pelle, quasi sempre in un solo colpo. Contorcendosi e strofinandosi contro le rocce e altri oggetti duri, i serpenti escono dalla loro vecchia pelle come da un vestito, mettendo a nudo il nuovo strato formato al di sotto ed abbandonando il vecchio strato di pelle, intero. Una muta che avviene in pi\u00f9 riprese o che lascia pezzi della vecchia pelle attaccata al corpo \u00e8 sintomo di problemi di salute del rettile e prende il nome di disecdisi. Sia la muta che la disecdisi si verificano anche in altri rettili come sauri e cheloni. Le squame che coprono il corpo dei loricati come negli ofidi sono composte da una generazione epidermica esterna ed una interna: durante la muta lo strato della generazione epidermica esterna pi\u00f9 interno, composto da cellule prevalentemente vive, va in autolisi e ci\u00f2 permette il distaccamento della porzione pi\u00f9 esterna, che viene persa tutta insieme.\nInsetti.\nNegli insetti la muta rappresenta il cambio della cuticola, costituita da due sostanze (chitina e sclerotina) che la rendono dura e incapace di accrescersi. Quando le dimensioni della larva diventano troppo grandi rispetto a quelle dell'esoscheletro, l'ormone ecdisone (o ormone della muta) determina, al di sotto della vecchia cuticola, la formazione di una nuova cuticola, che \u00e8 pieghettata e raggrinzita per poter essere pi\u00f9 estesa della precedente. Successivamente la vecchia cuticola (esuvia o exuvia) si rompe e la larva se ne libera completamente. La nuova cuticola appena distesa ed esposta all'aria \u00e8 molle, ma si indurisce nel giro di alcuni minuti. Nel processo svolge un ruolo importante anche la neotenina o ormone giovanile, in assenza del quale la muta porta alla formazione della pupa anzich\u00e9 di un nuovo stadio larvale."}
{"id": "712477", "revid": "35804", "url": "https://it.wikipedia.org/wiki?curid=712477", "title": "Costa Balenae", "text": "Costa Balenae \u00e8 una localit\u00e0 archeologica sita lungo l'antico tracciato della via Julia Augusta (l'attuale SS1, nota anche come via Aurelia) nei pressi della foce del torrente Argentina (in antico \"Tabia fluvius\"), citata sia sull'itinerario di Antonino (come approdo), sia sulla Tavola Peutingeriana, su quest'ultima con il nome di \"Costa Bellene\" (come \"mansio\"). \u00c8 detta anche Area archeologica di Capo Don.\nIl toponimo di \"Costa Balenae\" potrebbe derivare - secondo alcuni studi - dalla divinit\u00e0 ligure \"Belenus\", legata al culto della fertilit\u00e0 e assimilata dai Romani al dio Apollo, mentre un'altra versione meno documentata riporta il collegamento del toponimo al re Belo, padre di Didone, di origine fenicia. Situata nell'attuale territorio del comune di Riva Ligure, anticamente in posizione intermedia tra \"Lucus Bormani\" (sito tra San Bartolomeo al Mare e Diano Marina, forse nei pressi del santuario di Nostra Signora della Rovere dove sono stati effettuati scavi archeologici) e \"Albium Intemelium\" (l'attuale Ventimiglia), si ritiene che sia stata fondata poco dopo la vittoria sui Liguri riportata nel 181 a.C. dal console Paolo Emilio.\nProssima al mare, era dotata di un piccolo approdo e fu principalmente utilizzata come stazione stradale per il cambio e la sosta dei cavalli e per le merci dirette e provenienti dalla Gallia. Numerose monete e medaglie rinvenute in loco lasciano supporre che \"Costa Balenae\" sia rimasta molto attiva per l'intera durata dell'impero romano: recenti scavi, condotti dal Pontificio Istituto di Archeologia Cristiana (ancora in corso), hanno confermato questa ipotesi e la quasi certezza di una continuit\u00e0 di vita nell'insediamento dal II o I secolo a.C. (a questo periodo risalirebbero i resti di una villa romana, scavata solo parzialmente) al III o IV secolo d.C. A questi ultimi secoli pu\u00f2 essere fatta risalire la cristianizzazione del sito, ma le tracce archeologiche rinvenute risalgono al massimo alla prima met\u00e0 del VI secolo, quando \u00e8 eretta, probabilmente per volont\u00e0 del vescovo di Albenga nella cui giurisdizione ricadeva la zona, la cosiddetta \u201cbasilica di Capo Don\u201d, comprensiva di un battistero di forma ottagonale, perfettamente conservato (riemerso gi\u00e0 con gli scavi archeologici del 1937 condotti da Nino Lamboglia) e tipico dell'epoca paleocristiana come quelli, molto simili, presenti nelle citt\u00e0 romane di Albium Ingaunum e Forum Julii); inoltre vi \u00e8 un'area funeraria cospicua (sono stati portati alla luce inumazioni di diverse tipologie), segno ulteriore di un centro ben organizzato utilizzato con continuit\u00e0, con successive modifiche e restringimenti degli edifici, fino al X secolo, forse in parte anche fino al XII secolo se si vuole prendere in considerazione la presenza, sull'altura alle spalle del sito (la Grangia), di un monastero benedettino alle dipendenze di Genova, attestato fino al XIV secolo. Il declino dell'insediamento \u00e8 probabilmente da ascrivere a un insieme di cause: il formarsi di nuovi centri abitati nelle vicinanze, la riorganizzazione delle istituzioni religiose nel Ponente ligure, il mutamento delle vie di traffico e trasporto e le violente incursioni dei Musulmani stanziati nel sud della Francia, nella localit\u00e0 di Frassineto. \nAnche Edward e Margaret Berry nel loro \"At the Western Gate of Italy\" (1931) citano questa importante stazione della via \"Julia Augusta\"."}
{"id": "712478", "revid": "767487", "url": "https://it.wikipedia.org/wiki?curid=712478", "title": "54 (album)", "text": "54 \u00e8 il settimo cd degli Yo Yo Mundi, pubblicato nel 2004. \u00c8 ispirato all'omonimo romanzo del collettivo Wu Ming ed \u00e8 il frutto di una collaborazione tra la band e gli autori del libro. L'album contiene estratti del libro recitati da tre diversi attori (Marco Baliani, Giuseppe Cederna e Fabrizio Pagella), accompagnati dalla musica degli Yo Yo Mundi. Molte informazioni su questo progetto sono disponibili alla pagina \"54\" sul sito di Wu Ming\nFormazione.\nVoci recitanti.\n- \"Tra parentesi il numero della traccia.\""}
{"id": "712481", "revid": "287204", "url": "https://it.wikipedia.org/wiki?curid=712481", "title": "Bibliografia sull'Olocausto", "text": "La voce fornisce una bibliografia parziale relativa allOlocausto operato dalla Germania nazista nel periodo 1933-45."}
{"id": "712484", "revid": "125303979", "url": "https://it.wikipedia.org/wiki?curid=712484", "title": "Lidia", "text": "La Lidia (endonimo: \u015afard; in greco: \u039b\u03c5\u03b4\u03af\u03b1; in assiro: \"Luddu\"; in lingua ebraica: \"L\u00fbd\u00eem\") \u00e8 un'antica regione storica (e un regno dell'et\u00e0 del ferro) localizzata nell'Asia Minore occidentale, generalmente a est dell'antica Ionia, nelle attuali province turche di Manisa e l'entroterra di Smirne.\nGeografia.\nNella sua maggiore estensione (durante il regno di Creso, VI secolo a.C.), la Lidia era situata ad occidente della Frigia, sul mar Egeo, a nord della Caria e a sud della Misia, e comprendeva tutte le principali citt\u00e0 ionie tranne Mileto. Oltre a Sardi, la capitale, citt\u00e0 importanti della Lidia furono Colofone, Clazomene, Magnesia, Teo e Smirne. L'importanza di queste citt\u00e0 nel mondo antico era innanzitutto economica: soprattutto nelle localit\u00e0 portuali che si affacciavano sul mar Egeo, un tratto pieno di insenature e fronteggiato da isole, fiorirono citt\u00e0 ricche per le industrie e i commerci che per molti secoli costituirono centri culturali molto importanti.\nLa Lidia era attraversata da due fiumi: l'Ermo (l'odierno Gediz Irmak) e il Piccolo Meandro (l'odierno K\u00fc\u00e7\u00fck Menderes).\nStoria.\nIntroduzione.\nSecondo Erodoto, il nome \"Lidia\" derivava da Lido, figlio di Atys, il quale diede il nome di Lidi a una popolazione chiamata in precedenza \"Meoni\". La Lidia ebbe contatti con alcune fra le pi\u00f9 antiche civilt\u00e0 della storia, per es. quella degli Ittiti e dei Frigi.\nSi ritiene che la lingua lidia sia indoeuropea, e appartenga alla famiglia delle lingue anatoliche.\nSecondo una tradizione storiografica lidia o greca, riportata da Erodoto nelle sue \"Storie\", la Lidia sarebbe la patria di provenienza degli Etruschi durante la dinastia degli Eraclidi. Si ritiene che, in seguito a una terribile carestia, una parte dei Lidi emigrarono in cerca di una nuova terra. Guidati dal principe Tirreno approdarono sulle coste occidentali dell'Italia, dando vita ad una nuova civilt\u00e0. I Greci chiamavano questo popolo col nome di Tirreni.\nUno studio genetico del 2013 condotto su campioni genetici provenienti dalle necropoli etrusche dell'Italia centrale ha concluso che i legami genetici tra le popolazioni etrusche e quelle anatoliche debbano essere ricondotti a pi\u00f9 di 5000 anni fa durante il Neolitico, il che escluderebbe l'ipotesi di Erodoto di una migrazione di massa in epoca pi\u00f9 recente. Sulla base dello studio del DNA mitocondriale di questi campioni provenienti dalle necropoli della Toscana e del Lazio, gli Etruschi erano molto simili alle popolazioni del Neolitico dell'Europa Centrale. Secondo l'archeologo britannico Phil Perkins, che ha scavato a lungo in Etruria, \"ci sono indicazioni che lo studio del DNA possa supportare la teoria secondo la quale gli Etruschi siano autoctoni nel Centro Italia\".\nAnche altri studiosi mettono in evidenza le notevoli discrepanze tra la lingua lidia e quella etrusca, che apparterrebbero a due famiglie linguistiche completamente differenti, e cos\u00ec come gli studi di archeologia e protostoria. Alcuni studiosi mettono in dubbio le teorie che vedono gli Etruschi come popolo d'Oriente piuttosto che d'Occidente. A riprova dell'influenza occidentale di cui godevano tali genti, oltre ad esami linguistici che indicano gli Etruschi come popolo non di origine anatolica, si citano scritti come le pi\u00f9 antiche cronache egizie sui popoli del Mare.\nDal VII secolo a.C. la regione fu governata dalla dinastia dei Mermnadi, fondata da Gige. Intorno al 650 a.C. vennero coniate le prime monete. Sotto il regno di Creso la Lidia conobbe la sua massima espansione, estendendo la sua influenza su gran parte delle citt\u00e0 ionie.\nNel 547 a.C. il re persiano Ciro conquist\u00f2 la Lidia, che divenne una satrapia dell'Impero Persiano.\nDopo essere stata conquistata da Alessandro Magno, coinvolta nelle guerre fra i successori di Alessandro Magno, dapprima nella lotta fra Antigono Monoftalmo e Lisimaco e poi fra quest'ultimo e Seleuco I, infine pass\u00f2 agli Attalidi in seguito alla battaglia di Magnesia (190 a.C.).\nDal 133 a.C. fu inglobata nella provincia romana dell'Asia.\nMeonia e Lidia.\nLa Lidia sorse come un regno neo-ittita in seguito al collasso dell'impero ittita nel XII secolo a.C. Nel periodo ittita, il nome della regione era stato Arzawa, un'area in cui si parlava la lingua luvia. Secondo fonti greche, il nome originale del regno lidio era \"Maionia\" (o \"Meonia\"): Omero riporta gli abitanti di Lidia come \"Maiones\" (\u039c\u03b1\u03af\u03bf\u03bd\u03b5\u03c2), chiamando la loro capitale non Sardi ma \"Hyde\", possibilmente il nome del distretto dove si trovava Sardi. Successivamente, Erodoto aggiunge che i \"meiones\" erano stati rinominati come lidi dal re Lydos (\u039b\u03c5\u03b4\u03cc\u03c2), figlio di Attis, nella mitica epoca precedente l'ascesa della dinastia eracleide. Questo eponimo eziologico serviva a giustificare il nome greco etnico \"Lydoi\" (\u039b\u03c5\u03b4\u03bf\u03af). Il termine ebraico per lidi, \"\" (\u05dc\u05d5\u05d3\u05d9\u05dd), come trovato in Geremia 46.9, e in modo simile considerato derivato dagli eponimi Lud figlio di Sem; in tempi biblici, i guerrieri lidi furono anche arcieri famosi. Alcuni meoni ancora esistevano in tempi storici negli altopiani interni lungo il fiume Ermo, dove si trovava una citt\u00e0 chiamata Meonia, secondo Plinio il Vecchio e Ierocle.\nMeonia e Lidia nella mitologia greca.\nLa mitologia lidia \u00e8 virtualmente sconosciuta cos\u00ec come la letteratura e i rituali al suo riguardo, non essendoci nemmeno monumenti o reperti archeologici con iscrizioni estese; quindi i miti che coinvolgono la Lidia rientrano principalmente nella sfera della mitologia greca.\nPer i greci, Tantalo fu il regnante primordiale della mitica Lidia, e Niobe la sua superba figlia; suo marito Anfione collegava gli affari di Lidia con Tebe, e per mezzo di Pelope la discendenza di Tantalo faceva parte dei miti della fondazione della seconda dinastia di Micene. In riferimento al mito di Bellerofonte, Karl Kerenyi sottolineava \nNel mito greco, la Lidia era anche la prima patria della \"doppia ascia\", la \"labrys\". Onfale, figlia del fiume Iardano, regn\u00f2 sulla Lidia, della quale Eracle fu servitore per un certo tempo. Le sue avventure in Lidia sono quelle di un eroe greco in una terra periferica e straniera: durante la sua permanenza, Eracle rese schiavi gli Itoni, uccise Sileo il quale costringeva i passanti a zappare la sua vigna; uccise il serpente del fiume Sangario; e cattur\u00f2 i bricconi scimmieschi, i cercopi. Resoconti parlano di almeno un figlio generato da Onfale con Eracle: Diodoro Siculo e Ovidio menzionano un figlio di nome Lamos, mentre Pseudo Apollodoro fornisce il nome di Agelao, e Pausania i nomi di Tirseno, figlio di Eracle avuto dalla \"donna lidia\".\nTutti e tre gli antenati eroici indicano una dinastia lidia che si pretende discenda da Eracle. Erodoto riferisce di una dinastia eracleide di re governanti la Lidia, forse non ancora discendenti di Onfale. Egli menziona anche le leggenda ricorrente che la civilt\u00e0 etrusca venisse fondata da coloni provenienti dalla lidia condotti da Tirreno, fratello di Lido. Tuttavia, Dionisio di Alicarnasso era scettico riguardo a questa storia, mettendo in rilievo che i costumi e la lingua etrusca erano noti per essere totalmente dissimili da quelli dei lidi. Pi\u00f9 tardi anche i cronografi ignorarono l'affermazione di Erodoto sul fatto che Agrone fosse stato il primo re, ignorando anche Alceo, Belo, e Nino nell'elenco di re della Lidia. Strabone fa Atys, padre di Lido e Tirreno, come un discendente di Eracle e Onfale. Tutti gli altri resoconti collocano Atys, Lido e Tirreno tra i re pre-eracleidi di Lidia. I depositi di oro nel fiume Pattolo, la fonte della proverbiale ricchezza di Creso (ultimo re storico di Lidia), si diceva fossero stati lasciati l\u00e0 quando il leggendario re Mida di Frigia venne a lavarsi perdendo cos\u00ec nelle sue acque il potere del suo \"tocco\", che trasformava in oro tutto ci\u00f2 che toccava.\nI Meoni figurano nell\"'Iliade\" tra gli alleati di Priamo: il loro contingente \u00e8 guidato dal giovane principe Mestle, accompagnato dal fratello minore Antifo e dallo zio Ifitione. Secondo Virgilio, Mestle era seguito anche dal fratellastro Elenore: dopo la caduta di Troia, Mestle ed Elenore emigrarono in Italia, ma separatamente, in quanto il primo giunse in Veneto con Antenore e fond\u00f2 Mestre, l'altro approd\u00f2 nel Lazio con Enea, morendo poi nella guerra contro i Rutuli.\nPrima monetazione.\nSecondo Erodoto, i lidi furono il primo popolo ad introdurre l'uso di monete d'oro e d'argento e il primo a stabilire negozi per la vendita al minuto in localit\u00e0 permanenti. Non \u00e8 chiaro, tuttavia, se Erodoto volesse significare che i lidi fossero stati i primi a introdurre monete di oro e argento puro o in generale le prime monete in metallo prezioso. Nonostante l'ambiguit\u00e0, questa asserzione di Erodoto vale come attestazione spesso citata a favore del fatto che i lidi avessero inventato la monetazione, almeno in Oriente, anche se le prime monete non erano soltanto d'oro o d'argento, ma costituite da una lega dei due metalli.\nLa datazione di queste prime monete coniate \u00e8 uno degli argomenti dell'antica numismatica dibatutti pi\u00f9 frequentemente, con date che vanno dal 700 a.C. al 550 a.C., ma la considerazione tenuta pi\u00f9 comunemente \u00e8 che esse fossero state coniate all'inizio (o quasi) del regno di re Aliatte (talvolta riferito in modo non corretto come Aliatte II), che govern\u00f2 la Lidia tra il 610 e il 550 a.C. Le prime monete erano fatte di elettro, una lega di oro e argento che si realizzava gi\u00e0 in natura, ma che era ulteriormente \"falsificata\" dai lidi con altra aggiunta di argento e anche rame.\nLe pi\u00f9 grandi di queste monete sono comunemente riferite come 1/3 di statere (\"trite\"), del peso di circa 4,7 grammi, sebbene nessuno statere intero di questo tipo sia mai stato trovato, e la moneta di 1/3 di statere probabilmente sarebbe pi\u00f9 correttamente riferita come uno statere, che significa \"standard\". Queste monete venivano stampate con una testa di leone decorata con ci\u00f2 che \u00e8 probabilmente un raggio di sole, simbolo del re. A complemento del taglio pi\u00f9 grande, erano fatte \"frazioni\" di monete, inclusa la \"hekte\" (sesto), \"hemihekte\" (dodicesimo), e cos\u00ec fino ad arrivare al 96esimo, con la moneta di 1/96 di statere del peso soltanto di circa 0,15 grammi. C'\u00e8 disaccordo, tuttavia, sul fatto se le frazioni al di sotto della dodicesima parte di statere siano effettivamente lidie.\nIl figlio di Aliatte era Creso, che divenne sinonimo di ricchezza. Sardi era rinomata come una bellissima citt\u00e0. Intorno al 550 a.C., all'inizio del suo regno, Creso finanzi\u00f2 la costruzione del tempio di Artemide a Efeso, che divenne una delle Sette meraviglie del mondo antico. Creso venne sconfitto in battaglia da Ciro II di Persia nel 546 a.C., per cui il regno lidio perdette la sua autonomia diventando una satrapia persiana.\nDinastie autoctone.\nLa Lidia venne governata da tre dinastie:\nAtiadi (1300 a.C. o anche prima) - eraclidi (tilonidi) (al 687 a.C.)\nSecondo Erodoto gli eraclidi regnarono per 22 generazioni a cominciare dal 1185 a.C., per un periodo durato 505 anni). Aliatte fu re di Lidia nel 776 a.C.. L'ultimo re della dinastia fu Mirsilo o Candaule. \nMermnadi\nLa battaglia dell'eclissi fu la battaglia finale in una guerra durata 15 anni tra Aliatte II di Lidia e Ciassare dei medi. Essa ebbe luogo il 28 maggio del 585 a.C., e termin\u00f2 bruscamente a causa di eclissi solare totale.\nImpero persiano.\nNel 546 a.C., il re achemenide Ciro II il Grande s'impossess\u00f2 di Sardi e la Lidia divenne cos\u00ec una sua satrapia.\nImpero ellenistico.\nLa Lidia rimase una satrapia dopo la conquista della Persia da parte del re Alessandro III di Macedonia. Quando l'impero di Alessandro si disgreg\u00f2 dopo la sua morte, la Lidia venne ad essere governata dalla maggiore dinastia asiatica dei diadochi, i seleucidi, e quando essa divenne incapace di mantenere il suo territorio in Asia Minore, la Lidia cadde sotto il dominio della dinastia attalide di Pergamo. Il suo ultimo re evit\u00f2 le spoliazioni e la devastazione di una guerra di conquista romana lasciando il reame tramite testamento all'impero romano.\nProvincia romana d'Asia.\nQuando i romani entrarono nella sua capitale Sardi nel 133 a.C., la Lidia, come le altre regioni del lascito attalide, divenne parte della provincia d'Asia, una provincia romana molto ricca, meritevole di un governatore di alto rango di proconsole. L'intero occidente dell'Asia Minore aveva colonie ebraiche molto antiche, e anche il cristianesimo vi era molto spesso presente. Gli atti degli apostoli 16:14-15 menzionano il battesimo di una mercante donna chiamata \"Lidia\" proveniente da Tiatira, nella regione di ci\u00f2 che una volta era la satrapia di Lidia. Il cristianesimo si espanse rapidamente nel III secolo d.C., incentrato sul vicino esarcato di Efeso.\nProvincia romana di Lidia.\nSotto la riforma della tetrarchia dell'imperatore Diocleziano nel 296 d.C., la Lidia riprese il suo nome come una provincia romana separata, molto pi\u00f9 piccola della precedente satrapia, con la sua capitale a Sardi. Insieme con le province di Caria, Ellesponto, Licia, Panfilia, Frigia prima e secunda, Pisidia e le Insulae (Isole Ionie), essa formava la diocesi (sotto un \"vicario\") di Asiana, che faceva parte della prefettura pretoriana dell'Oriens (Oriente), insieme alla diocesi Pontiana (la maggior parte dell'Asia Minore), L'Oriens propriamente detto (principalmente la Siria), Egitto e Tracia (nei Balcani, grosso modo la Bulgaria). Sotto l'imperatore bizantino Eraclio (610-641), la Lidia divenne parte dell'Anatolikon, uno degli originari \"themata\", e pi\u00f9 tardi Thrakesion. Sebbene il turchi selgiuchidi conquistassero la maggior parte del resto dell'Anatolia da parte dell'Islam, formando il sultanato di Ikonion, la Lidia rimase ancora parte dell'impero bizantino. Durante l'occupazione di Costantinopoli della quarta crociata, la Lidia continu\u00f2 a far parte dell'impero greco ortodosso bizantino incentrato su Nicea.\nSotto il governo turco.\nLa Lidia cadde infine in mano dei nuovi \"beilikati \" turchi, i quali furono tutti assorbiti dallo Stato ottomano nel 1390. L'area divenne parte del \"vilayet\" (provincia) ottomana di Ayd\u0131n, costituendo la parte pi\u00f9 occidentale dell'attuale repubblica di Turchia."}
{"id": "712486", "revid": "86565040", "url": "https://it.wikipedia.org/wiki?curid=712486", "title": "Leodegar Coraggioni", "text": "Aveva lo stesso nome del padre. Lavor\u00f2 dal 1856 presso la Banca di Lucerna, della quale divenne direttore nel 1860; e poi presidente dal 1891. La Banca era la prima banca commerciale della citt\u00e0.\nFu anche membro e poi presidente del consiglio di amministrazione della ferrovia del Rigi (Rigi-Bahnen).\nCoraggioni fu uno studioso della numismatica del suo paese e fu autore di una storia delle monete svizzere, \"M\u00fcnzgeschichte der Schweiz\", pubblicata a Ginevra nel 1896 e ristampata in copia anastatica a Bologna, opera che rimane tuttora la pi\u00f9 completa per la monetazione svizzera."}
{"id": "712489", "revid": "125351043", "url": "https://it.wikipedia.org/wiki?curid=712489", "title": "Bibliografia su Pio XII", "text": ""}
{"id": "712507", "revid": "2176804", "url": "https://it.wikipedia.org/wiki?curid=712507", "title": "Burundi", "text": "Il Burundi (: ), ufficialmente Repubblica del Burundi, \u00e8 uno Stato africano di 27.830\u00a0km\u00b2 di superficie che confina con il Ruanda a nord, con la Repubblica Democratica del Congo a ovest, e con la Tanzania a sud ed a est. Si trova nella regione geografica dei Grandi Laghi ed \u00e8 uno Stato senza sbocco al mare. Politicamente appartiene all'Africa orientale e talvolta all'Africa dei Grandi Laghi. La sua capitale, dal 24 dicembre 2018, \u00e8 Gitega, mentre precedentemente fu Bujumbura.\nAbitato fin dai tempi pi\u00f9 remoti, conobbe la colonizzazione prima tedesca (\"Deutsch-Ostafrika\"), poi belga ed ottenne l'indipendenza nel 1962.\nDal 1966 il Burundi \u00e8 una repubblica presidenziale e l'attuale capo di Stato \u00e8 il presidente della repubblica \u00c9variste Ndayishimiye.\nStoria.\nIl Burundi \u00e8 stato abitato fin dai tempi pi\u00f9 antichi. Le prime testimonianze archeologiche datano ad un milione di anni fa. Ma le prime notizie storiche, supportate da fonti di letteratura orale, narrano della nascita del Regno del Burundi ad opera di Ntare Rushatsi presumibilmente attorno al 1680.\nNel 1884 i tedeschi invasero sia il Burundi che il Ruanda, entrambi annessi come protettorato all'Africa Orientale Tedesca. Durante la prima guerra mondiale i belgi invasero a loro volta i territori che vennero chiamati Ruanda-Urundi ed affidati dalla Societ\u00e0 delle Nazioni al Belgio come mandato. L'amministrazione belga mantenne sostanzialmente gli assetti sociali e politici preesistenti, secondo i principi dell'amministrazione indiretta, ma non tenne conto della complessit\u00e0 della struttura tradizionale ed oper\u00f2 una drastica semplificazione di tipo razziale, secondo i dettami dell'epoca, avvantaggiando una parte sociale minoritaria, i batutsi, ai danni della maggioranza, i bahutu ed i batwa. I conflitti etnici iniziati all'epoca, non hanno ancora trovato una soluzione definitiva.\nL'indipendenza e i colpi di Stato.\nIl Burundi ottenne l'indipendenza nel 1962, come monarchia costituzionale. La nuova organizzazione politica consolid\u00f2 la posizione di potere dei batutsi, conservata illegalmente anche dopo le elezioni legislative del 1965, in cui i bahutu ottennero la maggioranza. La tensione fra i due gruppi etnici diede luogo a una successione di disordini e colpi di stato, che iniziarono con l'assassinio di Louis Rwagasore del 1961 e continuarono con la presa di potere del capitano tutsi del clan Hima Michel Micombero nel 1966. Micombero soppresse la monarchia e proclam\u00f2 la nascita della repubblica, autodichiarandosi presidente della repubblica del Burundi.\nNel 1972 col pretesto di un tentativo di colpo di Stato hutu, il governo si rese responsabile del genocidio pi\u00f9 grande della storia del Burundi. Vi fu una strage selettiva di tutti i quadri hutu a tutti i livelli: amministratori, magistrati, insegnanti, militari e religiosi. Le vittime furono 400.000 e 500.000 i profughi costretti a fuggire nello Zaire e in Tanzania. Il massacro \u00e8 ricordato col nome di \"ikiza\", la catastrofe.\nUn nuovo colpo di Stato, nel 1976, port\u00f2 alla presidenza Jean-Baptiste Bagaza, cugino di Micombero e conferm\u00f2 la struttura monopartitica, clanica e regionalista del paese. Bagaza continu\u00f2 la politica selettiva a danno degli hutu, anche se di bassa intensit\u00e0, operando il cosiddetto \"genocidio intellettuale\": agli studenti hutu venne impedito l'accesso alle scuole superiori.\nIl terzo colpo di Stato, nel 1987, port\u00f2 al potere Pierre Buyoya, militare della stessa famiglia dei precedenti. Buyoya sotto pressione dell'opinione pubblica internazionale si fece carico di risolvere la crisi del paese intraprendendo un percorso di democratizzazione. Nel 1991 si insedi\u00f2 nel paese il primo governo a maggioranza hutu; nel 1992 fu stesa una nuova costituzione che prevedeva un sistema pluripartitico e nel 1993 si tennero le prime elezioni presidenziali democratiche. A vincerle fu l'hutu Melchior Ndadaye, leader del Fronte per la Democrazia in Burundi. Ndadaye fu assassinato poche settimane dopo la nomina a presidente in un ennesimo colpo di Stato, causando nuovi disordini nel paese e una nuova strage perpetrata dall'esercito, ancora controllato dai tutsi, ai danni degli hutu.\nAnche il successore di Ndadaye, Cyprien Ntaryamira, era un hutu; egli perse la vita nell'aprile del 1994, in un attentato aereo, insieme al presidente del Ruanda. Questo evento scaten\u00f2 un'ondata di violenza in Ruanda, ai danni dei tutsi. A Bujumbura si vissero giorni di terrore temendo una ripresa delle violenze e nuove rappresaglie. Per contenere l'esplosione di violenza in Burundi, 12 dei 13 partiti costituirono un grande governo di coalizione. Questo governo rimase al potere fino al 1995, per essere rovesciato nel 1996 da un nuovo colpo di Stato da parte di Buyoya.\nAvvenimenti recenti.\nGli scontri etnici in Burundi e Ruanda, soprattutto negli anni novanta, contribuirono a isolare i due paesi dalla comunit\u00e0 internazionale e anche dagli stessi paesi confinanti, che tuttavia furono parte attiva nei tentativi di riconciliazione, a partire dagli accordi di Arusha del 1993, colloqui di pace fra hutu e tutsi tenutisi ad Arusha (Tanzania).\nNell'agosto del 2000 un accordo fra i gruppi politici del Burundi stabil\u00ec una serie di scadenze per la restaurazione della democrazia. Nel 2003 venne firmato un cessate il fuoco fra il governo guidato da Buyoya e il gruppo di ribelli hutu pi\u00f9 numeroso, il \"Conseil National pour la D\u00e9fense de la D\u00e9mocratie-Forces pour la d\u00e9fense de la d\u00e9mocratie\" (CNDD-FDD). Nello stesso anno il leader del FRODEBU, Domitien Ndayizeye prese il posto di Buyoya come presidente del paese. L'ala pi\u00f9 estremista dei ribelli hutu, il gruppo \"Forces Nationales de Lib\u00e9ration\" (FNL), continu\u00f2 a rifiutare qualunque forma di accordo.\nLa risoluzione ONU 1545 del maggio 2004, visto il proseguire dei combattimenti, stabil\u00ec la costituzione della missione \"United Nations Operation in Burundi\" (UNOB) con l'invio di forze di peacekeeping per supportare i processi di democratizzazione definiti negli accordi di Arusha. Nell'agosto del 2004, il FNL massacr\u00f2 152 tutsi congolesi al campo di rifugiati di Gatumba, nella parte occidentale del Burundi. Il governo emise dei mandati di arresto nei confronti dei leader del FNL Agathon Rwasa e Pasteur Habimana, dichiarando il gruppo un'organizzazione terrorista.\nDel febbraio 2005 \u00e8 l'approvazione della nuova costituzione seguita da elezioni e nomina del nuovo presidente, il leader del partito CNDD-FDD Pierre Nkurunziza. Secondo quanto stabilito dagli accordi di pace la composizione delle istituzioni \u00e8 stata equamente ripartita fra hutu e tutsi. Nkurunziza si \u00e8 poi rivelato inadatto al ruolo, \u00e8 stato coinvolto in molti scandali (poi insabbiati) ed ha avuto pi\u00f9 di un atteggiamento dittatoriale.\nGruppi di ribelli del FNL sono attivi in alcune province, ma nel giugno 2006 sono state avviate trattative di pace a Dar-es-Salaam che hanno portato ad un cessate il fuoco. Sono state fatte trattative riguardanti l'integrazione dei ribelli nelle forze armate del paese. Alla fine del 2007 e all'inizio del 2008 gli scontri sono ripresi, salvo poi fermarsi definitivamente; \u00e8 stata fatta l'ennesima trattativa per permettere all'FNL di diventare un partito politico, dandogli cos\u00ec la possibilit\u00e0 di partecipare alle elezioni del 2010.\nIn Burundi il tasso di corruzione \u00e8 molto alto e le istituzioni non fanno praticamente nulla per migliorare la situazione. Oltre a questo bisogna tener presente l'alto tasso di povert\u00e0 che imperversa nel paese e che esaspera la gente. Nel 2008 il parlamento del Burundi ha approvato l'abolizione della pena di morte per tutti i reati diventando cos\u00ec il terzo stato ad abolire la pena di morte in quell'anno.\nIl 13 maggio 2015 \u00e8 stato tentato un colpo di stato per deporre il presidente Nkurunziza, fallito due giorni dopo.\nIl 24 dicembre 2018 la capitale viene spostata da Bujumbura a Gitega.\nGeografia.\nMorfologia.\nIl Burundi si trova nella regione Grandi Laghi. L'intero territorio del paese \u00e8 costituito da un altopiano, con un'altitudine media di 1700\u00a0m. Il punto pi\u00f9 alto \u00e8 il monte Karonje (2685\u00a0m), situato a sud-est della capitale. A sud e a sud-est i bordi dell'altopiano scendono fino a circa 1300\u00a0m. L'unica area situata a meno di 1000\u00a0m di altitudine \u00e8 una striscia di terra attorno al fiume Ruzizi (a nord del lago Tanganica), che forma la faglia albertina, propaggine occidentale della Grande Rift Valley.\nIdrografia.\nL'idrografia del paese \u00e8 caratterizzata dalla sua appartenenza a due grandi bacini, quello del Congo e quello del Nilo. La parte centrosettentrionale dell'altopiano fa parte del bacino del Nilo tramite il fiume Ruvubu (chiamato talvolta Ruvuvu) che delimita per un tratto il confine fra Burundi e Tanzania per confluire poi nel fiume Kagera che a sua volta, dopo oltre 600\u00a0km di percorso, si immette nel lago Vittoria. Il Ruvubu, e in particolare il suo affluente principale, il Ruvironza, \u00e8 considerato una delle sorgenti del Nilo.\nIl resto del paese riversa le sue acque nel lago Tanganica che alimenta, tramite il suo emissario Lgukua, il fiume Lualaba, tratto iniziale del Congo. A sud, il confine con la Tanzania \u00e8 delimitato dal fiume Malagarasi, mentre a nord un tratto di confine con il Ruanda \u00e8 costituito dal fiume Kanyaru, pi\u00f9 a est, sempre al confine col Ruanda si trovano i laghi di Cohoha e Rweru.\nIl lago Tanganica, fra i pi\u00f9 grandi laghi africani, segna il confine fra il Burundi e la Repubblica Democratica del Congo. La porzione di costa del Burundi \u00e8 lunga circa 120\u00a0km e caratterizzata da sponde scoscese, il lago raggiunge profondit\u00e0 elevate gi\u00e0 a pochi metri di distanza dalla riva. Solo nella parte settentrionale vi sono alcuni tratti sabbiosi derivanti da depositi alluvionali.\nClima.\nIl clima del Burundi \u00e8 di tipo tropicale mitigato per\u00f2 sia dall'altitudine sia dall'influenza del lago Tanganica. Le precipitazioni sono pi\u00f9 abbondanti (oltre 1400\u00a0mm/anno) sull'altopiano orientale mentre nei pressi del lago e nella valle del Ruzizi diminuiscono e si ha una stagione pi\u00f9 secca da ottobre a marzo.\nDati relativi alla citt\u00e0 di Bujumbura:\nSociet\u00e0.\nLa popolazione del Burundi, nonostante quanto comunemente ritenuto, non \u00e8 suddivisa per etnie o per trib\u00f9. La differenziazione fra le etnie \u00e8 in realt\u00e0 molto labile, condividono infatti la stessa lingua, la stessa religione e hanno usi simili. La popolazione \u00e8 costituita per l'85% da hutu che rappresentano perlopi\u00f9 la componente di popolazione dedita all'agricoltura, da un 14% di tutsi perlopi\u00f9 dediti alla pastorizia e da un rimanente 1% di twa, un'etnia pigmea.\nL'elevata densit\u00e0 della popolazione \u00e8 in parte spiegata dalla posizione del paese, lontano dal mare e dalle tradizionali rotte della tratta degli schiavi che ha spopolato altre zone del continente. Le particolari condizioni climatiche, date dall'altitudine oltre a liberare il paese dal morbo della tripanosomiasi permettono anche doppi cicli di coltura e una buona integrazione fra l'attivit\u00e0 agricola e quella della pastorizia.\nLa pressione demografica, accresciuta dall'elevato numero di profughi rientrati dopo la fine dei conflitti etnici, provoca per\u00f2 un eccessivo sfruttamento dei terreni, nell'indice dei paesi con problemi di denutrizione il Burundi \u00e8 in penultima posizione.\nDemografia.\nIl Burundi ha una popolazione stimata di 10.395.931 abitanti circa per una densit\u00e0 di popolazione pari a 373,5 abitanti per km\u00b2.\nLa popolazione ha avuto un'enorme crescita fin dal dopoguerra, come ogni paese in via di sviluppo, perch\u00e9 se nei primi anni sessanta presentava circa 3 milioni di abitanti, gi\u00e0 nei primi anni novanta ne aveva 6 milioni, fino a giungere alla gi\u00e0 citata cifra.\nIl tasso di popolazione urbana \u00e8 il pi\u00f9 basso del mondo (10%).\nReligioni.\nLa maggioranza della popolazione burundese \u00e8 cristiana (89,0%), di cui 86,4% cattolici e 2,6% protestanti. Il resto della popolazione \u00e8 musulmana (1,0%), di altre religioni o irreligiosa.\nLingue.\nLe lingue ufficiali del paese sono il kirundi ed il francese.\nIl kirundi \u00e8 una lingua bantu, molto simile al kinyarwanda ed \u00e8 parlata da tutti i burundesi, a prescindere dalla loro appartenenza sociale. Viene inoltre parlata nel Bugufi, oggi regione della Tanzania. A Bujumbura si parla anche lo swahili come lingua commerciale.\nOrdinamento dello stato.\nSuddivisione amministrativa.\nIl Burundi \u00e8 suddiviso in 18 province a loro volta divise in 117 comuni, a loro volta suddivisi in 2.639 ulteriori entit\u00e0 amministrative, dette colline (\"imisozi\").\nCitt\u00e0.\nContrariamente a quanto avviene in gran parte dell'Africa subsahariana, dove il modello di insediamento prevalente \u00e8 quello del villaggio, gran parte della popolazione rurale del Burundi risiede in piccoli insediamenti dispersi costituiti da pochi nuclei famigliari chiamati \"rugo\". Solo una percentuale minima della popolazione risiede in nuclei urbani. La citt\u00e0 pi\u00f9 popolosa \u00e8 Bujumbura, altri centri urbani sono Muyinga, Ruyigi e la capitale Gitega situata nell'altopiano.\nIstituzioni.\nRepubblica e governo.\nIl Burundi \u00e8 una repubblica presidenziale. Il capo dello Stato, nonch\u00e9 capo del governo e comandante in capo delle forze armate \u00e8 assistito da due vice presidenti, di diversa etnia e appartenenti a partiti politici differenti. Il mandato presidenziale \u00e8 quinquennale e rinnovabile una sola volta.\nLe elezioni presidenziali del 2015 hanno visto la riconferma di Pierre Nkurunziza, presidente della Repubblica dal 2005 al 2020 ( prematuramente morto a 55 anni per un attacco cardiaco).\nParlamento.\nIl parlamento \u00e8 composto da due camere: \nL'attuale presidente del parlamento del Burundi \u00e8 Pie Ntavyohanyuma.\nOrdinamento scolastico.\nSecondo le stime, nel 2003 il tasso di alfabetizzazione della popolazione era pari al 51%, la frequenza della scuola primaria, che \u00e8 gratuita dal 2005, nel 2006 \u00e8 tornata a livelli precedenti alla guerra civile e coinvolge il 51% della popolazione compresa nella fascia di et\u00e0 dell'istruzione primaria (7-12 anni), percentuale molto distante dal 100% considerato come obiettivo dall'ONU nei \"Millennium Development Goals\". La frequenza dell'istruzione secondaria \u00e8 inferiore di circa 10 punti percentuali rispetto a quella media dell'Africa subsahariana.\nPolitica.\nLa nuova costituzione, ratificata con referendum popolare, \u00e8 entrata in vigore il 28 febbraio 2005.\nEconomia.\nL'attivit\u00e0 agricola, cui si dedica la maggior parte della popolazione, \u00e8 rivolta sia alle produzioni per l'autoconsumo (arachidi, patate, riso) sia a quelle commerciali e di piantagione (agrumi, banane, caff\u00e8, cotone, canna da zucchero, palma da olio, t\u00e8 e tabacco). L'allevamento di bovini, caprini, ovini e dromedari \u00e8 diffuso in tutto il territorio, ma la siccit\u00e0 colpisce spesso le regioni settentrionali provocando frequenti morie di bestiame. La pesca \u00e8 praticata sulle coste del lago Tanganica. Una potenziale risorsa di queste regioni \u00e8 rappresentata dal turismo che ha come meta le savane.\nCirca l'80% della popolazione vive con meno di 1,25 dollari statunitensi al giorno.\nAmbiente.\nIl Burundi, in passato, era una regione ricca di fauna selvatica, si racconta che nella pianura dove ora si erge la precedente capitale Bujumbura, si potessero vedere mandrie di bufali, giraffe, zebre, ippopotami e grossi gruppi di leoni e scimmie; dopo le guerre quasi tutti gli animali furono sterminati, a causa della fame ma soprattutto a causa degli incendi che vennero appiccati per stanare i ribelli che si nascondevano nelle foreste.\nAl momento esiste qualche progetto per istituire riserve e parchi naturali con il fine di proteggere l'inestimabile patrimonio faunistico-ambientale ma le cose vanno a rilento, gli animali sono pochi e sar\u00e0 basilare il reinserimento di molti animali, ora estinti, dall'estero.\nAl momento in Burundi si trovano molti ippopotami, coccodrilli, rettili e vari tipi di uccelli, \u00e8 ancora possibile vedere qualche bufalo e gruppi di scimmie nel nord del Paese.\nSport.\nGiochi olimpici.\nPer quanto riguarda lo sport, il Burundi ha raggiunto notevoli risultati nell'atletica leggera e si riconosce principalmente nella figura di V\u00e9nuste Niyongabo, atleta specializzato nei 1500 metri piani e nei 5000 metri piani, oro olimpico ad Atlanta nel 1996; ancora oggi il suo \u00e8 l'unico oro conquistato dal Burundi alle Olimpiadi.\nAltri sport.\nHa anche una nazionale di calcio e di pallavolo, che per\u00f2 non hanno ancora raggiunto risultati importanti.\nFilatelia.\nVisti gli accadimenti politici nel paese, che si sono verificati dagli anni '80 in poi, \u00e8 uno dei paesi africani pi\u00f9 interessanti sotto il lato filatelico, dato che vanta alcune serie di francobolli praticamente introvabili, o comunque che non sono stati distribuiti tramite il regolare mercato commerciale. Alcuni esemplari sono apparsi solo per caso di recente su corrispondenze tra privati cittadini. I soggetti sono prevalentemente tematici, ma anche raffigurano i vari leader politici e usanze tipiche del paese."}
{"id": "712542", "revid": "188116", "url": "https://it.wikipedia.org/wiki?curid=712542", "title": "Forze Libanesi", "text": "Forze Libanesi () \u00e8 il nome di un partito politico libanese, a prevalenza cristiano-maronita, nato nel 1976 come coalizione, dotata di una milizia armata che partecip\u00f2 alla guerra civile libanese che sconvolse il paese fino al 1990.\nQuando la guerra civile termin\u00f2, la milizia nel 1992 si trasform\u00f2 in partito politico ad opera di Samir Geagea, prima di essere vietato nel 1994 e di vedere le attivit\u00e0 dei suoi militanti severamente limitate dai governi filo-siriani. Riprese l'attivit\u00e0 con la cosiddetta \"Rivoluzione dei cedri\" del 2005, che port\u00f2 al ritiro delle truppe siriane della Forza Araba di Dissuasione, a seguito dell'assassinio del Primo Ministro sunnita Raf\u012bq \u1e24ar\u012br\u012b.\nIl movimento \u00e8 ufficialmente non confessionale, ma di fatto \u00e8 sempre stato sostenuto dalla popolazione cristiano-maronita, anche se vi sono stati alcuni musulmani aderenti.\nStoria.\nLa milizia di Gemayel (1976-1982).\nIn opposizione all'alleanza tra i Palestinesi e le milizie musulmane di sinistra, le Forze Libanesi (FL) si formarono nel 1976 ad opera di Bashir Gemayel, capo della milizia delle Falangi libanesi, come ala militare della coalizione politica del Fronte Libanese.\nLe FL sono state in origine frutto dell'unione delle diverse milizie armate a prevalenza cristiana della coalizione del Fronte Libanese, includenti:\nSotto il comando unico di Gemayel le FL divennero una formidabile forza militare che assorb\u00ec talora anche la forza delle milizie cristiane minori. Nel 1978 le FL effettuarono un raid su Ehden (il feudo dell'ex-Presidente della Repubblica Sulaym\u0101n Farangiyye, filo-siriano), l'obiettivo era arrestare Tony Farangiyye (figlio di Sulaym\u0101n), capo della \"Brigata Marada\", purtroppo, l'operazione and\u00f2 male, e Tony Farangiyye mor\u00ec insieme a sua moglie e alla loro figlioletta di quattro anni, non fu mai capito cosa era successo in quel episodio, ma tante evidenze puntano verso Elie Hobeika e la sua alleanza con la Siria. In un attacco di sorpresa il 7 luglio 1980, le FL annientarono i loro antichi alleati delle \"Num\u016br\".\nLe Forze Libanesi, furono allora gli assoluti dominatori della parte cristiana, il Fronte Libanese, dello spazio politico libanese.\nMalgrado le smentite ufficiali, le prove attestano il fatto che le LF accettarono un appoggio militare e finanziario da parte del governo israeliano nei primi anni ottanta\nL'Operazione Pace in Galilea nel 1982 - definizione data evidentemente da Israele alla sua invasione del Libano - apr\u00ec la strada all'elezione, il 23 agosto, alla presidenza del Libano de loro leader Bashir Gemayel, che venne eletto all'Assemblea nazionale, con una maggioranza composta dal Fronte Libanese e da alcuni esponenti musulmani, con 57 voti su 92 membri.\nMa il 14 settembre 1982, nove giorni prima dell'investitura ufficiale a presidente della repubblica, Bashir Gemayel cadde vittima di un attentato esplosivo, perpetrato nel quartier generale del partito nel quartiere a maggioranza cristiana di Ashrafiyye, nella parte orientale di Beirut. Con lui vennero uccisi altri 25 dirigenti cristiano-maroniti.\nGli anni di Am\u012bn (1982-1988).\nSuo fratello Amin Gemayel fu eletto Presidente e suo cugino Fadi Frem divenne capo delle FL. I due cugini ebbero rapporti difficili e, nel 1984, la pressione di Am\u012bn Gemayel port\u00f2 alla sostituzione di Frem con Fuad Abi Nader, un nipote di Gemayel. Abi Nader, che non era molto popolare nei ranghi delle Forze Libanesi, e morto il vecchio leader Pierre Gemayel, fu rapidamente estromesso nel marzo 1985 da una fazione condotta da Elie Hobeika e da Samir Geagea. Questo port\u00f2 a una separazione tra le Falangi e il resto delle milizie delle Forze Libanesi, con Hobeika che ne divenne il comandante.\nLe frizioni con la Falange.\nNei primi anni 1980, gli attriti politici all'interno del Fronte libanese hanno determinato una maggiore distanza tra i militanti delle Falangi e il resto delle Forze libanesi. Alla fine le Forze libanesi e le Falangi erano diventate di fatto due forze separate all'interno del Fronte Libanese. \nCon gli occhi apparentemente puntati sulla presidenza, Elie Hobeika avvi\u00f2 negoziati segreti col governo siriano per metter fine al conflitto civile.\nIl 28 dicembre 1985, firm\u00f2 un Accordo Tripartito, con Nabih Berri e Wal\u012bd Junbul\u0101t, contro la volont\u00e0 di Geagea e degli altri dirigenti.\nIl 15 gennaio 1986, le forze fedeli al presidente della Repubblica Amin Gemayel e a Samir Geagea, capo dell'intelligence delle Forze libanesi, attaccarono il QG delle FL nella zona chiamata Karantina (quartiere di Beirut), dove Hobeika fu accerchiato e si arrese. Sar\u00e0 per\u00f2 consegnato all'esercito libanese regolare, al comando del generale Michel Aoun, sotto la forte pressione della Siria.\nPoi part\u00ec per Parigi e in seguito per Damasco. Capo delle FL divenne Geagea.\nPrendendo cos\u00ec il comando delle FL, Geagea lanci\u00f2 un movimento per riequipaggiare e riorganizzare la milizia. Istitu\u00ec del pari un programma d'aiuto sociale nelle aree controllate dalle FL, aiutando con sovvenzioni le famiglie a educare i propri figli. Dette vita a una politica di assistenza sanitaria accessibile a tutti i cittadini, ivi compresi servizi di trasporto pubblico. Servizi che funzionavano al livello di quelli europei: un fatto che sorprende in un paese coinvolto da una guerra civile.\nGli anni di Aoun (1988-1990).\nDue governi rivali si disputarono il riconoscimento internazionale dopo l'esilio deciso per se stesso da Am\u012bn Gemayel dalla Presidenza nel settembre 1988. Le FL appoggiarono inizialmente quello diretto dal generale Michel Aoun, che era anche il capo dell'esercito libanese. Aoun e Geagea entrarono presto in contrasto. Geagea considerava la guerra di liberazione condotta da Aoun, contro un esercito siriano ben pi\u00f9 potente, votata al fallimento, malgrado lo sostenesse durante questo conflitto. Quando Aoun chiese alle FL di cessare ogni attivit\u00e0 nelle zone a maggioranza cristiana per aiutarlo a ristabilire l'autorit\u00e0 dello Stato senza milizie, ci\u00f2 fu visto come una sconfessione pura e semplice delle azioni delle FL e dei loro sacrifici realizzati lungo tutto l'arco della guerra civile libanese.\nLa storia e l'alleanza attuale di Aoun con la Siria, Hezbollah e l'Iran, rivela che quella guerra contro le milizie maronite nel 1988 era pilotata dai siriani che avevano promesso ad Aoun la presidenza della Repubblica.\nLa guerra di soppressione delle milizie maronite venne cos\u00ec a realizzarsi e prosegu\u00ec e infuri\u00f2 fino al 1990. La Siria approfitt\u00f2 di questa situazione e del contesto regionale causato dalla prima guerra del Golfo per porre fine alle ultime resistenze il 13 ottobre 1990.\nIl partito e lo scioglimento forzato (1990-1995).\nDopo la resa di Aoun il 13 ottobre 1990, al suo rivale Elias Hrawi e ai suoi alleati siriani si offrirono posti ministeriali. Con Aoun fuori dai giochi, Samir Geagea era ora l'unico leader di rilievo nella comunit\u00e0 cristiana, e gli fu offerto di entrare nel nuovo governo formato la vigilia di Natale. Egli per\u00f2 rifiut\u00f2 varie volte, indicando che si era opposto agli interventi siriani negli affari libanesi e le sue relazioni col governo inevitabilmente si deteriorarono. Le FL decisero di deporre le armi, in conformit\u00e0 con il loro impegno assunto nel quadro degli Accordi di Ta'if, ponendo cos\u00ec fine alla guerra civile che aveva dilaniato per lunghi anni il paese. \nNel 1992 Geagea si era candidato alla presidenza del partito \"Kataeb\", ma perse contro Georges Saadeh, con il quale crebbe il conflitto. Nello stesso anno, Saadeh licenzi\u00f2 Geagea e tutti i membri a lui vicini, che cos\u00ec trasformarono le milizie FL in un partito.\nNel 1994 Geagea fu arrestato per essersi opposto al dominio siriano sul Libano e a ogni decisione del governo libanese, e condannato all'ergastolo. \nIl 23 marzo 1994, il governo libanese guidato da Rafic Hariri ordin\u00f2 lo scioglimento delle Forze libanesi, accusandoli ingiustamente di aver perpetrato con la sua milizia un attentato contro una chiesa. \nFino ad oggi non si sa chi abbia organizzato tale attentato (anche se le voci in Libano parlano di un complotto organizzato in Siria da Hafiz al-Assad ed eseguito da Jamil Al Sayyed, tuttora alleato di Hezbollah) che forn\u00ec la scusa al governo voluto dalla Siria per non applicare pi\u00f9 la prevista legge di amnistia per i fatti relativi alla guerra civile e di fabbricare prove miranti a neutralizzare Geagea.\nPrima del suo arresto, questi fu contattato da politici simpatizzanti di ci\u00f2 che rischiava di capitargli, proponendogli l'esilio dal Libano. Geagea rifiut\u00f2 di partire e fu dunque arrestato e condannato all'ergastolo, perch\u00e9 riconosciuto colpevole dell'assassinio dell'ex-primo ministro Rashid Karame nel 1987 e di Dany Chamoun nel 1990 (anche se le prove indicavano che Elie Hobeika era l'esecutore di un complotto ordito dalla Siria di Hafiz al-Assad). Fu posto in isolamento duro e il suo accesso al mondo esterno fu severamente limitato.\nNella seconda Repubblica (dal 2005).\nNumerosi militanti delle FL hanno partecipato attivamente alla cosiddetta \"Rivoluzione del cedro\" antisiriana del 2005. Alle elezioni che ne seguirono nel maggio-giugno dello stesso anno, le FL si allearono con la \"Corrente del Futuro\" di Saad Hariri e col Partito Socialista Progressista dell'esponente druso Walid Jumblatt. Questa coalizione ebbe 72 seggi (di cui 5 deputati delle FL) sui 128 che compongono il Parlamento. Samir Geagea fu amnistiato il 18 luglio 2005.\nAlle elezioni del 2009, nell'Alleanza del 14 marzo antisiriana che ha conquistato la maggioranza, hanno ottenuto 8 seggi con leader ancora Samir Geagea. Nel 2014 Geagea ha presentato la sua candidatura alle elezioni presidenziali libanesi per succedere al presidente Michel Suleiman, con il sostegno politico dell'Alleanza per la presidenza del 14 marzo. Tuttavia, il paese \u00e8 entrato in uno stallo presidenziale di due anni, che si \u00e8 concluso nel 2016 con Geagea che ha sostenuto il suo rivale di lunga data Michel Aoun per la presidenza. Aoun \u00e8 stato eletto presidente, ponendo fine a pi\u00f9 di due anni di vuoto presidenziale.\nAlle elezioni del 2018, che la coalizione ha perso, le FL hanno ottenuto 15 deputati.\nCollegamenti esterni.\n "}
{"id": "712543", "revid": "92920", "url": "https://it.wikipedia.org/wiki?curid=712543", "title": "Fideiussione omnibus", "text": "La fideiussione omnibus \u00e8 disciplinata dalle norme bancarie uniformi.\nLa fideiussione \u00e8 stata, dalla pratica bancaria, notevolmente modificata, tanto da non essere pi\u00f9 del tutto riconducibile al tipo legale.\nCaratteri.\nLa fideiussione omnibus si caratterizza per la presenza di due clausole: la prima, detta garanzia a prima richiesta e senza eccezioni (responsabile dell'alterazione dell'originario tipo legale), e la seconda denominata \"clausola estensiva\". Inoltre la caratteristica principale di questa garanzia \u00e8 che si estende agli eredi.\nClausola a prima richiesta e senza eccezioni.\nLa clausola stabilisce che il garante \u00e8 tenuto a pagare a semplice richiesta scritta della banca, senza poter sollevare nessuna delle eccezioni pertinenti al debito garantito.\nLa clausola crea, secondo una parte minoritaria della dottrina, gravi problemi in ordine all'individuazione della funzione giuridica del negozio, sino al punto che, a rigore, questo dovrebbe giudicarsi nullo per mancanza di causa. L'opinione maggioritaria \u00e8 per\u00f2 schierata a favore della validit\u00e0 del negozio all'esame.\nClausola estensiva.\nLa seconda clausola estende la copertura fideiussoria a tutti i debiti che un determinato soggetto si trover\u00e0 ad avere nei confronti dell'istituto bancario.\nQuesta \u00e8 oggi sicuramente compatibile col nostro ordinamento, ma ci\u00f2 solo grazie all'intervento del legislatore il quale, nel 1992, dispose che in caso di estensione della garanzia ad obbligazioni future \u00e8 necessario indicare l'importo massimo della garanzia.\nPrima di quell'anno le banche (sostenute dalla giurisprudenza della Corte di Cassazione) difendevano la validit\u00e0 anche delle fideiussioni omnibus \"senza limite d'importo\". Secondo alcuni si trattava di un vero e proprio \"mostro\" giuridico che poteva condurre il garante a gravissime esposizioni debitorie senza ch'egli potesse fare alcunch\u00e9 per evitarle o prevederle. Dopo un confronto aspro tra la giurisprudenza di merito - che negava validit\u00e0 a questi contratti - e la Cassazione (che pervicacemente li difendeva), intervenne il legislatore escludendo d'imperio la validit\u00e0 delle fideiussioni senza indicazione dell'importo massimo garantito."}
{"id": "712545", "revid": "2519", "url": "https://it.wikipedia.org/wiki?curid=712545", "title": "Cape Coast", "text": "Cape Coast \u00e8 una citt\u00e0 del Ghana, capitale della Regione Centrale e del distretto metropolitano di Cape Coast. \nSi affaccia sul Golfo di Guinea, 165 km ad ovest di Accra. Ha una popolazione di abitanti (censimento del 2010).\nStoria.\nGli antichi nomi tradizionale della citt\u00e0 sono Oguaa e Kotokuraba (\"Fiume dei granchi\" o \"Villaggio dei granchi\"). I navigatori portoghesi Jo\u00e3o de Santar\u00e9m e P\u00earo de Escobar la chiamarono \"Cabo Corso\" da cui deriva il nome attuale. \nFin dal XVI secolo la citt\u00e0 fu oggetto di disputa fra numerose potenze europee, come testimoniano anche le molte fortificazioni del Seicento ancora oggi visitabili; il Castello Carolusberg fu originariamente costruito dagli svedesi (1652), per poi passare agli olandesi (1659) e infine agli inglesi (1667). In questa citt\u00e0 venne impiccato il pirata Christopher Moody intorno al 1718.\nDal 1700 gli inglesi fecero di Cape Coast la base delle loro operazioni nella Costa d'Oro nel 1877 le funzioni di capitale vennero trasferite ad Accra. \nMonumenti ed attrazioni.\nIl Cape Coast Castle ospita il West African Historical Museum.\nLa citt\u00e0 oggi.\nL'economia della citt\u00e0 \u00e8 in gran parte basata sulla pesca e, in parte minore, sul turismo. Durante il fine settimana Cape Coast (al pari di altre localit\u00e0 marittime della costa ghanese) accoglie turisti provenienti da tutto il paese. La citt\u00e0 \u00e8 infatti fornita di molti alberghi e resort confortevoli e vanta alcuni ottimi ristoranti che offrono piatti tipici, tra cui il jellof rice e il bankoo.\nLa seconda met\u00e0 di settembre, in corrispondenza della fine della stagione delle piogge, la citt\u00e0 \u00e8 teatro di numerose feste popolari. Molto pittoresca \u00e8 l'usanza della \"pesca della domenica\", in cui gi\u00e0 dalle prime ore del giorno tutti gli abitanti della citt\u00e0 si riuniscono sulla spiaggia adiacente al castello per dividersi il pescato.\nEducazione.\nLa citt\u00e0 \u00e8 sede dell'Universit\u00e0 di Cape Coast (UCC)."}
{"id": "712564", "revid": "125308671", "url": "https://it.wikipedia.org/wiki?curid=712564", "title": "Propriet\u00e0 intellettuale", "text": "La propriet\u00e0 intellettuale, in diritto solo moderno, si riferisce all'apparato di principi giuridici che mirano a tutelare i frutti dell'inventiva e dell'ingegno umano.\nSulla base di questi principi, la legge attribuisce a creatori e inventori un vero e proprio monopolio nello sfruttamento delle loro creazioni/invenzioni, ponendo nelle loro mani gli strumenti legali necessari per tutelarsi da eventuali utilizzi a scopo di lucro da parte di soggetti non autorizzati.\nDescrizione.\nLa definizione tradizionale.\nIl termine \"propriet\u00e0 intellettuale\" sembra risalire all'Ottocento; infatti, l'Accademia dei Georgofili ne discuteva gi\u00e0 nel 1865.\nTradizionalmente, la dicitura \"propriet\u00e0 intellettuale\" indica un sistema di tutela giuridica dei beni immateriali che hanno una sempre maggiore rilevanza economica: ci si riferisce cio\u00e8 ai frutti dell'attivit\u00e0 creativa umana come ad esempio le opere artistiche e letterarie, le invenzioni industriali e i modelli di utilit\u00e0, il design e i marchi. Quindi, al concetto di propriet\u00e0 intellettuale fanno capo le tre grandi aree del diritto d'autore, del diritto dei brevetti e del diritto dei marchi.\n\u201cPropriet\u00e0 intellettuale\u201d o \u201cPropriet\u00e0 industriale\u201d?\nNella dottrina giuridica pi\u00f9 recente, tuttavia, sono state avanzate alcune critiche al termine \u201cpropriet\u00e0 intellettuale\u201d poich\u00e9 porterebbe a sovrapporre impropriamente concetti contemporanei - come opera dell'ingegno, invenzione, marchio, brand, design, concorrenza - con concetti relativi alla propriet\u00e0 in senso pi\u00f9 classico - cio\u00e8 quella relativa ai beni materiali, ereditata dal diritto romano. Si tende dunque a parlare pi\u00f9 opportunamente di \u201cpropriet\u00e0 industriale\u201d per quanto riguarda l'innovazione sotto un profilo tecnologico.\nLa propriet\u00e0 industriale ha una sua specifica tutela legale, attraverso il riconoscimento dell\u2019invenzione creata/prodotta, garantita dalla registrazione del brevetto e del marchio. Sono quelli che la legge identifica quali segni distintivi che, oltre al marchio, comprende anche la ditta, l\u2019insegna, l\u2019indicazione geografica e la denominazione d\u2019origine. Questa possibilit\u00e0 viene riconosciuta specificamente alle invenzioni, mentre per quanto riguarda le opere artistiche la loro protezione deriva dal copyright, che interessa tutte le opere letterarie ed artistiche, comprensive di programmi televisivi e pubblicitari, nonch\u00e9 dei prodotti multimediali e dei software informatici.\nQuesta tutela in Italia \u00e8 garantita da un nuovo assetto normativo disciplinato dal \u201cCodice della propriet\u00e0 industriale\u201d che raccoglie tutte le norme attinenti al campo dei brevetti e dei marchi. Resta fuori da questa opera di codificazione la normativa sul diritto d'autore italiano, che risale al 1941, a cui seguono successive e numerose modifiche. Dal punto di vista processuale, tuttavia, c'\u00e8 una assimilazione data dal costituirsi di sezioni specializzate per la propriet\u00e0 industriale ed intellettuale. L'unificazione processuale comporta una profonda assimilazione anche degli istituti di diritto sostanziale.\nLa distinzione fra \"propriet\u00e0 industriale\" e \"propriet\u00e0 intellettuale\" \u00e8 molto meno usata all'estero di quanto lo sia in Italia. Nei paesi di lingua anglosassone in particolare, si tende spesso a far rientrare anche brevetti, modelli, marchi ed altre analoghe privative nell'ambito della \"propriet\u00e0 intellettuale\".\nCrisi del concetto di propriet\u00e0 intellettuale.\nMolti autori contemporanei si sono occupati di una rivisitazione dei principi che sono a fondamento del sistema di propriet\u00e0 intellettuale, sull'onda dell'innovazione tecnologica e digitale degli ultimi decenni. Fino a pochi anni fa, infatti, non era concepibile un'opera dell'ingegno (ad esempio un romanzo) scollegata dal suo supporto fisico (cio\u00e8 il libro cartaceo). Con l'avvento della tecnologia digitale invece l'opera tende a de-materializzarsi e ad essere totalmente indipendente dal supporto fisico: ci\u00f2 ovviamente ha sconquassato equilibri economici e giuridici che si erano stabilizzati ormai da secoli.\nMa se il mondo della scienza giuridica (della sociologia e della filosofia del diritto) ha studiato con grande fascino questa rivoluzione, il mondo del diritto applicato (le leggi e la prassi contrattuale) ha cercato in tutti i modi di contrastare questa tendenza e di riaffermare con fermezza il modello tradizionale, radicato sull'inscindibilit\u00e0 fra opera e supporto materiale. Tuttavia, l'osservazione dell'attuale panorama delle comunicazioni e della circolazione di informazioni e di contenuti creativi dimostra l'ormai inarrestabilit\u00e0 del fenomeno.\nDiritti di propriet\u00e0 intellettuale.\nI diritti di propriet\u00e0 intellettuale (DPI) sono \"pacchetti\" di diritti esclusivi legati alle varie forme di espressione della conoscenza, delle idee e delle opere artistiche. La moderna propriet\u00e0 intellettuale include tre principali aree:\nI DPI sono diventati uno dei \"core business\" dell\u2019Organizzazione Mondiale del Commercio (OMC): l'\"Accordo sugli Aspetti Commerciali dei Diritti di Propriet\u00e0 Intellettuale\" (TRIPS), elemento fondante dell\u2019OMC, costituisce il tentativo pi\u00f9 importante di stabilire un\u2019armonizzazione globale della protezione e del rispetto della propriet\u00e0 intellettuale, nonch\u00e9 la creazione di standard internazionali per la protezione dei brevetti, diritti d'autore, marchi registrati e design.\nCampi di tutela della propriet\u00e0 intellettuale.\nLe tipologie pi\u00f9 comuni di diritti di propriet\u00e0 intellettuale comprendono: i brevetti, i diritti d'autore, i diritti di design industriale, i marchi e, in alcune giurisdizioni, i segreti commerciali. Vi sono variet\u00e0 pi\u00f9 specifiche di diritti esclusivi \"sui generis\", come i diritti di progettazione di circuiti, i diritti dei coltivatori, i certificati complementari di protezione per i prodotti farmaceutici e i diritti di database (in diritto europeo).\nCritiche.\nIl termine.\nIl fondatore della Free Software Foundation, Richard Stallman, sostiene che, sebbene il termine \"propriet\u00e0 intellettuale\" sia molto utilizzato, dovrebbe essere complessivamente rifiutato, poich\u00e9 \"sistematicamente distorce e confonde queste questioni, ed il suo uso \u00e8 stato promosso dalle aziende che, da questa confusione, traggono vantaggio\". Egli asserisce che il termine \"opera in modo onnicomprensivo per raggruppare assieme leggi assai disparate. [...] Questi ambiti legislativi sono nati separatamente, si sono evoluti in modo diverso, coprono attivit\u00e0 differenti, hanno differenti regole e sollevano differenti questioni di pubblico interesse\" e che esso crea una tendenziosit\u00e0 confondendo questi monopoli con la propriet\u00e0 di cose fisiche limitate, paragonandoli a \"diritti di propriet\u00e0\". Stallman mette in guardia contro il mescolare insieme leggi tanto diverse come quelle su copyright, marchi e brevetti e il riassumerle in un termine collettivo (\"Trattate ciascuna di queste leggi separatamente, e avrete la possibilit\u00e0 di considerarle nella prospettiva dovuta\").\nLawrence Lessig, insieme a molti altri attivisti del copyleft e del software libero, ha criticato l'analogia implicita con la propriet\u00e0 fisica (come quella di una terra o di un'automobile). Essi sostengono che una tale analogia non funzioni perch\u00e9 la propriet\u00e0 fisica \u00e8 generalmente conflittuale, mentre le opere intellettuali sono non-conflittuali (cio\u00e8, se si fa una copia di un'opera, l'utilizzo della copia non ostacola l'utilizzo dell'originale).\nLimitazioni.\nAlcuni critici della propriet\u00e0 intellettuale, come quelli appartenenti al Movimento Cultura Libera, denunciano i privilegi del monopolio intellettuale come danneggiamento della salute, impedimento del progresso e difesa di interessi circoscritti a scapito delle masse, e sostengono che il pubblico interesse sia minato dall'espansione dei monopoli nelle forme di estensione del copyright, dei brevetti software e dei brevetti sul metodo di fare affari.\nCi sono anche critiche sul fatto che i diritti sulla propriet\u00e0 intellettuale possono inibire il flusso di innovazioni per le nazioni povere. I paesi in via di sviluppo hanno tratto benefici dalla diffusione delle tecnologie dei paesi sviluppati come internet, i telefoni cellulari, i vaccini e coltivazioni ad alto rendimento. Molti diritti sulla propriet\u00e0 intellettuale, come le leggi sui brevetti, forse si spingono troppo oltre per proteggere coloro che producono innovazioni a spese di quelli che le usano. L'Indice dell'Impegno per lo Sviluppo (CDI - Commitment to Development Index) misura le politiche di governo dei donatori e li classifica in base alla \"benevolenza\" dei loro diritti di propriet\u00e0 intellettuale verso il mondo in via di sviluppo.\nPertanto i problemi etici sollevati dai diritti di propriet\u00e0 intellettuale emergono maggiormente in relazione a beni ad alto valore sociale, come i farmaci salvavita. Infatti, l'applicazione dei diritti di propriet\u00e0 intellettuale induce le aziende a pagare un prezzo superiore al costo marginale di produzione, come risarcimento per i costi di ricerca e sviluppo e, quindi, ad imporre sul mercato prezzi pi\u00f9 alti tagliando fuori tutti coloro che non sono in grado di permettersi il costo del prodotto.\nAlcune critiche libertariane della propriet\u00e0 intellettuale hanno dimostrato che permettere i diritti di propriet\u00e0 sulle idee e sull'informazione crea scarsit\u00e0 artificiale e interferisce con il diritto di possedere beni materiali. Stephan Kinsella utilizza l'esempio seguente per dimostrare questa idea:\n\"[...] Immaginiamo l'epoca in cui gli uomini abitavano le caverne. Un tipo svelto - chiamiamolo Galt-Magnon - decide di costruire una capanna di legno in un campo vuoto, vicino alle sue coltivazioni. Questa \u00e8 certamente una buona idea, ed altri se ne accorgono. Naturalmente imitano Galt-Magnon, e si mettono a costruire le proprie capanne. Ma il primo ad inventare una casa, secondo i proponenti di PI, avrebbe un diritto di impedire agli altri di costruire case sui propri terreni, con il proprio legno, oppure di fare pagare loro una commissione se vanno avanti con la costruzione delle case. In questi esempi \u00e8 chiaro che l'innovatore diventa un titolare parziale della propriet\u00e0 tangibile altrui (p.es., terreni e legno), non per l'appropriazione e l'utilizzo originari di tale propriet\u00e0 (perch\u00e9 gi\u00e0 posseduta), ma perch\u00e9 gli \u00e8 venuta un'idea. Chiaramente questa regola va contro quella dell'appropriazione e dell'uso originari, calpestando, in modo arbitrario e ingiustificato, proprio la norma d'appropriazione che \u00e8 alla base di tutti i diritti di propriet\u00e0.\"\nAltre critiche riguardano la tendenza delle protezioni della propriet\u00e0 intellettuale ad espandersi, sia nel tempo che nello spazio. La direzione \u00e8 quella di una protezione del copyright sempre pi\u00f9 lunga (con la paura che un giorno potrebbe diventare addirittura eterna). Inoltre gli sviluppatori e i controllori degli articoli della propriet\u00e0 intellettuale hanno cercato di portare sempre pi\u00f9 articoli sotto protezione. Sono stati assegnati brevetti per organismi viventi (negli USA gli organismi viventi sono stati brevettabili per oltre un secolo)) e sono stati marchiati i colori. Poich\u00e9 sono sistemi di monopoli assegnati dal governo, copyright, brevetti e marchi sono chiamati diritti di monopolio intellettuale (intellectual monopoly privilege - IMP), un argomento su cui hanno scritto diversi accademici, inclusi Birgitte Andersen e Thomas Alured Faunce.\nNel 2005 l'RSA (Royal Society for the encouragement of Arts, Manufactures &amp; Commerce) ha redatto la Carta di Adelphi con lo scopo di creare una dichiarazione politica internazionale per inquadrare come i governi dovrebbero fare una legge sulla propriet\u00e0 intellettuale equilibrata.\nProposte alternative.\nStudiosi e intellettuali di fama internazionale si sono da un lato fatti interpreti e portavoce di queste nuove istanze culturali e sociali, dall'altro lato hanno proposto modelli alternativi, che fungessero da spiraglio e paradigma innovativo.\nIl fenomeno pi\u00f9 interessante in questo senso \u00e8 quello che viene definito in senso ampio \u201ccopyleft\u201d, ovvero un modello alternativo di gestione dei diritti d'autore grazie al quale il detentore dei diritti, attraverso l'applicazione di specifiche licenze, concede una serie di libert\u00e0 agli utenti dell'opera. Nella versione pura e originaria del copyleft la condizione principale obbliga i fruitori dell'opera, nel caso vogliano distribuire l'opera modificata, a farlo sotto lo stesso regime giuridico e sotto lo stesso tipo di licenza.\nQuesto modello alternativo \u00e8 nato e si \u00e8 sviluppato principalmente nell'ambito informatico (con i movimenti Software libero e Open Source), ma negli ultimi anni si \u00e8 esteso a tutto il mondo delle opere dell'ingegno (con i movimenti Creative Commons, OpenAccess, Opencontent etc.).\nL'OMPI / WIPO.\nUn'organizzazione specializzata delle Nazioni Unite, l\"'Organizzazione Mondiale per la Propriet\u00e0 Intellettuale\" (o WIPO in inglese, acronimo di 'World Intellectual Property Organization') si occupa della negoziazione di nuovi trattati sulla materia ed \u00e8 responsabile del registro internazionale dei brevetti.\nLa Free Software Foundation Europe, in seguito alla Dichiarazione di Ginevra sul futuro dell'organizzazione mondiale per la propriet\u00e0 intellettuale, ha proposto che l'organizzazione cambi denominazione in \"Organizzazione Mondiale per la Ricchezza Intellettuale\".\nBibliografia.\nSui concetti essenziali di \u201cpropriet\u00e0 intellettuale\u201d, \u201cdiritto d'autore/copyright\u201d, \u201cbrevetti\u201d, si veda:\nSugli approcci alternativi e critici al modello tradizionale, si veda:"}
{"id": "712576", "revid": "729019", "url": "https://it.wikipedia.org/wiki?curid=712576", "title": "Russula maculata", "text": "\"Russula maculata\" Qu\u00e9l. &amp; Roze, \"Bull. Soc. bot. Fr.\" 24: 323 (1877).\nDescrizione della specie.\nCappello.\n5-10(12) cm di diametro, duro, carnoso, prima convesso, poi piano con depressione centrale.\nLamelle.\nFitte, carnose, poco larghe, non fragili, intercalate da poche lamellule di varia lunghezza, da crema a gialle con macchie di ruggine a maturit\u00e0, sinuate, arrotondate, biforcate, anastomosate, di colore che varia da crema a giallastro con macchie color ruggine negli esemplari maturi.\nGambo.\n9 x 3 cm, cilindrico, svasato all'apice, clavato con base arrotondata, sodo, duro, rugoso, pieno poi farcito, bianco con sfumature rosate, imbrunente al tatto, a volte con evidenti macchioline color ruggine soprattutto negli esemplari adulti.\nCarne.\nSoda, bianca, arancione sotto la cuticola, si macchia di bruno soprattutto alla base del gambo.\nHabitat.\nCresce sotto latifoglie, in particolare Carpinus e Quercus, in estate-autunno.\nCommestibilit\u00e0.\nNon commestibile come tutte le Russule con sapore prevalentemente piccante.\nSpecie simili.\nPu\u00f2 essere confusa con la Russula globispora (J. Blum) Bon, che per\u00f2 ha spore pi\u00f9 grandi, 9,5-12(13) x 8,5-11(12) \u00b5m.\nEtimologia.\nDal latino \"macula\" = macchia, per l'aspetto della cuticola."}
{"id": "712579", "revid": "1305772", "url": "https://it.wikipedia.org/wiki?curid=712579", "title": "Incastro", "text": ""}
{"id": "712581", "revid": "15756", "url": "https://it.wikipedia.org/wiki?curid=712581", "title": "Biblioteca Malatestiana", "text": "La Biblioteca Malatestiana di Cesena fu fondata a met\u00e0 del XV secolo grazie agli sforzi congiunti del signore della citt\u00e0, Domenico Malatesta, e dei frati francescani del locale convento, che ospitarono nei propri edifici la raccolta di libri: questa biblioteca monastica si differenzi\u00f2 dalle altre per essere stata impostata come istituzione civica, affidata cio\u00e8 alle cure degli organismi comunali. Prima del suo genere, crebbe per fama e importanza nel corso dell'et\u00e0 moderna e raccolse diverse opere manoscritte, incatenate a una serie di plutei collocati nell'Aula del Nuti. Il suo patrimonio sopravvisse all'occupazione francese e alla trasformazione della biblioteca in caserma (1797-98) grazie agli sforzi della cittadinanza che riebbe in possesso il complesso conventuale qualche anno dopo: nel 1807 la Malatestiana fu ristabilita nel suo stato originale, da allora lasciato invariato. Infatti si svilupp\u00f2 una biblioteca comunale (detta Malatestiana nuova) che, nel corso del XIX secolo, fu via via ampliata negli spazi e nella raccolta, diventando un'istituzione aperta a tutti.\nSopravvissuta indenne alla seconda guerra mondiale e oggetto di restauri e valorizzazioni, nel 2005 l'UNESCO riconobbe la grande importanza culturale e storica della Malatestiana antica, inserendola nel Registro della Memoria del mondo. Tra vecchia e nuova biblioteca, la Malatestiana conserva quasi volumi, comprese migliaia di opere manoscritte di grande valore, quotidiani, riviste, fotografie, lettere e articoli di numismatica.\nStoria.\nFondazione, costruzione e ruolo.\nNegli anni settanta del XIV secolo la signoria di Rimini e Cesena, sconvolta da una serie di guerre, fu affidata dallo Stato Pontificio a Galeotto I Malatesta, vicario di Rimini stessa e di altre citt\u00e0 della Romagna: dal 1391 egli estese i poteri della sua carica alla regione intera. Nel corso del XV secolo la signoria fu governata dai suoi figli, Domenico per Cesena (ma pi\u00f9 noto come Novello) e Sigismondo per Rimini; tra i due fratelli i sospetti e i tentativi di rovesciamento furono frequenti e terminarono solo nel 1454, con una tregua garantita dagli Este. Domenico assunse la signoria di Cesena nel 1429 e, grazie alla guida ferma e all'attenzione per il benessere pubblico, si guadagn\u00f2 la fiducia della popolazione. Govern\u00f2 fino alla morte, il 20 novembre 1465, affiancato dalla moglie Violante da Montefeltro che, per\u00f2, causa un voto di castit\u00e0, non gli diede eredi: Cesena e il circondario tornarono cos\u00ec al Vaticano. Fu in questa cornice storica, segnata dall'umanesimo e dal Rinascimento, che Malatesta decise di costruire, tra le varie opere pubbliche che aveva avviato, anche una biblioteca. Siccome da vari anni riscontrava una certa ritrosia delle istituzioni comunali (il Consiglio generale di settantadue membri che, a rotazione, assumevano compiti di governo come Anziani) ad accordare le risorse monetarie per vari suoi progetti, finanzi\u00f2 personalmente la fabbrica della sala di lettura di una \"libraria\": essa sorse nel complesso conventuale dei frati francescani, che da diversi anni avevano manifestato l'intenzione di istituire una biblioteca presso di loro. A ci\u00f2 non era estranea una piccola raccolta di volumi e uno \"studium\", che peraltro vantava notevole tradizione nella produzione manuale di codici e volumi teologici, giuridici, medici e filosofici. La costruzione del cuore della biblioteca, ovvero della sala di lettura, inizi\u00f2 nel 1447 seguendo il progetto di Matteo Nuti, che si era ispirato al salone della Biblioteca di San Marco di Firenze, ideato da Michelozzo. Ne risult\u00f2 la cosiddetta Aula del Nuti, impostata in forma di basilica con tre navate e orientata in modo tale da massimizzare l'esposizione alla luce naturale durante tutto il giorno (cos\u00ec da ridurre al minimo l'uso di candele e i conseguenti rischi d'incendi). L'aula fu pronta nel 1452 e la Malatestiana fu inaugurata il 15 agosto 1454.\nNel 1461 Malatesta, con una scelta insolita per l'epoca, dispose che la responsabilit\u00e0 della biblioteca andasse agli organi amministrativi cittadini: a cadenza bimestrale, vale a dire ogni volta che erano sorteggiati i dodici Anziani, si occuparono con scrupolosit\u00e0 di aggiornare il catalogo bibliotecario. Egli lasci\u00f2 anche precise indicazioni per la nomina e lo stipendio di un custode-bibliotecario avvezzo a lavorare con i libri, in quanto volle che l'istituto fosse pubblico (intendendo, con tale espressione, accessibile a studiosi e intellettuali). Questa figura, di solito, era scelta tra i frati stessi. Il primo fu Francesco da Figline, in mandato gi\u00e0 nel 1461: da allora, ogni anno, la biblioteca usufru\u00ec di 100 ducati d'oro, provenienti da un credito in essere con la Repubblica di Venezia, alla quale Malatesta aveva ceduto le saline di Cervia. Nel 1464 Novello Malatesta rese noto, attraverso il suo testamento, che la biblioteca sarebbe passata alla gestione e alla sorveglianza pubblica dopo la sua morte, che avvenne il 20 novembre 1465. Nel 1466 la biblioteca accrebbe la propria fama perch\u00e9 Cesena, tornata a far parte dei territori della Chiesa, ottenne da papa Paolo II la garanzia di scomunica per coloro che avessero tentato di rimuovere i volumi; eppure, ci\u00f2 non imped\u00ec che nel 1496 sparissero due codici: il bibliotecario di allora, frate Evangelista, fu immediatamente destituito e rimpiazzato da Maestro Utino, ma le due opere non furono mai recuperate. La natura aperta della Malatestiana e l'affidamento della sua cura agli organismi comunali ha portato a definirla come \"prima biblioteca civica d'Italia\". L'orgoglio e la gelosia per il suo patrimonio, nonch\u00e9 il rispetto quasi reverenziale che sollecitava, si mantennero elevati. Ad esempio nell'estate 1532 il vescovo di Verona, Gian Matteo Giberti, riusc\u00ec a farsi prestare l\"'Expositio super Psalmos\" di Giovanni Crisostomo soltanto dietro versamento di 1000 ducati di cauzione (cifra enorme per l'epoca) e dopo l'intervento morigeratore delle gerarchie ecclesiastiche. La bicefala struttura dell'istituto, per\u00f2, fu causa di progressive frizioni tra la citt\u00e0 e l'ordine dei frati. Intorno al 1671 i malumori si fecero tali che l'ordine rifiut\u00f2 di consegnare una delle due chiavi della Malatestiana: infatti, dal 1454, le chiavi erano custodite separatamente proprio per garantire la sicurezza della sala di lettura con i preziosi codici. La diatriba si trascin\u00f2 sino ai primi anni del XVIII secolo, quando il Consiglio prevalse sul convento. Negli anni 1770 papa Pio VII, al secolo Barnaba Chiaramonti e originario proprio di Cesena, matur\u00f2 l'idea di affiancare alla venerabile Malatestiana una seconda biblioteca comunale, fruibile dall'intera cittadinanza (e quindi non per soli dotti); si attiv\u00f2 personalmente acquistando libri, saggi e altro materiale e, nel 1777, contatt\u00f2 un architetto per progettare l'edificio. In ogni caso questi piani non furono per\u00f2 realizzati.\nL'et\u00e0 napoleonica.\nNel febbraio 1797, dopo clamorose vittorie sui coalizzati, l'Esercito rivoluzionario francese occup\u00f2 buona parte dell'Italia, compresa Cesena. La citt\u00e0 fu inglobata nella nuova Repubblica Cisalpina e il suo governo pass\u00f2 in mano ai giacobini e collaborazionisti locali; fu introdotta la legislazione laica anticattolica francese, il che signific\u00f2, oltre a un'imponente riorganizzazione amministrativo-burocratica, anche la messa al bando di numerosi ordini religiosi e la spoliazioni di abbazie, conventi e monasteri di ogni loro bene. La Malatestiana non fece eccezione e il patrimonio librario confiscato fu affidato a Niccol\u00f2 II Masini della Massa, noto letterato della citt\u00e0, che rapidamente lo concentr\u00f2 nel vetusto ospedale di San Tobia; qui confluirono anche le collezioni religiose via via rilevate dal governo cittadino. Nel febbraio 1798 Masini propose, senza successo, di fare dell'ospedale una nuova \"biblioteca nazionale\" staccata dalla Malatestiana, sfruttando e riorganizzando la massa di carta stampata o manoscritta che l'amministrazione repubblicana vi stava ammassando. La Malatestiana, nel frattempo, era entrata in un periodo difficile e pericoloso per il suo patrimonio. Gli incunaboli \"Ortographia\" e \"Cosmographia dictionum\" furono depredati dai francesi nel settembre 1797 o nel settembre 1798: il governo giacobino cerc\u00f2 di riparare al furto fornendo copie delle due opere risalenti al XVII secolo. A cominciare dal febbraio 1798, intanto, i francescani cominciarono a ricevere domande e sollecitazioni per abbandonare il convento, dato che v'era pressante necessit\u00e0 di acquartierare le truppe, costrette a bivaccare ovunque in citt\u00e0. La municipalit\u00e0 fece condurre sopralluoghi da alcuni rinomati architetti a fine anno, i quali calcolarono che l'edificio poteva ospitare varie migliaia di soldati. La Malatestiana, dunque, fu trasferita con atto ufficiale dapprima presso la chiesa di San Filippo, poi (dopo un lasso di tempo ignoto, ma breve) nelle sale superiori del dormitorio dei Filippini; qui arrivarono, in blocco, i plutei e i 356 preziosi codici, attentamente inventariati da Serafino Zanotti: dal 19 gennaio 1798 egli era custode librario di San Tobia al posto di Masini. Nella sua opera di controllo Zanotti si avvalse del catalogo redatto a stampa da padre Muccioli nel 1780-84 e recuper\u00f2 le quattro chiavi delle porte che consentivano di accedere alle stanze scelte, consegnandole infine al governo. Cos\u00ec liberati, gli ambienti del convento, la chiesa di San Francesco e la Malatestiana passarono ai francesi nel novembre 1798. La chiesa e l'Aula del Nuti furono intonacate e trasformate in dormitori, mentre il refettorio al pianterreno divenne una capiente stalla per i cavalli della guarnigione.\nNell'agosto 1801, su ordine della municipalit\u00e0 cesenate, si costituirono una commissione per pianificare la riapertura di scuole e istituti d'istruzione e un'altra incaricata di ristabilire la Malatestiana nella sua sede originale. In entrambe figurava Masini e la seconda, che annoverava letterati come Eduardo Fabbri, Pietro Biscioni e Giorgio Locatelli, divenne il vincolo tra Cesena e le autorit\u00e0 prefettizie. L'architetto Leandro Marconi fu rapidamente inviato al convento, lasciato in uno stato pietoso dalle truppe che lo avevano sgomberato, e prospett\u00f2 una serie di interventi quali una nuova mano di vernice bianca, la tintura a olio dei semipilastri, l'aggiunta di affreschi e una ricostruzione dell'atrio. Nel gennaio 1803 la commissione per il ripristino degli studi propose di riunire nel complesso francescano la Malatestiana, la biblioteca nazionale (cio\u00e8 quella nata dalle confische di fine Settecento) e tutte le scuole; fu inoltre lanciata l'idea di istituire un'autorevole figura di bibliotecario. Zanotti accett\u00f2 di smistare i libri conservati nell'ospedale San Tobia, ai quali si era aggiunta nel 1802 la libreria privata di Giovan Battista Braschi, ma in febbraio fu trasferito ad altro compito e rapidamente rimpiazzato da Tito Masacci. Egli, per\u00f2, si rivel\u00f2 assai approssimativo e fu necessario richiamare Zanotti, che ebbe la carica apposita di \"bibliotecario aggiunto\". La Malatestiana antica, nel frattempo, aveva originato seri problemi economici: il denaro necessario allo spostamento, al restauro dei codici e dell'Aula Nuti continuava a scarseggiare. La commissione per il ristabilimento era stata intanto sciolta e fu la prima commissione, quella che si occupava delle scuole, che eredit\u00f2 il controllo della Malatestiana e della biblioteca comunale: suoi membri cominciarono a riordinare i codici e i plutei basandosi sullo scrupoloso catalogo redatto da Zanotti. Nel frattempo, nel gennaio 1804, la municipalit\u00e0 di Cesena aveva indetto un appalto per ristrutturare l'ex-dormitorio dei frati (collocato di fronte all'Aula del Nuti) e convertirlo in una sorta di grande anticamera. A cavallo tra 1803 e 1804, infatti, personalit\u00e0 delle due commissioni e del governo cittadino avevano pensato di trasformare tutti gli edifici dei francescani in un unico polo culturale, poich\u00e9 fornivano ampi spazi non disponibili altrove in citt\u00e0. La cronica insufficienza di denaro, comunque, rendeva quasi impossibili questi piani e imponeva di occuparsi prima di tutto di restaurare la Malatestiana e conservarla. Il 31 marzo 1804 l'avvocato Luigi Faletti lasci\u00f2 la propria cattedra d'insegnamento al liceo di Cesena e rimpiazz\u00f2 Masacci e Zanotti come bibliotecario. Confrontando le documentazioni dell'inventario, radun\u00f2 numerosi doppioni che fu autorizzato a rivendere e, con il ricavato, si pot\u00e9 iniziare a sistemare meglio le due biblioteche.\nNel maggio 1805 Napoleone Bonaparte fu incoronato Re d'Italia e si sparse la voce che avrebbe compiuto una serie di visite nelle citt\u00e0 italiane, inclusa Cesena. Il consiglio comunale volle allora che i lavori al convento e alla Malatestiana fossero conclusi in pi\u00f9 in fretta possibile, allo scopo di presentare al monarca la biblioteca appena ricostituita. In ogni caso Bonaparte non si rec\u00f2 in citt\u00e0 e, d'altro canto, la fabbrica non aveva completato che una piccola parte dei lavori. Nello stesso 1805, inoltre, i funzionari ebbero a che fare con il crescente atteggiamento scontroso e insubordinato dell'avvocato Faletti, che aveva iniziato a negare i prestiti della documentazione e a voler tenere il posto di bibliotecario per s\u00e9. Alla fine del 1806 fu finalmente ultimata la ristrutturazione della parte del convento di San Francesco destinata ad accogliere la comunale e anche le trasformazioni al primo piano erano pressoch\u00e9 terminate. Nel febbraio 1807 il trasferimento del materiale librario dall'ospedale di San Tobia ai nuovi locali fu completato e fu affiancato dal ritorno dell'antica collezione Malatestiana nell'originale sede, l'Aula del Nuti. Per l'occasione, molto sentita, si decise di apporre una lapide commemorativa nella sala dirimpetto all'Aula prima di procedere con l'inaugurazione di entrambe le biblioteche, il 26 aprile 1807. A questa data la comunale, o \"Comunitativa\", possedeva opere, compresi 2147 doppioni che, nel tempo, furono venduti o scambiati. Un'altra fonte afferma invece che la doppia inaugurazione avvenne il 15 agosto, lo stesso giorno nel quale la Malatestiana aveva aperto i battenti nel 1454. Risolta la lunga questione riguardante la biblioteca, la municipalit\u00e0 pass\u00f2 a occuparsi con pi\u00f9 attenzione di Faletti, che aveva inviato un'imperiosa richiesta di aumento salariale. Nel 1808 ebbe autorizzazione ad allontanarsi da Cesena per affari personali e fu rimpiazzato, \"pro tempore\", da Giovanni Carli (anche lui avvocato). Si rese per\u00f2 irreperibile, invi\u00f2 certificati medici per giustificare la sua assenza ma continu\u00f2 a chiedere uno stipendio superiore al punto che, alla fine del 1809, Carli lo sostitu\u00ec definitivamente: tenne il posto di bibliotecario fino al 1816, quando subentr\u00f2 il frate agostiniano John Cooke, un irlandese che da anni viveva a Cesena insegnandovi filosofia e retorica.\nNel frattempo il Regno d'Italia aveva emanato il decreto del 25 aprile 1810 che soppresse tutti gli ordini religiosi superstiti sul suo territorio; ne deriv\u00f2 una seconda ondata di confische di materiale librario. In questo contesto la municipalit\u00e0 di Cesena mise gli occhi sui circa 24 corali custoditi nell'Abbazia di Santa Maria del Monte, gestita dai benedettini: gli spartiti erano ritenuti di un certo pregio e, inoltre, si voleva riempire le scansie di alcuni plutei della Malatestiana. Il bibliotecario Carli riusc\u00ec a ottenerli nel 1812. Negli stessi anni egli si era occupato di potenziare la biblioteca comunale che, gi\u00e0 al settembre 1811, contava circa volumi. Si tratta comunque di una cifra ingannevole, perch\u00e9 in buona parte erano libri devozionali, liturgici o teologici, mentre grave era la carenza \u00abdi matematica, di storia naturale, di fisica, di medicina e di [\u2026] altre scienze profane\u00bb, per non parlare dell'assenza dei pi\u00f9 recenti dibattiti accademici. Infatti continuavano a mancare stabili mezzi finanziari per acquistare volumi nuovi e aggiornati: i doppi erano gi\u00e0 stati venduti entro il 1809 e i guadagni cos\u00ec realizzati erano serviti ad acquistare volumi di agraria. Carli dovette arrangiarsi con l'annuale fondo di 250 lire concesso dal comune, rivelandosi funzionario diligente e preciso. Tenne anche una puntuale documentazione sui pezzi che man mano aggiunse a entrambe le biblioteche. Ad esempio risale al luglio 1814 l'acquisto di un codice del XV secolo, intitolato \"Capitula Consilii Civitatis Cesenae\", che conflu\u00ec nella Malatestiana.\nIl XIX-XX secolo e gli anni 2000.\nIl crollo del Primo Impero francese e del Regno d'Italia napoleonico non ebbe conseguenze dirette sulla Malatestiana che, con Cesena, torn\u00f2 nei confini del ripristinato Stato Pontificio; la Restaurazione riattiv\u00f2 inoltre gli ordini religiosi, ma i frati francescani non tornarono al loro convento e alla loro chiesa: gli edifici passarono cos\u00ec \"in toto\" sotto la giurisdizione pubblica. Nel 1826 fu nominato bibliotecario Cesare Massini, che nei tre anni successivi redasse un nuovo catalogo: il documento elencava volumi, 476 manoscritti e 897 opuscoli, ma non tenne in conto un gruppo di volumi mandati al macero due anni prima (per lo pi\u00f9 libri di preghiere). Comunque, ancora nel corso dell'Ottocento, le due biblioteche continuavano a essere meta di un pubblico strettamente elitario e divennero pubbliche nell'accezione odierna del termine solo nel 1868-1869, nel contesto del processo d'unificazione italiano. In questo biennio la comunale si accrebbe di oltre 4200 pezzi, tuttavia quasi tutti volumi arrivati dalle corporazioni religiose che erano state soppresse una seconda volta dal nuovo governo nazionale; nel 1870 fu inventariata e riorganizzata da funzionari inviati da Firenze (capitale provvisoria del rinato Regno italiano) che contarono pezzi dopo l'eliminazione di doppioni e libri inutili. Si era comunque mantenuta critica la carenza di opere in numerosi campi di studio: testi classici, in lingue straniere, di fisica. L'allora bibliotecario Raimondo Zazzeri lament\u00f2 il vero e proprio diluvio di scritti devozionali e l'insufficienza delle risorse economiche, sebbene il sindaco e la giunta avessero aumentato a 1000 lire l'annuale sussidio. Soltanto negli ultimi anni del XIX secolo furono acquisite una serie di collezioni private pi\u00f9 o meno vaste, pi\u00f9 o meno fornite, e la comunale inizi\u00f2 davvero a mostrare una variet\u00e0 di argomenti; visse una parallela crescita la collezione di opuscoli, che super\u00f2 le 5300 unit\u00e0. Sempre sullo scorcio dell'Ottocento la biblioteca comunale fu spostata nell'ex dormitorio dei frati allo scopo di rettificare le modifiche strutturali del progetto dell'architetto Marconi: torn\u00f2 nell'ex-convento nel 1926, dove si arricch\u00ec grazie a numerose donazioni di letterati, studiosi e cittadini cesenati.\nTali interventi alla Malatestiana comunale si inquadravano nella progressiva trasformazione urbanistica che, nel corso del XIX secolo, aveva interessato tutta l'area un tempo compresa nel perimetro conventuale. Gi\u00e0 nel 1807 era stato abbattuto il campanile della chiesa di San Francesco, quindi nel 1824 la sagrestia fu rasa al suolo; dal 1837 parte del vecchio convento fu restaurata per creare aule scolastiche che, dal 1860, ospitarono un liceo classico. La chiesa fu demolita nel 1842-1844 ma l'abside, rimasto in piedi, fu in seguito unita all'abitazione privata del medico Maurizio Bufalini: a questi fu in seguito intitolata la piazza organizzata sul terreno dove era sorta la chiesa. Negli anni venti del Novecento si verific\u00f2 una serie d'interventi all'atrio dell'Aula del Nuti che si estesero alla sala di fronte, adibita a conservare il fondo di papa Pio VII (o Biblioteca P\u00efana). La Malatestiana antica e quella comunale sopravvissero intatte alle distruzioni della seconda guerra mondiale e mantennero l'impostazione ottocentesca sino al 1980, quando la giunta comunale var\u00f2 un ambizioso programma di ristrutturazione e ampliamento. La Malatestiana storica, i fondi della Biblioteca P\u00efana, Comandini, risorgimentali e una serie di corali furono raggruppati nel \"Settore di conservazione e ricerca\" e buona parte del resto del complesso francescano fu restaurato e riorganizzato per dare vita al \"Settore di informazione e pubblica lettura\", comprendente volumi inseriti in scaffalature aperte: organizzate secondo il sistema di classificazione decimale Dewey, rappresentarono una soluzione all'avanguardia. Infine fu allestita una \"Sezione ragazzi\" con circa volumi. Il Settore informazione e la Sezione ragazzi furono inaugurate nel 1983 in spazi assai capienti. La biblioteca aveva assunto ormai veri caratteri pubblici ed era diventata fulcro di una rete di coordinamento bibliografico policomunale; adott\u00f2 anche sistemi informatici per allacciarsi al polo Romagna dipendente dal Servizio bibliotecario nazionale e garantire, alla cittadinanza cesenate cos\u00ec come alle comunit\u00e0 vicine, uno strumento efficiente di consultazione, nonch\u00e9 di osmosi tra le varie raccolte comunali. La rete informatica ha inoltre permesso di tracciare il prestito interbibliotecario ed elencare i singoli patrimoni dei vari enti librari. Al 1992-93 le due raccolte, antica e moderna, possedevano volumi, manoscritti comprese lettere, oltre 300 incunaboli, 4000 cinquecentine, 1000 periodici nella maggioranza cessati, 15 quotidiani. In quel biennio si registrava mediamente la visita di 250-300 utenti al giorno e, mensilmente, erano elargiti 3000 prestiti. Nel giugno 2005 l'UNESCO riconobbe alla Malatestiana cruciale importanza culturale, storica e umanistica e la inser\u00ec nel registro Memoria del mondo (primo bene culturale italiano a conseguire tale riconoscimento): si tratta di un caso unico in Italia, in quanto \u00e8 la sola biblioteca umanistico-rinascimentale arrivata intatta fino a noi. L'anno successivo il liceo classico cambi\u00f2 sede e cedette le sue aule alla biblioteca comunale, che fu ribattezzata \"Grande Malatestiana\".\nIl 19 settembre 2008 Poste italiane ha emesso un francobollo dedicato alla biblioteca, sulla serie tematica \"Il patrimonio artistico e culturale italiano\".\nDescrizione.\nLa Biblioteca Malatestiana sorge sul lato settentrionale di piazza Bufalini, situata nel centro storico di Cesena e dedicata nel 1883 al medico e clinico Maurizio Bufalini: una sua statua \u00e8 al centro della piazza, ma \u00e8 rivolta verso ovest, perch\u00e9 al momento della sua collocazione l'accesso da sud alla biblioteca era impedito da palazzo Almerici, demolito solo negli anni sessanta del XX secolo e ricordato solo dal nome della piazza che l'ha sostituito. Il complesso bibliotecario \u00e8 delimitato sul lato occidentale da via Montalti, su quello orientale da palazzi e abitazioni private (nelle quali fu inglobata l'abside della vecchia chiesa di San Francesco) e, a nord, da parte del secondo chiostro conventuale. A sinistra dell'ingresso della biblioteca si trova il busto di Renato Serra, scrittore, critico letterario e bibliotecario che mor\u00ec in giovane et\u00e0, nel corso della prima guerra mondiale. All'interno il visitatore si trova in un'anticamera con tre porte: quella di sinistra sbocca nella Sezione ragazzi e quella centrale conduce alla Malatestiana nuova. Andando a destra si percorre uno scalone introducente a un largo corridoio al primo piano, restaurato nel 2015 e che in fondo piega a destra e prosegue diritto. A met\u00e0 strada, a sinistra, si apre la Sala Lignea, arredata agli inizi del XX secolo con rivestimenti in stile settecentesco e usata come sala di lettura fino al 1983. Le cimase decorative sono pezzi originali, restaurate dalla fine degli anni novanta e rimesse al loro posto nel 2006. Questo ambiente introduce, a sua volta, alla biblioteca P\u00efana. Il corridoio conduce all'Aula del Nuti, in fondo a destra, annunciata da un vestibolo che la separa dalla biblioteca P\u00efana, esattamente di fronte. L'ingresso dell'Aula \u00e8 un portale ad architrave in pietra di 2,336 \u00d7 1,550 metri, affiancato da due semipilastri scanalati con capitello vagamente ionico; \u00e8 sormontato da un frontone contenente un elefante, simbolo della signoria malatestiana, e il motto in latino \"Elephas Indus culices non timet\" (\"L'elefante indiano non teme le zanzare\"). Il simbolico animale \u00e8 riproposto, incorniciato da otto stemmi malatestiani, in una larga targa che svetta all'apice del frontone. Il portone \u00e8 in legno di noce scurito, presenta una doppia serratura e fu completato nell'agosto 1454 dall'artigiano Cristoforo da San Giovanni (come recita l'iscrizione in alto). Le fonti sono concordi nel descriverlo come un'opera rara e pregevole: i due battenti sono suddivisi in scacchiere da 24 riquadri l'uno e, del totale di 48, 44 sono impreziositi da motivi rotondeggianti o gotici. A destra del portale, sulla parete, \u00e8 stata posta un'epigrafe che ricorda l'architetto, Matteo Nuti da Fano: il testo ha per\u00f2 suggerito speculazioni su una possibile partecipazione di Leon Battista Alberti alla progettazione, del quale Nuti era allievo. Peraltro, non smentisce n\u00e9 conferma l'ipotesi che Nuti agisse in funzione di coordinatore capo di gruppi di diverse maestranze, ingaggiate nella fabbrica della Malatestiana.\nL'Aula non \u00e8 stata minimamente modificata dalla sua originale forma, n\u00e9 sono state aggiunti riscaldamento o luce elettrica. La sala basicale \u00e8 lunga 40,85 metri e larga 10,40, suddivisa da colonne di pietra calcarea in tre navate. La centrale, pi\u00f9 stretta, ha coperture a volta a botte, le pi\u00f9 ampie laterali a crociera. Ogni colonna ha un proprio capitello personalizzato e ciascuna \u00e8 collegata da una campata ad arco a un semipilastro in mattoni, collocato lungo la parete; le colonne costituiscono inoltre undici campate ad arco per lato. Sembra che in realt\u00e0 le campate dovessero essere dodici, come dimostrerebbero antiche fondazioni rinvenute casualmente: pare che la costruzione fu interrotta per il naufragio di una nave recante a bordo manoscritti dall'Oriente, cosa che modific\u00f2 le necessit\u00e0 di spazio e sugger\u00ec di accorciare l'Aula. La luce entra da ventidue coppie di finestre archiacute ricavate in corrispondenza delle campate, tra i semipilastri, e da un semplice rosone in fondo alla navata centrale. L'attenzione dedicata alla diffusione della luce naturale e il minuzioso calcolo della direzione dei fasci servirono a garantire durevole luminosit\u00e0 ed esaltare la colorazione dell'Aula: bianco per le colonne e i soffitti, verde per le pareti (sbiadito nel corso dei secoli, ma mai ritinteggiato), rosso per il pavimento in cotto e i semipilastri. Si trattava dei colori della signoria malatestiana. Nelle navate laterali sono distribuiti 58 plutei in legno di pino. Di costruzione semplice e solida, integrano al sedile con schienale inclinato un leggio e, sotto, una scansia dove i codici sono ancor oggi conservati; ciascuno \u00e8 vincolato a una barra di ferro battuto orizzontale da una catena, inserita nel dorso, in modo da impedire furti oppure confusione nel riporre i codici, i quali continuano a rispettare la collocazione data loro in passato. L'Aula contiene un gran numero di rimandi al mecenate Novello Malatesta: la navata centrale ospita, a intervalli regolari, formelle in pietra che ne ricordano il ruolo di promotore e mecenate (\"Mal(atesta) Nov(ellus) Pan(dulphi) fil(ius) Mal(atestae) nep(os) dedit\", ovvero \"Malatesta Novello, figlio di Pandolfo nipote di Malatesta, diede\"). I capitelli sono ricchi di scudi con la grata, la scacchiera e il terzetto di teste, tipici simboli della casata. I plutei, sul lato che guarda la navata centrale, hanno impresso il blasone della famiglia; sotto il rosone si staglia la pietra tombale di Novello, che vi fu sistemata dopo la demolizione della chiesa di San Francesco a met\u00e0 Ottocento. Addirittura sulla prima pagina di ogni codice spiccano le iniziali \"M\" e \"N\" dipinte spesso in oro, separate da un circolo dorato raffigurante uno degli emblemi dei Malatesta. L'impostazione generale della sala, che univa religiosit\u00e0 e cultura, si impose come modello per costruzione di altre biblioteche monastiche italiane come quella del convento di Santa Maria delle Grazie a Milano, di San Domenico a Perugia e la biblioteca nell'Abbazia di San Giovanni Evangelista a Parma.\nPatrimonio documentario.\nI libri della Malatestiana antica.\nAlla morte di Novello, il 20 novembre 1465, la Malatestiana annoverava circa 50 codici gi\u00e0 appartenenti ai frati, il fondo del signore deceduto (126 codici copiati su commissione e circa 24 da lui acquistati) e infine 5 manoscritti giuridici, entrati nella raccolta in un momento indeterminato. Il patrimonio francescano era di carattere teologico-filosofico ed esegetico, ma oggi \u00e8 di ostica ricostruzione; si \u00e8 piuttosto sicuri nell'attribuirgli solo una Bibbia del XIII secolo, con miniature di squisito disegno. L'analisi dei documenti legislativi ha invece dimostrato la loro origine bolognese e quello titolato \"Pandette\" si segnala per la rintracciabilit\u00e0 delle fasi nella lavorazione miniaturale. I 126 codici commissionati sono quasi tutti confezionati in pelle di capretto; ogni pelle equivaleva a due fogli circa. Ciascun codice \u00e8 costituito da fascicoli o quaderni, a loro volta composti da un numero variabile di fogli (3-5) piegati in due, per un massimo di 10 carte, o pagine, a fascicolo. Furono prodotti da uno \"scriptorium\" appositamente finanziato a Cesena, che riuniva specialisti delle varie branche (amanuensi, legatori, miniatori) giunti da molte parti d'Europa, talvolta anche solo di passaggio: sappiamo ci\u00f2 dai colophon, le note d'apertura o chiusura ai codici che possono riportare, tra le altre, sintetiche informazioni biografiche. Questi manoscritti si caratterizzano per decorazioni eleganti e temperate, disegni miniati a soggetto idealizzato, o ispirati alla flora e alla fauna, ma soprattutto per i \"bianchi girari\", sottili intrecci candidi di foglie di vite, qualche volta arricchiti da puntini rossi. I girari stessi mostrano progressive evoluzioni e cambiamenti negli esemplari, diventando man mano pi\u00f9 pieni e pi\u00f9 robusti. La ricorrenza dei simboli e degli stemmi dei Malatesta \u00e8 regolare e fitta, dominata dal rosso, dal verde e dall'oro \u2012 tipici colori dell'araldica. Esistono differenze anche notevoli tra gli esperti d'origine italiana, i quali adottarono una calligrafia pi\u00f9 lineare, classicheggiante, e quelli francesi, olandesi o tedeschi, identificabili per lo stile marcatamente gotico. Di questi 126 codici si pu\u00f2 apprezzare anche l'omogeneit\u00e0 quasi assoluta di tecniche costruttive e nei materiali utilizzati: ad esempio tutte le cuciture sono nervi bovini, le legature in faggio sono praticamente standard e le copertine in cuoio di capra, con nove borchie anteriori e cinque posteriori, rappresentano di gran lunga il modello pi\u00f9 diffuso. Allo stesso modo le stampe a secco di copertina sono diversificate nei soggetti, ma pressoch\u00e9 uguali per l'organizzazione. Nei titoli della raccolta malatestiana ci sono Padri della Chiesa e opere greche in traduzione (con particolare predilezione per gli storici e per le scoperte degli umanisti), grandi letterati dell'antichit\u00e0 come Platone e Decimo Giunio Giovenale, altri classici minori e alcuni trattati scientifici. L'unica opera in lingua volgare \u00e8 il \"Dittamondo\" di Fazio degli Uberti, risalente al XIV secolo. Lo \"scriptorium\" produsse anche una parte dei 119 codici appartenuti al medico personale di Novello, Giovanni di Marco: donati alla biblioteca nel 1474, secondo il testamento del medico, hanno le medesime peculiarit\u00e0 dei 126 codici del signore. Per motivi vari, solo 70 circa sono rimasti nell'Aula del Nuti. Sono manoscritti scientifici, in grande maggioranza copie dei lavori di Avicenna, Ippocrate e Galeno. Tra i codici il pi\u00f9 antico in assoluto \u00e8 risultato essere le \"Etymologiae\" del dotto ispanico Isidoro di Siviglia, che fu copiato a Nonantola nel IX secolo e che arriv\u00f2, forse al principio del XIV secolo, a Cesena. Si tratta di una massiccia enciclopedia in venti libri, nei quali l'autore volle concentrare tutto il sapere umano nei campi pi\u00f9 svariati. Il volume rilega anche, in fondo, un gruppo di testi di catechesi e, come spesso accade nei volumi antichi, sono facilmente consultabili annotazioni, postille e integrazioni accumulatesi nel corso del tempo. Il pi\u00f9 sfarzoso \u00e8 invece il \"Civitate Dei\", in particolare per l'incipit raffigurante Sant'Agostino nel suo studiolo.\nTra i volumi della Malatestiana antica spiccano sei incunaboli, tutti prodotti a Venezia: il \"De evangelica preparatione\", il \"De Ortographia\", il \"De honore mulierum\", le \"Sententiae\"; le ultime due, \"Historia Baetica\" e \"Fernandus servatus\", sono opere teatrali ispirate dalla caduta finale del regno islamico in Spagna, nel gennaio 1492, ma sono riunite in un unico tomo. Esiste inoltre un settimo incunabolo, realizzato per\u00f2 a Cesena nel 1495 e intitolato \"Pronosticon dialogale\": \u00e8 costituito da otto carte in calligrafia gotica e riporta un dialogo immaginario tra l'autore Manilio da Bertinoro (cubicolario di papa Sisto IV e papa Giulio II), Niccol\u00f2 Fieschi (governatore di Cesena a cavallo tra XV-XVI secolo) e il fratello Giovanni circa le possibili, disastrose conseguenze derivanti da un allineamento planetario, avvenuto nel 1484. Sono state preservate anche svariate cinquecentine, per buona parte edite a Bologna, Venezia o Cesena, ma non manca un gruppo sostanzioso di derivazione francese (Parigi e Lione); alcune sono dono dello storico e cronista locale Ettore Bucci o di Niccol\u00f2 II Masini. Tra i volumi prodotti nella citt\u00e0 figura il curioso \"De gelidi potus abusu\", che biasima il consumo esagerato di gelato nelle ricche famiglie aristocratiche in piena estate. L'opera \u00e8 introdotta da un ricco frontespizio, ottenuto con la tecnica della xilografia, nel quale il titolo appare costituito da lettere in vari stili: fu stampato nel 1587 insieme a un altro libro, il \"Discorso in difesa della Commedia\" dello studioso Jacopo Mazzoni, appassionato intervento volto a riconfermare la superiorit\u00e0 dell'opera dantesca su \"Il Canzoniere\". I libri a stampa risalenti al XVII secolo furono quasi tutti rilegati a Cesena dalla casa editrice Neri, gestita dal padre e dal figlio, mentre il secolo successivo \u00e8 per lo pi\u00f9 rappresentato dai tomi del matematico cesenate Giuseppe Verzaglia.\nDopo il 1807 l'Aula del Nuti cess\u00f2 di essere rifornita di codici che, da allora, ammontano a 345 manoscritti e 48 a stampa.\nLa biblioteca P\u00efana.\nNel proprio testamento papa Pio VII decise di affidare la sua collezione libraria all'abbazia di Santa Maria del Monte, con il compito di conservarla per la famiglia Chiaramonti, che ne mantenne la propriet\u00e0 \"de iure\". Nel 1866 il Regno d'Italia incamer\u00f2 l'intera raccolta, come conseguenza dello smantellamento degli ordini monastici su tutto il territorio del regno, e ne affid\u00f2 le cure al comune di Cesena: la famiglia Chiaramonti inizi\u00f2 allora un'azione legale per possesso illecito contro il comune. Il contenzioso dur\u00f2 diversi decenni, con varia intensit\u00e0 e alcuni temporanei compromessi; fu risolto solo nel dicembre 1941, quando lo stato si offr\u00ec e ottenne di comprare l'intera collezione che, da allora, \u00e8 esposta in un grande salone a pianta rettangolare nella Malatestiana, dirimpetto all'Aula del Nuti. La cosiddetta biblioteca P\u00efana annovera 5000 volumi, compresi 26 incunaboli e 26 cinquecentine, che racchiudono circa 2800 opere differenti; annesso alla raccolta papalina \u00e8 anche un gruppo di 69 preziosi codici (dei quali due terzi risalenti al XVI secolo) ceduti dalla nobile famiglia romana dei marchesi Lepri al pontefice assieme ad altri manoscritti, per porre rimedio alle perdite bibliografiche cagionate dall'occupazione francese. I volumi di questa raccolta sono spesso dotati di rilegature raffinate, compreso il pi\u00f9 piccolo libro a stampa al mondo (appena 15 \u00d7 9\u00a0mm), edito nel 1897 dai fratelli Salmin di Padova e contenente una lettera di Galileo Galilei alla granduchessa Cristina di Lorena: lo scienziato la confortava sulla coesistenza, possibile, tra fede cristiana e teoria copernicana. In grandi espositori chiusi da teche in vetro sono deposti, aperti, sei corali e un kyriale di straordinaria fattura, decorati con opulente miniature dense di riferimenti iconografici: appartengono a una serie di otto volumi commissionata dal vescovo Giovanni Venturelli negli anni settanta-ottanta del XV secolo. Tuttavia furono collocati nella P\u00efana solo nel 1923, quando furono ceduti dall'archivio del capitolo del duomo di Cesena.\nLa P\u00efana conserva, inoltre, la mutilata commissione di codici voluta dal cardinale Bessarione, importante filosofo e umanista dell'Impero bizantino. In origine si trattava di 18 pezzi preparati nella regione compresa tra Bologna e Ferrara a cominciare dal 1450 circa; comprendevano sette corali che Bessarione intendeva donare a un convento francescano di Costantinopoli. Tuttavia, dopo la caduta della citt\u00e0 a opera dell'Impero ottomano, il cardinale lasci\u00f2 cadere il suo intento e, nel 1458, fu contattato da Novello e Violante Malatesta, che lo convinsero a consegnare i codici alla Chiesa e convento dei frati Minori Osservanti (nato su impulso della signoria). Dopo le confische del periodo rivoluzionario e napoleonico una parte dei codici conflu\u00ec nella Malatestiana ma, in seguito alla seconda soppressione clericale del 1866, decisa dallo stato italiano, le opere andarono disperse e solo sette codici furono trattenuti dalla biblioteca. Uno \u00e8 ricomparso a fine 2002 a un'asta londinese, subito acquistato dall'istituzione cesenate. Rilevanti sono pure l'Evangeliario di papa Chiaramonti e il \"Decretum Gratiani\". Il primo, quasi sicuramente adibito in passato a uso liturgico, come sembrerebbero testimoniare i passi evidenziati, \u00e8 stilato in calligrafia carolina con influssi orientali nelle miniature dorate; \u00e8 databile al 1104. A renderlo straordinario concorre il realistico disegno sul verso della prima pagina: una scena di offerta di tre laici (due uomini e una donna) a Cristo, seduto su un trono e affiancato da due santi. Il \"Decretum\" \u00e8 una raccolta ragionata e organizzata delle contrastanti leggi canoniche cristiane tra II-III e XII secolo; il risultato fu talmente professionale che divenne la radice del moderno diritto canonico. Il libro \u00e8 caratterizzato da un complesso apparato iconografico e da vivaci colorazioni. Altri pezzi di grande pregio sono un Messale romano, databile agli inizi del XV secolo e impreziosito da una crocefissione miniata, e un esemplare della \"Cosmographia\" di Claudio Tolomeo, con tavole colorate attribuite a Taddeo Crivelli: sebbene riporti la data 1462, pare che il vero anno d'edizione fosse compreso tra il 1477 e il 1482.\nI fondi dai privati.\nUno dei fondi privati pi\u00f9 cospicui, donati alla Malatestiana, \u00e8 quello di Alfredo Comandini, storico e giornalista, deputato e direttore di varie testate negli ultimi trent'anni del XIX secolo. Accumul\u00f2 una vasta raccolta di ogni genere di materiale stampato, fotografico, manoscritto che, alla sua morte del 1923, fu presa in carico dal cugino Ubaldo, assistito dalla vedova e dal figlio Federico. I due uomini non erano capaci, da soli, di catalogare e ordinare tutto il materiale e si affidarono al bibliotecario Giannetto Avanzi, che si dedic\u00f2 al suo compito in un appartamento a Roma, dove era stata concentrata la collezione. Al principio degli anni sessanta Federico e il fratello Giacomo convennero di non essere in grado di mantenere e curare in modo appropriato una quantit\u00e0 tanto vasta di oggetti e decisero di donare tutto alla Malatestiana. La biblioteca accett\u00f2 e il 15 marzo 1970, completato il trasferimento negli spazi cesenati, il fondo Comandini fu aperto al pubblico. Include volumi, quasi opuscoli, stampe d'epoca, 479 manoscritti, titoli di periodici e 397 di quotidiani, oltre a immagini o fotografie, 966 medaglie e 692 monete. Una raccolta di questo genere offre una prospettiva trasversale, della durata di circa un secolo, sulla storia contemporanea d'Italia e anche d'Europa. \nNella sala di fronte a quella della collezione Comandini si trova la ex biblioteca della famiglia Nori. Dalla fine del XVIII i Nori avevano cominciato un'alacre opera di acquisto bibliografico, tramandando la crescente raccolta fino al 1985 circa, quando i discendenti decisero di cederla alla Malatestiana. La donazione e lo spostamento avvennero in due tempi (nel 1986 e nel 1988) e la biblioteca dovette essere inventariata: il fondo risulta essere composto da 31 manoscritti, un incunabolo, 329 cinquecentine, pi\u00f9 di libri che spaziavano dall'et\u00e0 moderna al XX secolo, decine di periodici e quotidiani e altro materiale cartaceo.\nOltre ai fondi Comandini e Nori, che sono i pi\u00f9 grandi, altre famiglie decisero di rendere la Malatestiana destinataria delle loro biblioteche. Gi\u00e0 nel 1736 il testamento di Giovan Battista Braschi cedeva all'istituzione i suoi 766 volumi, atto che per\u00f2 avvenne formalmente nel 1802. Sono considerati il nucleo iniziale della biblioteca comunale ma, nel corso del secolo, sono stati smistati: l'unico modo per riconoscerli \u00e8 attraverso l'ex libris che il proprietario vi aveva applicato. Nel 1873 Teodoro Cavallotti don\u00f2 la propria collezione di testi medici ( libri) e la vedova dell'avvocato Lazzaro Bufalini devolse i 738 volumi di carattere giuridico del marito. Due anni pi\u00f9 tardi la Malatestiana comunale incamer\u00f2 numeroso materiale ( pezzi, compresi opuscoli) dallo stimato medico Maurizio Bufalini; a fine secolo accett\u00f2 le raccolte private dalle famiglie Allocatelli, Fabbri, Finali, Rambelli e Trovanelli. Nel 1935, a distanza di vent'anni dalla morte, fu inaugurato il fondo Serra che custodisce le carte del bibliotecario; questo fondo ha continuato a ingrossarsi di lettere e cartoline fino agli anni sessanta. Tra il 1948 e il 1963 fu assemblato il fondo Grilli, composto da 42 manoscritti, vari appunti sfusi e un centinaio di lettere. Infine la Malatestiana mantenne la lunga tradizione di conservazione di opere cartacee le pi\u00f9 varie, ancora viva in et\u00e0 contemporanea: sono consultabili disegni, stampe, incisioni, riviste per un totale di 850 unit\u00e0 \u2013 molte delle quali fanno parte della donazione dell'architetto Amilcare Zavatti, coinvolto nei piani urbanistici di Cesena. Il variegato patrimonio della biblioteca \u00e8 completato da diapositive, fotografie, un laboratorio per microfilmatura, che ha digitalizzato i codici dell'Aula del Nuti e una selezione di manoscritti della citt\u00e0, e l'archivio della Societ\u00e0 miniere sulfuree di Romagna\nI beni archeologici e artistici.\nNel 1813 il bibliotecario Giovanni Carli ricevette dal sindaco un antico vaso, trovato nel corso di alcuni lavori stradali: egli ritenne di conservarlo in Malatestiana, dando inizio a una caratterizzazione bicefala di biblioteca e \"museo archeologico\". Il corridoio al primo piano \u00e8 difatti costellato dai pi\u00f9 svariati reperti, provenienti dalla citt\u00e0 ma soprattutto dal chiostro di San Francesco: inseriti nelle murature, si tratta per lo pi\u00f9 di lapidi, epigrafi, stemmi, frammenti di cornicioni e colonne, di targhe e di epitaffi, riferentesi a famiglie cesenati, a cardinali e a cittadini. Si datano tra il XIV e il XVIII secolo e sono stati qui collocati solo durante il Novecento. \nNell'ambiente in fondo e a sinistra del corridoio al primo piano, in corrispondenza della svolta a destra, \u00e8 esposta la scultura \"San Giorgio che uccide il drago\", scolpita in rilievo su una lastra di 1,63 \u00d7 3,91 metri in pietra d'Istria. \u00c8 stata datata al 1420 circa: il riquadro centrale, pi\u00f9 grande, raffigura il santo nell'atto di trafiggere l'animale; il rilievo di sinistra \u00e8 composto da un elmo e un leopardo, quello di destra da un elmo con cimiero a forma di elefante. In base a questa precisa iconografia, \u00e8 stata avanzata l'ipotesi che la lastra sia un monumento celebrativo della vittoria dei Malatesta sui Visconti di Milano (che si indicavano proprio con un leopardo) presso porta Vercellini. Per secoli fu conservato nel mastio del castello di San Giorgio insieme ad altre sculture; nel 1820, con il castello in via di progressivo smantellamento, fu spostato nel palazzo comunale, confluendo da l\u00ec nella biblioteca in un momento imprecisato. \nIn quello che era stato il refettorio del convento francescano, infine, sono sopravvissuti due lunettoni affrescati a tempera forte, opera forse di Bartolomeo di Tommaso che, nel 1439, era stato ingaggiato da Novello. Nel 1797 erano stati occultati dall'intonacatura operata dai francesi nell'adibire il locale a stalla e furono riscoperti nel 1901, ma restaurati solo nel 1953: il soggetto dipinto \u00e8 la Passione di Cristo.\nElenco dei custodi e dei direttori.\nA seguire un elenco parziale dei custodi e direttori della Biblioteca Malatestiana:"}
{"id": "712584", "revid": "767487", "url": "https://it.wikipedia.org/wiki?curid=712584", "title": "The Italian Job (film 2003)", "text": "The Italian Job \u00e8 un film del 2003 diretto da F. Gary Gray, uscito in Italia l'11 luglio dello stesso anno, interpretato da Mark Wahlberg, Charlize Theron, Jason Statham, Edward Norton, Seth Green, Mos Def e Donald Sutherland.\n\u00c8 il \"remake\" del film \"Un colpo all'italiana\" del 1969 di Peter Collinson con Michael Caine.\nTrama.\nUn gruppo di esperti rapinatori statunitensi, guidato da John Bridger e Charlie Crocker, mette a segno un colpo milionario con una tattica studiata alla perfezione, rubando una cassaforte contenente dei lingotti d'oro da un palazzo di Venezia e riuscendo a svuotarla sott'acqua, eludendo cos\u00ec le forze dell'ordine. Giunti sulle Alpi, gli artefici del colpo stanno per spartirsi equamente l'oro, ma qualcosa va storto: mentre passano sul bordo di una diga, il gruppo \u00e8 vittima di un agguato pianificato da Steve, uno di loro, che uccide John Bridger, ruba i lingotti e fa precipitare il furgone con i suoi ex compagni nel lago ghiacciato sottostante. Charlie e gli altri riescono per\u00f2 a mettersi in salvo e tornano negli Stati Uniti, desiderosi di vendetta nei confronti del traditore.\nUn anno dopo, Charlie e gli altri membri della banda si ritrovano a Filadelfia e conoscono Stella, la giovane figlia di John Bridger, anche lei scassinatrice, ma che lavora in veste di collaboratrice della polizia, per conto della quale apre casseforti a pagamento. Charlie \u00e8 intanto riuscito a rintracciare Steve a Los Angeles, dove ha cambiato il proprio cognome in Frazelli, abita in una lussuosa villa d'epoca e ha acquistato alcuni dei beni desiderati dai suoi ex-compagni. Dopo aver convinto Stella a entrare a far parte della banda, Charlie organizza un primo tentativo di derubare l'ex compagno, che per\u00f2 fallisce, poich\u00e9 un'inattesa festa organizzata da un vicino di Steve impedisce a Charlie e ai compagni di procedere. Mentre \u00e8 a cena con Steve, da cui ha accettato l'invito allo scopo di allontanarlo dalla villa, Stella si tradisce e Steve comprende di trovarsi di fronte alla figlia dell'uomo che ha ucciso a sangue freddo dopo il colpo a Venezia. Charlie e i compagni intervengono per allontanare Stella e si ritrovano di fronte a Steve, dal quale apprendono che sta per trasferire l'oro con dei furgoni blindati.\nPer Charlie, questa \u00e8 una buona notizia, poich\u00e9 pensa di sfruttare il traffico e la confusione di Los Angeles per far \"scomparire\" l'oro: il piano studiato \u00e8 quello di effettuare un secondo colpo all'italiana, basato sulla stessa tecnica di quello di Venezia, facendo sparire il furgone con i lingotti al di sotto del manto stradale. L'idea si rivela vincente e la banda riesce a recuperare quasi tutti i lingotti d'oro, portandoli via a bordo di tre Mini appositamente modificate. Steve tenter\u00e0 invano di riavere il suo oro, ma sar\u00e0 portato via dalla mafia ucraina, con cui aveva un conto in sospeso. Charlie andr\u00e0 a vivere con Stella e gli altri potranno finalmente godersi il bottino e concedersi il regalo esclusivo che ognuno ha in mente da tempo.\nProduzione.\nSceneggiatura.\nIl film \u00e8 un rifacimento di \"Un colpo all'italiana\", pellicola di produzione britannica in cui la rapina, ambientata a Torino, avviene ai danni della FIAT.\nCast.\nEdward Norton ha specificato di aver preso parte al film esclusivamente per un vincolo contrattuale con la casa di distribuzione. Gli attori sono stati obbligati a seguire delle lezioni di scuola guida per poter girare senza controfigure gli inseguimenti in macchina in cui furono utilizzate in totale 32 Mini Cooper.\nNella scena in cui Charlie descrive a Stella quali sono i membri della banda, quando si sofferma su Lyle racconta che lui dice di essere il vero creatore di Napster, si vede un \"flashback\" di Lyle che, all'epoca del \"college\", sta dormendo davanti al computer e una misteriosa persona gli ruba il \"floppy disk\" con il programma: questa persona \u00e8 realmente Shawn Fanning, il creatore di Napster. Inoltre sullo sfondo della scena \u00e8 appeso a un muro uno striscione dei Metallica, \"band\" che nel 2001 denunci\u00f2 proprio Napster, dando il via alla chiusura del sito.\nRiprese.\nCirca il prologo del film a Venezia, la produzione ha dovuto chiedere un'autorizzazione speciale alle autorit\u00e0 lagunari per poter girare la sequenza dell'inseguimento lungo i canali, a causa delle eccessive velocit\u00e0 delle barche.\nLe sequenze ambientate sul confine austriaco sono in realt\u00e0 state riprese sul passo Sella e sulla diga del lago Fedaia, ai piedi della Marmolada (passo Fedaia).\nColonna sonora.\nI Velvet Revolver hanno composto una \"cover\" di \"Money\" (brano dei Pink Floyd), realizzata appositamente per il film."}
{"id": "712590", "revid": "203463", "url": "https://it.wikipedia.org/wiki?curid=712590", "title": "Piede monetario", "text": "In numismatica, il piede \u00e8 il numero di monete che possono essere prodotte con una certa quantit\u00e0 di metallo prezioso. \nIn pratica rappresenta il rapporto tra il valore della moneta (facciale) e il valore del metallo che la costituisce. Insieme ai costi di produzione contribuisce a determinare il signoraggio su quella moneta.\nPiedi monetari greci.\nLe citt\u00e0 greche usavano diversi piedi che erano usati per coniare l'argento. I pi\u00f9 noti sono:\nPiedi monetari romani.\nA differenza della monetazione greca, i piedi monetari nella monetazione romana fanno riferimento al peso della monetazione enea."}
{"id": "712595", "revid": "1516087", "url": "https://it.wikipedia.org/wiki?curid=712595", "title": "Guinea Equatoriale", "text": "La Guinea Equatoriale, ufficialmente Repubblica della Guinea Equatoriale (, , ), \u00e8 uno Stato dell'Africa centrale.\nDell'Africa continentale la Guinea Equatoriale \u00e8 il terzo dei pi\u00f9 piccoli stati in termini di superficie (dopo il Gambia e Gibuti) e uno dei pi\u00f9 piccoli per popolazione: l'estensione del territorio \u00e8 di 28 051 km\u00b2, e conta solo 676 000 abitanti secondo le stime ONU del 2009, 1 014 999 secondo il censimento del 2001 oppure secondo quello del 2015. Le lingue ufficiali della nazione sono lo spagnolo, il francese e il portoghese.\nLa zona continentale (il Rio Muni) confina con il Camerun a nord, con il Gabon a est e a sud e con il Golfo di Guinea a ovest. Sulla costa si affacciano le piccole isole di Elobey Chico, Elobey Grande e Corisco. La parte insulare \u00e8 costituita dall'Isola di Bioko (fino al 1970 \"Fernando P\u00f3\"), su cui \u00e8 situata la capitale del Paese (Malabo), a oltre 160 km a nord-ovest della costa del Rio Muni e dalla piccola Isola di Annob\u00f3n posta a sudovest, distante 500 km dalla costa continentale equatoguineana e 600 km da Bioko. Ci\u00f2 fa della Guinea Equatoriale l'unico Paese africano che, pur non essendo uno stato insulare, ha la propria capitale situata su un'isola invece che sul continente. La Guinea Equatoriale perder\u00e0 questa particolarit\u00e0 quando la capitale sar\u00e0 trasferita a Ciudad de la Paz.\nStoria.\nColonia spagnola dal 1778, ha ottenuto l'indipendenza dal 1968. Dal 1972 al 1979 il paese fu retto dittatorialmente da Francisco Mac\u00edas Nguema, il cui terribile regime port\u00f2 al tracollo sociale e politico interno, con violenze e abusi sistematici. Suo nipote Teodoro Obiang Nguema Mbasogo lo destitu\u00ec con un colpo di Stato (nel 1979), prendendone il posto: da allora Obiang governa il paese con il ruolo di presidente; nonostante ci siano delle elezioni e la Guinea Equatoriale sia una Repubblica, il suo processo di democratizzazione dopo la dittatura di Nguema da anni sembra fare sempre pi\u00f9 passi indietro. La scoperta, nel 1995, di consistenti giacimenti di petrolio ha completamente cambiato l'assetto economico dello Stato, portando a considerevoli possibilit\u00e0 di sviluppo ma minate da fortissime disuguaglianze sociali.\nI primi abitanti della regione che corrisponde all'odierna Guinea Equatoriale furono probabilmente i pigmei, oggi diffusi solo in alcune zone isolate nei dintorni del Rio Muni settentrionale. I primi europei a sbarcare nella regione dell'odierna Guinea Equatoriale furono i portoghesi, nel 1471; fu il navigatore Fernando Poo a scoprire e battezzare l'\"Isla de Bioko\". Nel 1778, l'isola fu ceduta agli spagnoli, insieme con Annob\u00f3n. Dal 1827 al 1844, con il benestare della Spagna, gli inglesi amministrarono l'isola, tenendovi anche un'importante stazione navale. Nel 1844 l'isola torn\u00f2 agli spagnoli, che nel frattempo avevano esteso il loro controllo anche all'entroterra (la regione nota come Rio Muni). Bioko e Rio Muni furono unificate da un punto di vista amministrativo nel 1904, e in seguito presero il nome di Guinea spagnola. Nel 1958 le due regioni vennero nuovamente separate, diventando due province indipendenti.\nL'indipendenza e la prima dittatura.\nNel 1964, le due province di Bioko e Rio Muni ottennero un governo autonomo, e nel 1968 si unirono a formare la repubblica indipendente della Guinea Equatoriale, pur mantenendo fino al 1973 un assetto federale.\nDalle prime elezioni usc\u00ec presidente della neonata repubblica Francisco Mac\u00edas Nguema, che prese il potere in modo dittatoriale nel 1972, proclamandosi presidente a vita. La dittatura di Mac\u00edas spinse alla fuga oltre 100 000 profughi, equivalenti a un terzo della popolazione di allora, alla morte di 50 000 persone, all'invio ai lavori forzati di 40 000 persone e alla \"sparizione\" di 10 000 persone. Nguema fu rimpiazzato nel 1979 dal trentasettenne nipote Teodoro Obiang Nguema Mbasogo, che lo aveva destituito con un colpo di Stato. Mac\u00edas Nguema fu condannato a morte 101 volte per genocidio con un processo sommario e giustiziato poche settimane dopo. Obiang Nguema eredit\u00f2 un paese disastrato e tent\u00f2 di migliorarne le condizioni, riuscendovi in parte. Aprendosi ai paesi occidentali, il nuovo Capo di Stato riusc\u00ec anche a ottenere aiuti internazionali che si dimostrarono molto importanti, inoltre instaur\u00f2 buoni rapporti con la Spagna. Nel 1987 il nuovo presidente fond\u00f2 il Partito Democratico, l'unico dichiarato legale nelle successive elezioni (1988).\nLa nuova dittatura.\nSebbene la costituzione del 1991 abbia formalmente introdotto il multipartitismo, le successive elezioni del 1993, del 1996, del 1999 e del 2016 sono state boicottate dalla maggioranza dei partiti e degli aventi diritto al voto: anche alle consultazioni del 2002 Obiang Nguema si \u00e8 candidato senza avversari. Il presidente ha assunto col tempo derive autoritarie, se non dittatoriali. Il 1996 \u00e8 stato l'anno della svolta: furono scoperte enormi riserve di petrolio e da allora il contesto economico e sociale \u00e8 profondamente cambiato, generando grandi tensioni economiche e politiche. Nel 1997 Severo Moto Ns\u00e0, famoso esponente dell'opposizione, venne liberato e guid\u00f2 il \"Partido del Progreso de Guinea Ecuatorial\" (PPGE) in esilio da Madrid. Nel 1998 \u00e8 morto in carcere a causa di inadeguate cure mediche Martin Puye storico leader del Movimiento para la Autodeterminaci\u00f3n de la Isla de Bioko (MAIB). La scomparsa di Puye ha fatto morire la speranza dei molti Bubi che ancora credevano in una democratizzazione del paese. Nel 2004 mercenari europei e sudafricani hanno tentato di destituire Obiang Nguema con un colpo di Stato, che \u00e8 fallito (cos\u00ec come nel 2017). Questi tentati colpi di stato hanno attirato l'attenzione dei media per il coinvolgimento di Sir Mark Thatcher, figlio di Margaret Thatcher, che avrebbe finanziato entrambe le operazioni.\nQuesto tentativo di rimuovere Mbasogo ha forse ricevuto il tacito sostegno di alcuni governi occidentali e di alcune multinazionali. Per questo tentato golpe nel luglio 2008 \u00e8 stato condannato a 34 anni di carcere il mercenario Simon Mann, accusato di aver finanziato e diretto personalmente l'operazione. Mark Thatcher \u00e8 invece riuscito a evitare il carcere. Mann ha indicato come principale organizzatore del fallito colpo di Stato proprio Thatcher, accusando di aver ricoperto un ruolo simile anche altre persone. Nonostante gli indubbi miglioramenti negli ultimi venti anni, la situazione della Guinea Equatoriale rimane ancora oggi precaria, con molti problemi da risolvere: tra questi, corruzione e diseguaglianza. Nel 2011 venne annunciata la fondazione della nuova capitale del paese, Ciudad de la Paz, che si trova nella parte centrale della zona continentale del Paese. I lavori saranno ultimati entro il 2020.\nGeografia.\nIl territorio comprende tre regioni ben distinte:\nMorfologia.\nLa zona continentale, fatta eccezione per una stretta pianura costiera, \u00e8 montuosa. \u00c8 attraversata da vari corsi d'acqua, il pi\u00f9 importante dei quali \u00e8 il Rio Benito, che, scendendo da est, la divide in due parti. La regione continentale pi\u00f9 importante \u00e8 senza dubbio quella di Mbini, nota come Rio Muni, che si estende per oltre 26 000 chilometri quadrati. La sua popolazione stimata \u00e8 di 500 000 abitanti e presenta dei centri molto importanti, come Evinayong ed Ebebiy\u00ecn. La parte continentale \u00e8 molto ricca di foreste, che occupano circa il 60% del territorio nazionale. Il manto forestale, patrimonio ambientale importante perch\u00e9 protegge la biodiversit\u00e0 della regione, \u00e8 in pericolo. La deforestazione \u00e8 in aumento, anche a causa dell'incremento delle produzioni agricole.\nLa zona insulare include le isole di fronte alla costa di Rio Muni (Corsico, Elobey Grande ed Elobey Chico), la grande Bioko (dove \u00e8 situata la capitale), posta a 40 km dalla costa camerunese e 160 km a nordest della costa del Rio Muni, e Annob\u00f3n, posta a sudovest, a 500 km dalla zona continentale e a 600 km da Bioko. Si tratta di isole vulcaniche, che appartengono alla dorsale sommersa che comprende anche le isole di S\u00e3o Tom\u00e9 e Pr\u00edncipe. Il clima \u00e8 tropicale con una temperatura media annuale di circa 25\u00b0C e precipitazioni che non superano i 2 005 mm.\nClima.\nIl clima \u00e8 fortemente condizionato dalla vicinanza all'equatore: le temperature sono elevate e costanti, le piogge abbondanti (1 500 mm/anno nel centro in aumento nelle zone costiere) e l'umidit\u00e0 relativa elevata (80-85%). La regione continentale \u00e8 caratterizzata da un clima tipicamente equatoriale con due stagioni secche (la \"seca\" da luglio a met\u00e0 settembre e la \"sequilla\" da dicembre a met\u00e0 febbraio). La regione insulare presenta una stagione delle piogge pi\u00f9 marcata e prolungata (luglio-fine ottobre e marzo-fine aprile).\nIdrografia.\nIl principale bacino idrografico della Guinea Equatoriale continentale \u00e8 quello del Rio Mbini; il fiume, che nasce nel vicino Gabon, attraversa il paese da est a ovest fino a sfociare nell'oceano Atlantico. A nord il tratto finale del fiume Ntem segna il confine col Camerun, alcuni fiumi settentrionale della Guinea Equatoriale ne sono affluenti. A sud vi \u00e8 il bacino del R\u00edo Mbini, si tratta di un ampio estuario che scorre sul confine con il Gabon e raccoglie fiumi di entrambi i paesi. Altri fiumi minori sfociano direttamente nell'Atlantico.\nPopolazione.\nDemografia.\nSecondo i dati previsti della popolazione di ciascun paese a met\u00e0 del 2009, calcolati dall'ONU sulla base degli ultimi censimenti e delle ipotesi di crescita demografica, la Guinea Equatoriale conta 676 273 abitanti con una densit\u00e0 di 24,1 abitanti per km\u00b2. Negli ultimi anni la popolazione \u00e8 aumentata, essenzialmente per la forte immigrazione dai paesi vicini e per la riduzione della mortalit\u00e0. L'attivit\u00e0 petrolifera ha favorito la concentrazione degli abitanti a Malabo, la capitale dello Stato.\nIl tasso di natalit\u00e0 \u00e8 del 35% e quello di mortalit\u00e0 del 15%. Tuttavia la popolazione, nel quinquennio 2000-2005, \u00e8 cresciuta solo del 2,82% e nel quinquennio successivo \u00e8 stimato cresca del 2,60% a causa della mortalit\u00e0 infantile, che colpisce 83 nati vivi su 1 000. Tuttavia, anche se questo dato \u00e8 preoccupante, la situazione \u00e8 in netto miglioramento. La Guinea Equatoriale ha una popolazione con la seguente distribuzione per et\u00e0:\nDa questi dati \u00e8 facile evincere che la popolazione \u00e8 molto giovane (19,1 anni in media), ma questo \u00e8 dovuto anche a un'aspettativa di vita piuttosto bassa nonostante nel 2008 sia aumentata notevolmente: 60 anni per gli uomini e 62 per le donne. Da questi dati si pu\u00f2 evincere che la situazione sanitaria nel paese non \u00e8 facile ma migliora velocemente.\nUn censimento ufficiale del governo della Guinea Equatoriale, svolto nel 2002, riport\u00f2 una popolazione pari a 1 014 999 abitanti, cio\u00e8 oltre il doppio rispetto ai dati di 10 anni prima. Molti osservatori internazionali, in particolare il Dipartimento di Stato degli Stati Uniti e l'ONU, riportano dati di gran lunga inferiori. Secondo l'opposizione al governo il censimento sarebbe stato intenzionalmente manipolato in vista delle elezioni del dicembre dello stesso anno, in modo da poter permettere al presidente Teodoro Obiang Nguema Mbasogo la rielezione per mezzo di brogli elettorali, confermati da tutti gli osservatori internazionali.\nEtnie.\n\u00c8 di origini bantu la maggioranza della popolazione. L'etnia pi\u00f9 diffusa \u00e8 senz'altro quella dei Fang. Provenienti dalla terraferma, i Fang si spostarono verso l'isola di Bioko, sottomettendo le preesistenti genti bantu. Oggi costituiscono circa l'80% della popolazione e sono a loro volta divisi in 67 clan. Altra etnia importante \u00e8 quella dei Bubi, bantu che costituiscono il 15% degli abitanti e sono tradizionalmente rivali dei Fang che abitano la regione del Rio Muni; i Bubi sono originari dell'isola di Bioko.\nAltre trib\u00f9 vivono sulle coste e insieme formano quasi il 5% degli abitanti: si tratta di trib\u00f9 Ndowe, Bujeba, Balengue e, a Bioko, Benga. Sono presenti ancora degli europei, principalmente spagnoli e portoghesi discendenti dagli antichi colonizzatori, che si sono quasi completamente mescolati con etnie africane. Ci sono anche alcuni tedeschi, francesi e inglesi. In tutto gli europei sono 25 000. Cresce col tempo il numero di immigrati, provenienti perlopi\u00f9 da Camerun, Nigeria e Gabon. Non mancano arrivi dall'Asia da altri paesi africani: solitamente questi immigrati lavorano nelle piantagioni di caff\u00e8 o cacao; non raramente arrivano anche da Liberia, Angola e Mozambico.\nGran parte della minoranza asiatica viene dalla Cina; dopo l'indipendenza raggiunta nel 1968, i colonizzatori fuggirono verso la Spagna, cos\u00ec fecero anche migliaia di guineani equatoriali, alcuni di essi andarono in Camerun, Gabon e Nigeria per via della dittatura di Francisco Mac\u00edas Nguema. Alcune comunit\u00e0 di questi emigrati vivono ancora oggi in Brasile, Stati Uniti, vari paesi latinoamericani, Portogallo, Italia, e Francia.\nLingue.\nLa costituzione dello Stato stabilisce che le lingue ufficiali sono lo spagnolo e il francese. La grande maggioranza della popolazione parla lo spagnolo (il 67,6% degli abitanti), specialmente la parte che vive a Bioko, ma le lingue indigene rimangono parte integrante della cultura del paese (parlate dal 32,4% delle persone). Lo spagnolo \u00e8 lingua ufficiale dal 1844, il che fa della Guinea Equatoriale l'unico paese africano ispanofono.\nNel luglio 2007, il presidente Nguema ha annunciato la decisione del suo governo di rendere il portoghese terza lingua ufficiale. Questa scelta \u00e8 stata presa per poter entrare, a tutti gli effetti, a far parte della Comunit\u00e0 dei Paesi di Lingua Portoghese, organizzazione della quale la Guinea Equatoriale \u00e8 osservatore fin dalla sua fondazione, nel 1996. Aderire alla Comunit\u00e0 \u00e8 importante per questioni come l'accesso a programmi di cooperazione economica e sociale e la libera circolazione dei cittadini nei paesi membri. Questi ultimi stanno valutando un eventuale ingresso della Guinea Equatoriale, che avrebbe in teoria anche buoni presupposti culturali: un creolo basato sul portoghese \u00e8 parlato con buona frequenza in alcuni territori, e in particolare \u00e8 la lingua comunemente parlata ad Annob\u00f2n, che hanno inoltre affinit\u00e0 culturali abbastanza strette con S\u00e3o Tom\u00e9 e Pr\u00edncipe e col Portogallo.\nReligioni.\nPer quanto riguarda le religioni presenti, la loro distribuzione \u00e8 la seguente:\nGran parte della popolazione \u00e8 cristiana, ma spesso pratica ancora antichi culti tradizionali; gli animisti costituiscono ancora oggi una minoranza consistente. I musulmani sono invece prevalentemente immigrati da Nigeria e Camerun attirati dal rapido incremento dello sviluppo petrolifero.\nOrdinamento dello stato.\nSuddivisione amministrativa.\nLa Guinea Equatoriale \u00e8 divisa in 8 province, a loro volta suddivise in un totale di 18 distretti e 30 municipi.\nIstituzioni.\nAttuale forma di governo \u00e8 la repubblica. L'attuale costituzione in vigore, approvata nel 1991 e modificata nel 1995, ha messo formalmente fine alla dittatura aprendo al multipartitismo. Il Presidente, eletto ogni sette anni a suffragio universale, ricopre il ruolo di Capo di Stato, e nomina il Primo Ministro, che \u00e8 invece il Capo di Governo; quest'ultimo deve anche essere membro della Camera dei Rappresentanti, che conta 80 membri eletti ogni cinque anni. Attuale Presidente \u00e8 Teodoro Obiang Nguema Mbasogo, il Primo Ministro \u00e8 Francisco Pascual Obama Asue. Obiang riveste il ruolo di Capo di Stato dal 1979, anno in cui rovesci\u00f2 il regime dello zio Francisco Mac\u00edas Nguema. Il Primo Ministro non ricopre ruoli riguardanti affari esteri, difesa e sicurezza, dei quali si occupa Mbasogo. Il sistema giuridico risente dell'influenza del diritto civile spagnolo.\nIstruzione.\nSotto il regime di Francisco Mac\u00edas Nguema l'istruzione era stata notevolmente trascurata. Sotto il presidente Obiang, il tasso di analfabetismo \u00e8 sceso dal 73% al 13% e il numero di studenti della scuola primaria \u00e8 salito da 65 000 nel 1986 a pi\u00f9 di 100 000 nel 1994. L'istruzione \u00e8 gratuita e obbligatoria per i bambini di et\u00e0 compresa tra 6 e 14 anni.\nOrganizzazioni letterarie e culturali sono diffuse, la loro fondazione spesso \u00e8 stata possibile anche grazie al supporto economico spagnolo. \u00c8 presente una sola universit\u00e0, fondata nel 1995, l'Universidad Nacional de Guinea Ecuatorial, con un campus a Malabo e una facolt\u00e0 di medicina a Bata, nella parte continentale. Tale facolt\u00e0 \u00e8 spesso aiutata e sostenuta dal governo di Cuba, lo staff \u00e8 formato specialmente da esperti cubani. Nel 2009 l'universit\u00e0 ha laureato i primi 110 medici nazionali.\nForze armate.\nLe Forze Armate della Guinea Equatoriale sono formate da circa 2 500 membri, e si dividono in cinque branche:\nL'esercito ha il maggior numero di componenti con circa 1 400 membri; le forze aeree contano invece appena 120 individui. La Gendarmeria \u00e8 una nuova branca delle forze armate del Paese; l'addestramento e la preparazione dei gendarmi sono supportati dalla Francia. Per lo sviluppo delle forze armate, infatti, \u00e8 importante soprattutto l'aiuto estero: dal 1984 al 1992 tutti i soldati della Guinea Equatoriale sono andati negli Stati Uniti per la loro preparazione. In generale si pu\u00f2 dire che le forze armate nazionali siano poco equipaggiate e approssimativamente addestrate, eppure hanno avuto un ruolo importante nella storia: Teodoro Obiang Nguema Mbasogo, l'attuale presidente, rovesci\u00f2 lo spietato Francisco Mac\u00edas Nguema, suo zio, con l'intervento dell'esercito: lo stesso Mbasogo era allora un generale.\nSempre l'esercito ha tentato di rovesciarlo, cospirando quindi con l'opposizione, in due occasioni: nel 1981 e nel 1983. Attualmente Mbasogo controlla l'intero apparato militare e si occupa personalmente di questioni riguardanti la sicurezza e la difesa.\nPolitica.\nPolitica interna.\nSuccessivamente alle prime elezioni, tenutesi nel settembre 1968 e in forma multipartitica, il 12 ottobre dello stesso anno il paese divenne indipendente dalla Spagna. Fu insediato come presidente Francisco Mac\u00edas Nguema, democraticamente eletto. Nguema nel 1972 si dichiar\u00f2 presidente a vita, e instaur\u00f2 una feroce dittatura che lo fece considerare uno dei leader pi\u00f9 corrotti e cleptocratici che l'Africa post-coloniale abbia mai conosciuto. Venne accusato anche di cannibalismo. Il dittatore fu rovesciato nel 1979 con un colpo di Stato organizzato da suo nipote, Teodoro Obiang Nguema Mbasogo. Quest'ultimo prese le leve del potere, si occup\u00f2 di concentrarlo il pi\u00f9 possibile nelle proprie mani, processo completato nel 1982, quando la costituzione, in seguito a una revisione, concesse al presidente estesi poteri politici, come sciogliere la Camera dei rappresentanti o nominare e destituire membri del gabinetto. Mbasogo controlla anche l'apparato militare del paese, sotto tutti i punti di vista.\nPer rafforzare il suo controllo sulla vita politica interna, Obiang ha fondato il Partito Democratico della Guinea Equatoriale (PDGE), dichiarandolo l'unico legale: introdusse cos\u00ec il multipartitismo, e con questo sistema si and\u00f2 alle urne per le elezioni del 1988. Alle presidenziali del 1990 Mbasogo si present\u00f2 senza sfidanti, ottenendo una scontatissima vittoria. Poich\u00e9 il presidente ha continuato su questa linea poco democratica, l'opposizione e buona parte della popolazione ha boicottato tutte le elezioni seguenti, fino al 1999. Nel dicembre 2002 i quattro principali partiti dell'opposizione abbandonarono le elezioni presidenziali, che Mbasogo vinse in modo giudicato fraudolento dalla stampa occidentale.\nLa corruzione \u00e8 abbastanza diffusa e, sebbene sia un leader poco democratico, Mbasogo viene non a torto giudicato molto meglio del sanguinario zio, che con le sue spaventose persecuzioni ridusse la popolazione circa di un quarto, lasciando, alla sua caduta, uno stato in condizioni economiche cattive, che in seguito sono migliorate. I problemi per\u00f2 sono ancora tanti e gravi: buona parte delle ricchezze derivanti dal petrolio finiscono nelle mani del Presidente o della sua famiglia, mentre una buona porzione degli abitanti vive con meno di un dollaro al giorno. Trasporti pubblici ed elettricit\u00e0 mancano, la disponibilit\u00e0 di acqua potabile \u00e8 limitata.\nMbasogo \u00e8 considerato uno dei pi\u00f9 brutali e feroci capi politici del mondo, non di rado viene definito un dittatore. Viene inoltre paragonato a Idi Amin Dada, despota ugandese. Se Nguema aveva assunto titoli quasi divini, Mbasogo, per egocentrismo e culto della personalit\u00e0, non si \u00e8 dimostrato poi molto da meno. Un articolo della BBC del Luglio 2003 fece notare come un programma radiofonico dell'etnia Fang quasi divinizzasse il Presidente; lo stesso articolo osserv\u00f2 che nel paese non esistono giornali che escono quotidianamente. I media sono sottoposti a forti restrizioni e pesanti censure, e spesso sono sotto il controllo del figlio di Mbasogo, Teodorin. Lo stesso Teodorin si troverebbe, secondo un profilo politico del paese dato dalla BBC nel marzo 2004, al centro di frequenti tensioni, che spesso dominano la scena politica interna. Al centro di tali tensioni ci sarebbe il petrolio, la cui produzione \u00e8 in costante aumento. \u00c8 in vigore la pena di morte, utilizzata come forma legale di punizione e non con frequenza sporadica. La propaganda \u00e8 onnipresente, soprattutto a Malabo e a Bata e riguarda in special modo statue che commemorano il colpo di stato di Obiang contro Macias del 1979. La festa nazionale cade il giorno dell'indipendenza, il 12 ottobre.\nPolitica estera.\nColonia spagnola fino al 1968, il paese divenne indipendente ed elesse presidente Francisco Mac\u00ecas Nguema. Questi non molto dopo divent\u00f2 un dittatore e come mosse di politica estera adott\u00f2 per prima cosa la cancellazione dei segni del passato coloniale: perfino i cognomi europei, cancellati dall'anagrafe, non vennero risparmiati. Di intellettualit\u00e0 dubbia (Nguema, pur affermatosi convinto marxista, lod\u00f2 pubblicamente Adolf Hitler), il regime intrattenne rapporti stretti con Unione Sovietica e Cuba, chiudendo all'occidente e dispregiando la madrepatria. Difficili da gestire i rapporti con i paesi vicini: il Camerun non nascose le sue mire annessionistiche, il Gabon aggred\u00ec militarmente il paese nel 1972 per conquistare la parte continentale. Caduto Nguema, il suo successore, il nipote Teodoro Obiang Nguema Mbasogo, apr\u00ec all'occidente cambiando nettamente strategia nei rapporti esteri della Guinea Equatoriale.\nAttualmente l'economia, ancora in parte dipendente dagli aiuti internazionali, conta sull'appoggio della Spagna, con la quale i rapporti sono notevolmente migliorati. Notevole interesse \u00e8 stato mostrato per l'avvicinamento al mondo portoghese: la Guinea Equatoriale \u00e8 osservatore della Comunit\u00e0 dei Paesi di Lingua Portoghese fin dalla sua fondazione, nel 1996. Ai fini di entrarvi, nel 2007 il portoghese \u00e8 diventato terza lingua ufficiale (il portoghese \u00e8 parlato correntemente in determinate zone). L'ingresso nella Comunit\u00e0 risulterebbe molto importante per stringere relazioni vantaggiose con i paesi dell'ex Impero portoghese. Controversi i rapporti con gli Stati Uniti, che a volte sono stati poco amichevoli: entrambi i paesi sono disponibili a mantenere una sorta di collaborazione diplomatica, ma il regime di Mbasogo ha suscitato aspre critiche e forti accuse dall'opinione pubblica occidentale. Vero \u00e8 che gli USA hanno dimostrato un certo interesse per il paese dopo la scoperta di notevoli giacimenti di petrolio, tanto da diventare il principale partner economico della Guinea Equatoriale. \nEconomia.\nCon un PIL a parit\u00e0 di potere d'acquisto di 26 487 dollari pro capite nel 2012, la Guinea Equatoriale ha il reddito pi\u00f9 alto di tutta l'Africa. La bilancia commerciale \u00e8 in forte attivo, con le esportazioni che superano ampiamente le importazioni; l'inflazione \u00e8 relativamente bassa.\nMa nonostante questo quadro apparentemente roseo, la situazione del paese \u00e8 ancora oggi difficile, perch\u00e9 le ricchezze derivanti dal settore petrolifero sono distribuite in modo poco equo, e tendono a concentrarsi su una porzione poco estesa della popolazione totale. Il sistema sanitario non \u00e8 in buone condizioni, ma \u00e8 in miglioramento. La qualit\u00e0 della vita \u00e8 in miglioramento e si riflette nell'Indice di Sviluppo Umano, che nel 2006 \u00e8 dello 0,717: medio e in aumento rispetto al 2005. I dati economici sono molto pi\u00f9 felici di quelli sociali: qualche progresso \u00e8 stato fatto per il miglioramento delle condizioni di vita, ma circa il 60% degli abitanti vive in povert\u00e0.\nLa scoperta di vasti giacimenti di petrolio, il pi\u00f9 importante dei quali si trova a poche miglia dalla baia di Malabo, ha cambiato totalmente l'economia del Paese, a partire dal 1994. Nel 2004, la Guinea Equatoriale \u00e8 il terzo produttore dell'Africa sub-sahariana, dopo la Nigeria e l'Angola, con oltre 360 000 barili estratti al giorno. Pur mantenendosi ad alti livelli, il prodotto interno lordo si \u00e8 stabilizzato in quote pi\u00f9 contenute, dando impulso a una serie di attivit\u00e0 correlate, non ultima quella del turismo, assente fino al 2004, a causa dell'inospitalit\u00e0 del clima e l'assenza di strutture ricettive.\nIl settore del legname e la sua lavorazione \u00e8 totalmente concentrato nella parte continentale del Paese, dove \u00e8 abbondante la produzione di okum\u00e8, quasi esclusivamente in mano a Teodorin Nguema, figlio del Presidente Teodoro Obiang Nguema e Ministro delle Foreste, che sfrutta il territorio con soci coreani. Le infrastrutture, generalmente vecchie e in condizioni precarie, hanno bisogno di cambiamenti strutturali. L'unica impresa forestale dell'isola di Bioko, gestita da italiani (SIGESA), ha interrotto la sua attivit\u00e0 nel 1999. Purtroppo il Paese e i suoi 600 000 abitanti godono poco del boom minerario, i cui benefici sono convogliati sulla famiglia del presidente. Nel territorio guineano sono stati recentemente scoperti giacimenti di diamanti, oro, uranio e manganese fra i pi\u00f9 importanti del mondo.\nL'agricoltura impiega quasi il 50% della forza-lavoro totale del paese anche se la superficie arabile \u00e8 limitata al 5%. La coltivazione del cacao, fiorente fino all'avvento di Francisco Macias, primo presidente del Paese al momento dell'indipendenza del 1968, \u00e8 ridotta a un decimo della sua precedente importanza, dovuto alla cacciata degli spagnoli, invisi al presidente, e a quella dei braccianti nigeriani. La qualit\u00e0 del prodotto veniva considerata la migliore del mondo. Oggi, il settore \u00e8 regolato da un paio di esportatori spagnoli che lasciano margini irrisori ai coltivatori. Il cacao costituisce una dei principali prodotti dell'agricoltura di esportazione. Nel 1969 la produzione si attestava su 30 000 tonnellate/anno; dieci anni dopo era ridotta a 7 000 tonnellate/anno.\nTrascurabile \u00e8 oggi la produzione di caff\u00e8 che fino alla fine degli anni 1980 era il secondo prodotto di esportazione della Guinea Equatoriale. Il settore primario poggia anche su altre coltivazioni, come banane, palme da olio e da cocco, manioca e patate dolci. La valuta nazionale \u00e8 il franco CFA.\nTrasporti.\nI trasporti sono generalmente poco sviluppati, e le vie di comunicazione in cattivo stato. In un paese, come la Guinea Equatoriale, ad alta crescita economica e con considerevoli prospettive di sviluppo, un ostacolo al miglioramento delle infrastrutture \u00e8 proprio costituito dai trasporti, per i quali non sono state destinate le dovute risorse.\nLe ferrovie e le metropolitane sono assenti; la rete stradale, di 2 703 km, \u00e8 estesa ma in pessimo stato. Ancora peggiore \u00e8 la situazione del trasporto pubblico, che \u00e8 di fatto assente in quasi tutto il paese, e solo a Malabo ci sono compagnie che gestiscono il trasporto mediante autobus, esistono tuttavia mezzi di trasporto privato: i cosiddetti \"taxi della foresta\" presenti soprattutto nella zona continentale. Vista la generale mancanza di elettricit\u00e0 nel paese, \u00e8 normale che anche filobus e tram siano assenti.\nMigliori le condizioni del trasporto aereo: nella Guinea Equatoriale ci sono 4 aeroporti, compreso quello internazionale di Malabo.\nSport.\nNon sono presenti sport praticati a livello agonistico, anche se sono attive delle scuole di pelota. Portata dagli spagnoli \u00e8 rimasta nella cultura popolare con delle leggere variazioni dovute alle dimensioni della racchetta e al materiale della palla (costruita con pellami e contenente una goccia di acqua). Nel 2012 ha ospitato insieme con il Gabon (altro paese sviluppato) la Coppa d'Africa di calcio, manifestazione organizzata anche nel 2015 ma questa volta in solitaria. La Guinea Equatoriale ha partecipato a 9 edizioni dei Giochi olimpici, da Los Angeles 1984 a Rio de Janeiro 2016, senza vincere alcuna medaglia. Nel corso delle Olimpiadi di Sydney 2000, tuttavia, due nuotatori della selezione equatoguineana raggiunsero gli onori della cronaca.\nPaula Barila Bolopa, nei 50 metri stile libero femminili, ed Eric Moussambani, nei 100 metri stile libero maschili, chiusero le rispettive competizioni con tempi incredibilmente alti (pi\u00f9 del doppio del tempo medio di tutti gli altri partecipanti). Moussambani diede addirittura l'impressione di rischiare l'affogamento. Entrambi i nuotatori avevano imparato a nuotare pochi mesi prima ed erano stati ammessi ai Giochi tramite Wild card, nell'ambito di un programma di sviluppo sportivo del CIO per i Paesi in via di sviluppo. Le disastrose prove dei due atleti li resero comunque celebri, con interviste alle televisioni di tutto il mondo e contratti pubblicitari con le maggiori aziende produttrici di attrezzature sportive per centinaia di migliaia di dollari. Sebbene molto atteso alle olimpiadi di Atene del 2004, Moussambani, che nel frattempo aveva portato il suo record personale fino a meno di 57 secondi, non pot\u00e9 partecipare per problemi di visto.\nTradizioni.\nLa religione animista che ha dominato l'Isola di Bioko e la parte continentale della Repubblica di Guinea Equatoriale, oggi ristretta a un decimo rispetto all'originario territorio antecedente al Congresso di Berlino del 1885, perdura, con varianti diverse, presso le etnie Bubi, Fang, Combi, ecc. Ci\u00f2 avviene in prossimit\u00e0 di incarichi di governo, posti di lavoro nell'amministrazione dello Stato, nomine di rilievo. Con tali pratiche si intende rendere omaggio a un'entit\u00e0 superiore perch\u00e9 intervenga nell'assicurare il buon esito delle aspettative. Ai Bubi \u00e8, invece, riservata la pratica magica secondo procedure lunghe e complesse miranti a sollecitare la buona conclusione di operazioni ritenute rischiose, come nel caso del taglio di alberi in foresta. Alcune di esse sono strabilianti per qualsiasi occidentale che abbia il privilegio di assistervi. Alla base, si incontrano spesso gin e galli, canti ossessionanti e trance."}
{"id": "712605", "revid": "287204", "url": "https://it.wikipedia.org/wiki?curid=712605", "title": "Russula lilacea", "text": "\"Russula lilacea\" Qu\u00e9l., Bull. Soc. bot. Fr. (1876).\nLa Russula lilacea \u00e8 una Russula di taglia medio-piccola, con spore biancastra in massa, carne dolce e gambo spesso con sfumature rosee.\nDescrizione della specie.\nCappello.\nFino a 5\u00a0cm di diametro, prima convesso, subito piano con lieve depressione centrale, spesso gibboso, irregolare, asimmetrico rispetto al gambo.\nLamelle.\nFitte, con qualche lamellula, anastomosate, bianche, scurenti in vecchiaia.\nGambo.\nLeggermente allargato alla base, pieno, presto cavo, bianco con leggere sfumature rosa.\nCarne.\nBianca con tendenza a ingrigire.\nReazioni macrochimiche.\nLa reazione al guaiaco (nei carpofori da me esaminati) \u00e8, da molto lenta a quasi nulla, al solfato di ferro rossiccio ruggine pallido, sulfovanillina rosso carminio scuro poi bruno rossastro.\nHabitat.\nCresce sotto latifoglie, in prevalenza sotto Carpinus e sotto quercia.\nCommestibilit\u00e0.\nCommestibile."}
{"id": "712607", "revid": "22475", "url": "https://it.wikipedia.org/wiki?curid=712607", "title": "Ultisol", "text": "L'ordine degli Ultisol, indicato con il suffisso ult, \u00e8 uno dei dodici ordini della tassonomia del suolo secondo USDA, un sistema di classificazione dei suoli elaborato dal Dipartimento dell'Agricoltura degli Stati Uniti d'America.\nCaratteristiche.\nQuesti suoli si possono considerare come un'evoluzione degli Alfisol: se questi ultimi manifestano infatti traslocazione di argilla e saturazione in basi relativamente alta, gli Ultisol sono contraddistinti sempre da traslocazione di minerali argillosi in un orizzonte di illuviazione, ma risultano piuttosto impoveriti in basi di scambio. Si osserva spesso la presenza di un orizzonte diagnostico \"albico\" ben definito; questo aspetto li avvicina ai podzol, tanto che la denominazione con cui erano conosciuti nella vecchia classificazione pedologica statunitense era \"red yellow podzolic soil\". L'epipedon \u00e8 spesso \"ochrico\", anche se possono rilevarsene di altri. Frequentemente i suoli appartenenti a questo ordine hanno colorazioni che tendono a una tinta rossa, con variazioni dal rosso/bruno al rosso/giallastro; si rilevano tuttavia, in situazioni locali, anche ultisuoli con tinte pi\u00f9 chiare, sul biancastro/grigio.\nQuesta situazione deriva da un processo pedogenetico similare a quello che ha portato alla formazione degli Alfisol (\"lisciviazione\"), ma protrattosi pi\u00f9 a lungo. Tutti gli Ultisol presentano dunque un orizzonte diagnostico \"argillico\" o \"kandico\". In alcune situazioni si ritrovano, ad esempio, degli \"ultisuoli\" nelle zone geomorfologicamente pi\u00f9 stabili associati a degli \"alfisuoli\" sulle zone meno stabili; in altre situazioni, come negli Stati Uniti sudorientali, gli ultisuoli si mischiano con gli \"Spodosol\"; nelle regioni tropicali si trovano spesso associati a suoli dell'ordine degli \"Oxisol\".\nDal momento che si trovano in regioni piuttosto piovose e tendenzialmente calde, gli \"ultisuoli\" sono spesso sfruttati per l'agricoltura. \u00c8 per\u00f2 necessario un continuo ammendamento, per far fronte alla perdita di basi per lisciviazione; in alternativa, possono essere utilizzati per qualche anno, per essere successivamente abbandonati in attesa che si ricostituisca la fertilit\u00e0 naturale.\nSottordini.\nL'ordine degli Ultisol si suddivide in cinque \"sottordini\":\nAquult.\nSono gli Ultisol idromorfi, in cui si ha la presenza di una falda oscillante che nella stagione umida arriva quasi alla superficie. Sono tipici di zone pianeggianti o depresse, e si estendono su vaste superfici negli Stati Uniti sudorientali.\nIl sottordine viene suddiviso in nove \"grandi gruppi\":\nHumult.\nSono gli \"ultisuoli\" ben drenati in cui si osserva un arricchimento di carbonio organico; si ritrovano preferenzialmente in zone montagnose delle basse latitudini, molto umide ma in cui si abbiano anche periodi di deficit idrico; si ritrovano per\u00f2 anche in zone di media latitudine, in zone forestali. L'alto contenuto in carbonio organico produce spesso (anche se non sempre) colori scuri.\nVengono identificati sei \"grandi gruppi\", alcuni dei quali non si rinvengono nel territorio degli Stati Uniti:\nUdult.\nSono gli Ultisol ben drenati caratterizzati da regime di umidit\u00e0 \"udico\". Si sviluppano di conseguenza in regioni senza spiccata stagione secca, dove occupano estensioni di una certa rilevanza; molti di questi suoli presentano un \"epipedon\" piuttosto chiaro sovrastante un orizzonte diagnostico \"argillico\" o \"kandico\" sui toni del giallo-rossiccio. Parecchi di questi suoli sono acquisiti all'attivit\u00e0 agricola, che ha modificato l'originaria vegetazione forestale.\nIl sottordine degli Udult comprende sette \"grandi gruppi\":\nUstult.\nGli \"Ustult\" sono gli Ultisol ben drenati caratterizzati da regime di umidit\u00e0 \"ustico\" (caratteristico di aree con inverni secchi ed estati piovose). Sono diffusi in zone tendenzialmente non umide, come ad esempio certe zone a clima monsonico; la vegetazione prevalente \u00e8 data da savana o foresta. Alcuni dei grandi gruppi in cui si dividono questi suoli non sono conosciuti nel territorio degli Stati Uniti, e sono stati sviluppati unicamente per classificazione di suoli di altre parti del mondo.\nIl sottordine si divide in sei \"grandi gruppi\":\nXerult.\nGli \"Xerult\" sono gli Ultisol delle regioni a clima mediterraneo, caratterizzate da un regime precipitativo con massimo invernale e minimo estivo con siccit\u00e0 (regime di umidit\u00e0 \"xerico\"); questo tipo di suoli si sviluppa in aree con un buon drenaggio ed \u00e8 caratterizzato frequentemente da un orizzonte argillico di colorazione rossiccia o marrone-rossiccia. Gli Xerult si estendono nelle zone mediterranee di Europa, Asia e Nordafrica, oltre che in parte degli Stati Uniti sudoccidentali, specialmente nelle zone montuose della facciata pacifica. Altre zone con presenza di Xerult sono le zone a clima mediterraneo dell'Australia sudoccidentale e la costa occidentale del Sudafrica.\nNella versione del 1999, tassonomia del suolo secondo USDA distingue solo due grandi gruppi:"}
{"id": "712613", "revid": "106908", "url": "https://it.wikipedia.org/wiki?curid=712613", "title": "Hot Space Tour (Europa)", "text": ""}
{"id": "712616", "revid": "712828", "url": "https://it.wikipedia.org/wiki?curid=712616", "title": "Coppa Italia 1976-1977", "text": "La Coppa Italia 1976-1977 fu la 30\u00aa edizione della manifestazione calcistica. Inizi\u00f2 il 29 agosto 1976 e si concluse 3 luglio 1977. Il torneo fu vinto dal , al suo quarto titolo.\nFormula.\nI gironi del precampionato, nell'estate del 1976, videro a sorpresa l'eliminazione del campione d'Italia in carica, sconfitto da un al ritorno in Serie B dopo quasi trent'anni. Furono estromesse anche le due romane, fu disastroso (quattro sconfitte su quattro incontri, di cui tre contro formazioni di cadetteria) il cammino della attesa da un vero e proprio \"annus horribilis\", mentre ben tre compagini di Serie B si misero in luce: oltre ai succitati salentini, passarono il primo turno anche il e la .\nLa seconda fase, nel maggio del 1977, vide imporsi le due milanesi, l' da un lato e il dall'altro. Paradossalmente, i risultati ottenuti dai rossoneri furono sorprendenti, in quanto la societ\u00e0 veniva da un campionato molto tormentato, durante il quale dovette richiamare d'urgenza in panchina il \"par\u00f2n\" Nereo Rocco per risollevare una squadra che, a poche giornate dalla conclusione della Serie A, stazionava in zona retrocessione. Forse proprio dallo spavento per il rischio sub\u00ecto, i rossoneri trovarono le forze per un pronto riscatto in coppa, surclassando i concittadini nel derby di finale giocato a San Siro, e aggiudicandosi il trofeo per la quarta volta.\nSecondo turno.\nIl parte dal secondo turno come detentore della Coppa Italia."}
{"id": "712619", "revid": "169395", "url": "https://it.wikipedia.org/wiki?curid=712619", "title": "Agnolo Poliziano", "text": "Generalmente considerato il maggiore tra i poeti italiani del XV secolo, membro e fulcro del circolo di intellettuali radunatosi attorno al signore di Firenze, Lorenzo il Magnifico, fu autore di opere in latino, in greco e in volgare, e raggiunse un'ampia competenza filologica e un'ammirevole perfezione formale dello stile. Con lui \u00abl'Umanesimo cominci\u00f2 a manifestarsi non pi\u00f9 nell'ambito dell'impegno civile e politico, a vantaggio - per cos\u00ec dire - degli altri, ma di un'esperienza esclusiva e tutta solitaria di ricerca e affinamento individuale\u00bb.\nGrazie alla protezione di Lorenzo il Magnifico, Poliziano pot\u00e9 dedicare l'intera vita agli studi umanistici e alla produzione letteraria, senza occuparsi in attivit\u00e0 politiche o diplomatiche, rivestendo incarichi di alto prestigio quali quelli di precettore della famiglia dei Medici, segretario personale del Magnifico e professore presso lo Studio Fiorentino.\nBiografia.\nAngelo Ambrogini nacque nel 1454 a Montepulciano, oggi situato in provincia di Siena; dal nome latino della sua citt\u00e0 natale, \"Mons Politianus\", avrebbe ricevuto l'appellativo umanistico di Poliziano, con il quale \u00e8 conosciuto.\nSuo padre, Benedetto, giurista legato all'importante famiglia fiorentina dei Medici, mor\u00ec, quando Poliziano aveva solo dieci anni, assassinato dai parenti di un uomo che era stato condannato a causa della sua azione. Il giovane figlio, rimasto orfano in tenera et\u00e0, vide accentuate dal trauma psicologico costituito dalla morte del padre l'insicurezza e la timidezza che lo avrebbero accompagnato per la sua intera esistenza.\nPoich\u00e9, dopo la morte del padre, la madre incontr\u00f2 serie difficolt\u00e0 nel garantire la sopravvivenza alla famiglia, Poliziano fu costretto a trasferirsi a Firenze, dove giunse entro il 1469, presso la casa di alcuni parenti di estrazione sociale molto modesta. Ci\u00f2 nonostante, egli riusc\u00ec egualmente a intraprendere gli studi universitari: proprio in ambiente universitario venne a contatto con uomini di primaria importanza nel panorama culturale dell'epoca, come Marsilio Ficino e i greci Giovanni Argiropulo e Demetrio Calcondila. Nell'intento di dimostrare le proprie abilit\u00e0, nel 1470, all'et\u00e0 di sedici anni, inizi\u00f2 la traduzione dell\"Iliade\" di Omero dal greco al latino: svolgendo tale opera rivel\u00f2 gi\u00e0 il rigore filologico e l'uso raffinatissimo della parola che sarebbero stati caratteristiche costanti della sua opera.\nNel 1473, ultimata la traduzione dei primi due libri del poema, Poliziano li dedic\u00f2 a Lorenzo de' Medici, da poco divenuto signore di Firenze (1469) assieme al fratello Giuliano: il Magnifico, dunque, prese il giovane scrittore sotto la sua protezione, e, senza considerare affatto la sua modesta origine sociale, gli consent\u00ec di accedere all'ampia biblioteca medicea e di frequentare gli intellettuali che erano a lui legati.\nNel 1475 il Magnifico design\u00f2 Poliziano come precettore del figlio, Piero, e lo invit\u00f2 ad alloggiare a Palazzo Medici affidandogli anche l'incarico di suo segretario personale. Nel 1477 il giovane, contemporaneamente impegnato nella stesura delle \"Elegie\" latine e degli \"Epigrammi\" latini e greci, fu nominato Priore della chiesa di San Paolo Apostolo e fu ordinato sacerdote; pi\u00f9 tardi sarebbe divenuto canonico nella cattedrale di Santa Maria del Fiore.\nIn quel periodo, Poliziano cur\u00f2 la \"Raccolta Aragonese\" di poesie in volgare, per la quale scrisse anche l'epistola proemiale, che fu poi inviata al re di Napoli, e inizi\u00f2 la stesura delle \"Rime\". Nel 1475 cominci\u00f2 la composizione delle \"Stanze per la giostra\", poemetto in ottave dedicato a Giuliano de' Medici; l'opera, considerata il principale tra i lavori di Poliziano, rimase incompiuta a causa della morte dello stesso Giuliano, che fu assassinato il 26 aprile 1478 dalla congiura dei Pazzi.\nFortemente toccato dalla vicenda della congiura, che pose fine a un lungo periodo di spensieratezza presso la corte dei Medici, Poliziano ne raccont\u00f2 le vicende nella cronaca \"Pactianae coniurationis commentarium\" (\"Commentario sulla congiura dei Pazzi\"). Nella seconda met\u00e0 del 1478, mentre la citt\u00e0 era colpita da un'epidemia di peste, il letterato accompagn\u00f2 i Medici nella loro villa di Cafaggiolo, dove il Magnifico aveva inteso recarsi anche a causa delle tensioni che animavano Firenze dopo la congiura. Mentre si trovava a Cafaggiolo, tuttavia, Poliziano entr\u00f2 in contrasto con la moglie di Lorenzo, Clarice Orsini, che, severa e moralista, imped\u00ec al marito, poich\u00e9 non ne condivideva i metodi, di affidare al precettore anche il figlio Giovanni, che pi\u00f9 tardi sarebbe divenuto papa con il nome di Leone X. Nel 1479, dunque, Poliziano scelse di lasciare Cafaggiolo; poco dopo, per motivi sconosciuti, entr\u00f2 in contrasto anche con lo stesso Lorenzo il Magnifico e non lo segu\u00ec nel viaggio a Napoli, con cui il signore fiorentino evit\u00f2 la formazione di un'alleanza antimedicea tra gli Aragonesi e il papa. Spinto dal Magnifico o per scelta personale, Poliziano lasci\u00f2 dunque l'ambiente mediceo.\nPartito da Firenze, Poliziano viaggi\u00f2 per l'Italia settentrionale, trattenendosi per poco tempo a Venezia, Padova e Verona. Francesco Gonzaga (1444-1483) lo accolse dunque presso la sua corte di Mantova, dove il letterato scrisse la \"Fabula di Orfeo\", prima opera teatrale profana italiana di fondamentale importanza.\nColto dalla nostalgia per Firenze, nel 1480 Poliziano indirizz\u00f2 una lettera al Magnifico, che lo richiam\u00f2 quindi in Toscana, affidandogli un incarico di insegnamento presso lo Studio Fiorentino. Qui egli inizi\u00f2 l'attivit\u00e0 di filologo e commentatore di testi latini e greci; tale attivit\u00e0, svolta con grandissima perizia, fu testimoniata dai \"Miscellanea\", pubblicati in parte nel 1489, che lo resero famoso in tutta l'Europa. Contemporaneamente, rinsald\u00f2 i rapporti con gli intellettuali della cerchia medicea che gi\u00e0 aveva conosciuto durante la sua permanenza a Firenze; a questi si aggiunse a partire dal 1483, proprio su invito di Poliziano, che vi strinse un profondo sodalizio intellettuale, Giovanni Pico della Mirandola.\nNel periodo di insegnamento allo Studio, Poliziano redasse numerose \"Epistole\", che furono raccolte nel 1494 in dodici libri, e scrisse, dal 1482, alcuni testi poetici in latino, tra cui le \"Sylvae\" (\"Selve\"), prolusioni in esametri ai corsi universitari. A partire dal 1490, invece, cos\u00ec come l'amico Pico della Mirandola, Poliziano abbandon\u00f2 la composizione di testi poetici per dedicarsi alla filosofia e allo studio dei testi prodotti dai filosofi dell'et\u00e0 antica; contemporaneamente, manifest\u00f2 nelle sue lezioni un progressivo avvicinamento all'aristotelismo, che lo port\u00f2 alla rivalutazione, fortemente innovativa, delle scienze e delle \"artes machinales\", le arti meccaniche, che l'idealismo platonico tendeva invece a sottovalutare e sdegnare.\nSi scontr\u00f2 violentemente con altri umanisti, tra cui Giorgio Merula, che rivolse dure accuse ai \"Miscellanea\", sostenendo che contenessero dati errati o plagiati, e Bartolommeo Scala, che Poliziano accus\u00f2 di essersi arricchito indebitamente sfruttando la protezione offertagli dai Medici. Nelle querelle con altri intellettuali Poliziano si dimostr\u00f2 spesso orgoglioso e superbo fino all'arroganza, violento e offensivo.\nNel 1492 mor\u00ec Lorenzo il Magnifico, protettore e mecenate di Poliziano e di tutta la cerchia degli intellettuali fiorentini; la cronaca degli ultimi istanti di vita del mecenate viene redatta dal Poliziano stesso in una lettera all'amico Jacopo Antiquari.\nPer il letterato si apr\u00ec dunque un nuovo periodo di insicurezza, cui sper\u00f2 di supplire confidando invano di ricevere la nomina cardinalizia grazie all'appoggio del nuovo signore della citt\u00e0 e suo ex discepolo Piero de' Medici. \nPrima che la sua speranza potesse realizzarsi, per\u00f2, Poliziano contrasse una febbre che lo condusse a morte nella notte tra il 28 e il 29 settembre del 1494, mentre la spedizione di Carlo VIII di Francia aveva risvegliato il clima di ostilit\u00e0 contro i Medici e ferveva la predicazione del frate domenicano Girolamo Savonarola.\nRecenti indagini di antropologia ossea condotte a Ravenna dall'\u00e9quipe del prof. Giorgio Gruppioni dell'Universit\u00e0 di Bologna hanno riscontrato elevati livelli di arsenico nei campioni di tessuti e di ossa prelevati dalle spoglie del poeta, confermando la tesi dell'avvelenamento per la sua morte. \nOpere.\nLe \"Stanze per il Magnifico Giuliano\".\nL'opera (1475-78), un poemetto in ottave, risponde alla precisa esigenza dei Medici di compiere un processo di rifeudalizzazione. Questa necessit\u00e0 politica si esprimeva ad esempio in un rinnovato interesse per le giostre, i cavalieri, ecc.\nLe Stanze sono dedicate a Giuliano de' Medici, fratello di Lorenzo. \u00c8 un'opera encomiastica, di celebrazione della famiglia (Giuliano viene chiamato addirittura Iulio).\nPoliziano opera una trasfigurazione della realt\u00e0 in chiave mitica, idilliaca. I personaggi e i fatti narrati sono riportati in chiave mitologica.\nSono presenti i \"topoi\" del \"locus amoenus\" e dell'et\u00e0 dell'oro (in cui erano assenti pene e tormenti dovuti all'amore). Nella descrizione del regno di Venere, usa diverse personificazioni molto simili a quelle che usa Petrarca nei \"Trionfi\".\nL'opera si sviluppa lungo la storia di Iulio, un uomo dedito solo alla caccia e lontano dall'amore. Cupido decide di colpirlo con una delle sue frecce facendolo innamorare di Simonetta (Simonetta Vespucci moglie di Marco Vespucci amata da Giuliano), una ninfa. In quest'opera, di ispirazione platonica, l'amore \u00e8 visto come via per l'elevazione a un mondo ideale, attraverso l'esercizio della virt\u00f9. Ne \u00e8 prova evidente il sogno di Iulio nel II libro: la donna assume le sembianze di Minerva, dea della sapienza e della filosofia.\nL'opera \u00e8 rimasta incompiuta: il tema della giostra e della vittoria non sono neppure trattati. Essa termina con il secondo libro, quando Venere cerca di convincere Iulio a organizzare un torneo in onore di Simonetta.\nL\"Orfeo\" (o \"Fabula di Orfeo\").\nL\"Orfeo\" \u00e8 un breve componimento teatrale in metro vario. Risulta essere uno dei primi testi teatrali italiani di argomento profano, narrando delle vicende di Orfeo ed Euridice. La trama \u00e8 quella classica, con poche variazioni: insidiata dal pastore Aristeo, Euridice cade vittima del morso di un serpente. Orfeo, il suo amato, leggendario musico, si reca nell'Ade per chiedere attraverso la sua arte la grazia per l'amata, ottenendola a patto che, nella loro risalita verso il mondo dei viventi, Orfeo non si volti a guardarla. Orfeo disobbedisce a questa legge, e perde per sempre l'amata. Tornato alla luce del sole, lo sventurato si ripromette di volgersi solo all'amore dei fanciulli, non potendo pi\u00f9 amare altra donna. Adirate per questo, alcune Baccanti decidono di ucciderlo e farlo a pezzi. L'opera si conclude con un canto carnascialesco, probabilmente recitato a pi\u00f9 voci, che le Baccanti intonano in onore a Bacco.\nL'opera ha goduto di una discreta fama presso i suoi contemporanei. Le componenti dichiaratamente misogine e pederastiche del finale nel corso dei secoli sono spesso incorse in censura, per esempio nel periodo della Controriforma.\nRime.\nSono giunte fino a noi pi\u00f9 di un centinaio di rime del Poliziano. La maggior parte (circa cento) sono rispetti (altrimenti detti strambotti), ovvero singole ottave solitamente di schema ABABABCC. Sono detti \"spicciolati\" perch\u00e9 \"autoconclusivi\", monostrofici. Resta il dubbio se la disposizione dei componimenti sia o meno opera di Poliziano, con conseguenti tentativi (specialmente da parte del Pascoli) di riconoscere \"gruppi\" di rispetti consecutivi connessi con logicit\u00e0. Attualmente solo uno di tali gruppi ha resistito alla disamina dei filologi. Il resto dei componimenti, concentrati alla fine della raccolta, sono principalmente ballate e canzoni.\nI temi sono sempre giocosi e disimpegnati; convergono principalmente verso i canoni dell'amor cortese, spesso parodiandoli e sovvertendoli, verso la lode della propria amata (Ippolita), e verso tematiche galanti e scherzose, come la presa in giro di spasimanti troppo anziane o di donne troppo restie. Vi \u00e8 un'unica canzone di argomento impegnato, e si tratta della conclusiva, un inno alla Vergine Maria, forse con riferimento al Canzoniere petrarchesco (manca per\u00f2 naturalmente tutto il complesso impianto autobiografico e il percorso di conversione dell'opera del vate aretino).\nLo stile \u00e8 molto popolareggiante, a volte quasi con ostentazione (specialmente in alcune canzoni, che sembrano costituite da centoni di proverbi popolari), ma senza per questo risultare affettato; e si deve ricordare come il Poliziano fosse una delle persone pi\u00f9 colte e raffinate del suo tempo. Sono presenti anche versi sdruccioli e trovate metriche poco convenzionali. Lo scopo dei componimenti \u00e8 probabilmente puramente intrattenitivo, all'interno di una ristretta cerchia di giovani e acculturati \"viveur\". Per questo, Poliziano talvolta si concede riferimenti a episodi o persone conosciute solamente dall'uditorio.\n\"Pr\u00e6lectiones\" (Lezioni inaugurali).\nLe Sylvae sono quattro:\nElegie latine.\nComponimento in distici elegiaci, ispirato dalla morte di Albiera degli Albizzi (o Albizi) avvenuta il 14 luglio del 1473 e dedicato al suo fidanzato Sigismundo dalla Stufa (presso il quale Poliziano prest\u00f2 servizio di segretario fino all'autunno del 1473, quando pass\u00f2 a servizio in Casa Medici). Il componimento (spesso definito poemetto per la sua estensione e la sua intricata struttura poetica) ci \u00e8 tramandato da tre testimoni: due manoscritti, l'uno conservato a Torino (T) (che riporta un'intera silloge di componimenti di vari autori in morte di Albiera) e l'altro presso la biblioteca Corsini di Roma (C) (un codice trascritto da Baldinotti), e da una stampa, nell'aldina contenente le opere di Poliziano (\"Omnia opera Angeli Politiani\", 1498). Il componimento sviluppa il tema della morte tragica della fanciulla partendo da nuclei tematici tratti da autori classici, in primo luogo da Stazio (dalle \"Silvae\" in particolar modo), ma anche dalle \"Metamorfosi\" di Ovidio e da Virgilio. L'imitazione, spesso vicina al calco, di Stazio pervade l'intero componimento. Infatti nello stesso periodo Poliziano andava postillando il suo \"codex domesticus\" delle Silvae di Stazio, l'incunabolo Corsiniano (contenente anche le opere di Catullo, Tibullo e Properzio). Fondamentale nel componimento risulta la figura della \"Febris\" (la cui dipendenza da moduli classici, ma soprattutto la sua sostanziale portata innovativa \u00e8 stata messa in luce da un fondamentale articolo di A. Perosa), espediente mitico per spiegare la morte della giovane.\nPoliziano grecista.\nPoliziano si distinse anche nel campo della letteratura greca: nella lettera al re d'Ungheria Mattia Corvino si vanta di essere il primo italiano nel giro di un millennio a sapere il greco antico come i Greci. Il che, superbia a parte, \u00e8 vero: e talora le sue 'lezioni' sono ancora riportate nei moderni apparati critici dei testi greci, merito che a nessun umanista, nemmeno al Valla, \u00e8 mai toccato.\nSi occup\u00f2 nell'ambito della letteratura greca anche di autori post-classici come gli Alessandrini: \u00e8 mirabile la sua edizione del V inno di Callimaco senza accenti per evitare un anacronismo (gli accenti e gli 'spiriti' furono introdotti da Aristofane di Bisanzio), anche se questa sottigliezza filologica non ebbe seguito.\nInoltre, sin da molto giovane, fu in grado di comporre versi in greco antico: dopo la gi\u00e0 ricordata mirabile traduzione in esametri latini dei libri II-V dell\"Iliade\", inizi\u00f2 a scrivere in vari metri epigrammi, di cui una cinquantina sono sopravvissuti; talora contengono errori di metrica e prosodia, ma mostrano un lessico eccezionalmente vasto, specialmente per un ragazzo.\nMusica.\nSulle \"Rime\" del Poliziano il M\u00b0 Vieri Tosatti (1920-1999) scrisse, nel 1944, la \"Sinfonia Corale\" per Coro e Orchestra.\nNella cultura di massa.\nSul settimanale \"Topolino\" numero 1429 e 1430 del 1983 \u00e8 stata pubblicata la \"Saga di Messer Papero \"dal disegnatore Giovan Battista Carpi. Nel racconto della saga \"Messer Papero e la Grotta di Eolo\", Ser Paperone (Paperon de' Paperoni) e Paperino arrivano a Siena e incontrano Angelo Poliziano. L'incontro si conclude nel racconto \"Ser Paperone e Lorenzo il Magnifico\".\nGiunti a Siena, Ser Paperone e Paperino incontrano Angelo Poliziano, accompagnato dalla nipote Gemma (interpretata da Paperina). Mentre il poeta si presenta e fa gli onori di casa, Paperino si innamora follemente di Gemma. Angelo Poliziano accompagna i paperi per le strade della citt\u00e0 e chiede loro se la visita sia legata all'imminente Palio di Siena. Li informa sulle modalit\u00e0 della festa e rievoca le vicende della battaglia di Montaperti. Suggestionato da questi racconti, Paperino si addormenta e sogna di partecipare al Palio di Siena per far breccia nel cuore di Gemma. In sogno vince la carriera cavalcando a cavallo della contrada dell\"Anatra\" ma viene bruscamente risvegliato da Ser Paperone, proprio mentre viene baciato da Gemma. Angelo Poliziano accompagna nuovamente i paperi in giro per Siena fino alla casa di Santa Caterina da Siena. Paperino chiede ad Angelo Poliziano dove sia Gemma, assente in quell'occasione. Risponde testualmente il poeta: La visita al Duomo di Siena e in Piazza del Campo non risollevano Paperino dalla tristezza in cui \u00e8 piombato. Intanto Ser Paperone confessa ad Angelo Poliziano di essere discendente di esuli fiorentini, chiss\u00e0 se Guelfi o Ghibellini. Angelo Poliziano convince Ser Paperone a tornare a Firenze dove ormai da tempo, ogni contrasto \u00e8 stato cancellato e promette loro l'attenzione di Lorenzo de' Medici, gi\u00e0 suo amico e protettore. I paperi salutano l'amico Angelo Poliziano e si mettono in viaggio alla volta di Firenze."}
{"id": "712623", "revid": "74801", "url": "https://it.wikipedia.org/wiki?curid=712623", "title": "Ferhat Abbas", "text": "Biografia.\nNazionalista moderato (vicino alla linea di Messali Hajj), ebbe un ruolo di rilievo nel processo di indipendenza algerina. Inizialmente favorevole all'intesa con i Francesi, nel 1938 fondo l'Union Populaire. Nel 1946 fond\u00f2 l'UDMA (Unione democratica del manifesto algerino) e fu membro della seconda Costituente francese dal 1946 allo scoppio della guerra d'Algeria (1954). Fu membro dell'Assemblea Algerina dal 1948, ader\u00ec al FLN (Fronte di Liberazione Nazionale) solamente nel 1956. Presidente del governo provvisorio (1958-1961), fu estromesso (1961) da ruoli di primo piano dai nazionalisti radicali che gli preferirono Ben Khedda. Dopo la conquista dell'indipendenza divenne presidente dell'Assemblea costituente della nuova Repubblica Algerina (1962), abbandon\u00f2 la politica nel 1963 per forti contrasti con il presidente Ahmed Ben Bella, e l'anno successivo fu arrestato: nel 1965 torn\u00f2 in libert\u00e0.\nIn seguito a ci\u00f2 le sue posizioni si moderarono e divenne il portavoce di una corrente filostatunitense: tale presa di posizione gli cost\u00f2 la residenza sorvegliata fino al 1984, quando fu completamente riabilitato.\nOpere.\nIl pensiero politico di Abbas, le sue idee sulla democrazia e la storia furono elaborate in una serie di saggi, fra cui: \"La nuit coloniale\" (1962), \"Autopsie d'une guerre\" (1980) e \"L'ind\u00e9pendance confisqu\u00e9e\" (1984). I suoi articoli giovanili furono invece raccolti in \"Le Jeune Alg\u00e9rien\" (1931)."}
{"id": "712631", "revid": "77358", "url": "https://it.wikipedia.org/wiki?curid=712631", "title": "Orange County, California", "text": ""}
{"id": "712647", "revid": "8153", "url": "https://it.wikipedia.org/wiki?curid=712647", "title": "Figlia del vento", "text": "Figlia del vento (Jezebel)\" \u00e8 un film del 1938 diretto da William Wyler. \u00c8 noto anche col titolo La figlia del vento\".\nLa sceneggiatura si basa sul lavoro teatrale \"Jezebel\" di Owen Davis che, presentato in prima a Broadway il 19 dicembre 1933, aveva avuto come interprete Miriam Hopkins.\nTrama.\nNella New Orleans di met\u00e0 XIX secolo, l'orgogliosa e ribelle Julie Marston entra in conflitto con la mentalit\u00e0 conservatrice dell'alta societ\u00e0 locale. La sua apparizione al tradizionale ballo di debutto in un provocatorio scollato vestito rosso porta alla rottura del suo fidanzamento con Pres Dillard che, per quanto influenzato in senso modernista dalle frequentazioni della borghesia finanziaria e industriale del Nord, non riesce a sottrarsi alle pressioni del suo ambiente di origine. Si ritroveranno un anno dopo nella residenza di campagna dei Marston mentre in citt\u00e0 infuria \"Yellow Jack\", la febbre gialla. Ma, al ricevimento organizzato da Julie nella certezza di poter riconquistare il perduto amore, la giovane viene a sapere del suo matrimonio con Amy, una sobria ragazza newyorkese. I suoi successivi intrighi porteranno all'uccisione in duello dell'amico Cantrell per mano del fratello di Pres. Espier\u00e0 la sua colpa ottenendo da Amy di poter accompagnare Pres, che nel frattempo \u00e8 stato contagiato dall'epidemia, nel lazzaretto dell'Isola dei lebbrosi.\nProduzione.\nLe riprese del film, prodotto dalla Warner Bros., iniziarono il 25 ottobre 1937 e durarono fino al 17 gennaio 1938. Il girato fu completato il 4 febbraio con alcune scene aggiunte.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 26 gennaio 1938 con il numero LP7936.\nEdizione italiana.\nPer la prima messa in onda TV, avvenuta a met\u00e0 anni settanta all'interno di un ciclo dedicato a William Wyler, tutti i primi film di questo regista, da \"Ambizione\" a \"I migliori anni della nostra vita\", furono ridoppiati (ad eccezione di \"Ombre malesi\" e \"La signora Miniver\"), compreso \"Figlia del vento\" il cui doppiaggio d'epoca fu dichiarato disperso a causa di un incendio. Al pari, per\u00f2, de \"La voce nella tempesta\", altri canali televisivi successivamente hanno riportato alla luce i relativi doppiaggi d'epoca. Nel caso de \"La voce nella tempesta\" le due versioni italiane continuano ad essere usate l'una accanto all'altra, mentre per \"Figlia del vento\" il ridoppiaggio televisivo con protagonista Paola Bacci \u00e8 stato definitivamente accantonato in favore di quello d'epoca.\nPremi e riconoscimenti.\nNel 2009 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "712649", "revid": "287204", "url": "https://it.wikipedia.org/wiki?curid=712649", "title": "Bodhran", "text": ""}
{"id": "712655", "revid": "339392", "url": "https://it.wikipedia.org/wiki?curid=712655", "title": "Rochand", "text": ""}
{"id": "712663", "revid": "729019", "url": "https://it.wikipedia.org/wiki?curid=712663", "title": "Russula decipiens", "text": "\"Russula decipiens\" (Singer) K\u00fchner &amp; Romagn., Docums Mycol. 15(no. 60): 42 (1985).\nDescrizione della specie.\nCappello.\n5-10 cm di diametro, prima convesso, poi piano con il centro a volte depresso.\nLamelle.\nFitte, sinuate, con lamellule, colore crema-ocra.\nGambo.\n3,5-6 x 1,2-1,8 cm, svasato all'apice, a volte ingrossato alla base, ruguloso, bianco, con tendenza a imbrunire alla base in vecchiaia.\nCarne.\nBianca, tendente ad imbrunire sul gambo in vecchiaia.\nHabitat.\nCresce sotto latifoglie.\nCommestibilit\u00e0.\nNon commestibile per via del sapore piccante, sospetto.\nEtimologia.\nDal latino \"decipiens\" = che inganna."}
{"id": "712673", "revid": "344503", "url": "https://it.wikipedia.org/wiki?curid=712673", "title": "John Lee Hancock", "text": ""}
{"id": "712680", "revid": "106908", "url": "https://it.wikipedia.org/wiki?curid=712680", "title": "Gluttons for Punishment Tour", "text": ""}
{"id": "712690", "revid": "767487", "url": "https://it.wikipedia.org/wiki?curid=712690", "title": "Robert Broom", "text": "Biografia.\nDopo aver ottenuto la qualifica di medico nel 1895 e aver conseguito il dottorato presso l'Universit\u00e0 di Glasgow, dal 1903 al 1910 fu professore di zoologia e geologia al \"Victoria College\" di Stellenbosch, Sudafrica, e in seguito divenne il conservatore della sezione di paleontologia dei vertebrati al \"Museo del Sud Africa\" di Citt\u00e0 del Capo.\nBroom rivolse i suoi studi inizialmente verso i terapsidi, l'ordine di rettili fossili precursori della classe dei mammiferi.\nDopo la scoperta da parte di Raymond Dart di un fossile di un bambino di australopiteco, il \"Bambino di Taung\", i suoi interessi si spostarono verso la paleoantropologia.\nNel frattempo la sua carriera si era arrestata e Broom era ridotto in ristrettezze economiche. Lo stesso Dart scrisse a Jan Smuts per perorare la sua causa e quest'ultimo, facendo pressioni sul governo sudafricano, riusc\u00ec a fargli ottenere nel 1934 la qualifica di Assistente in Paleontologia presso il Transvall Museum di Pretoria.\nNegli anni successivi, fu autore di spettacolari scoperte, tra cui frammenti di sei ominidi a Sterkfontein, che egli chiam\u00f2 \"Plesianthropus transvaalensis\", ma che furono successivamente classificati come adulti di australopiteco.\nNel 1937 Broom fece la sua pi\u00f9 famosa scoperta: un esemplare di \"Paranthropus robustus\". Le sue scoperte contribuirono a rafforzare le ipotesi di Dart sulle specie Taung.\nIl resto della carriera del professor Broom fu dedicata all'esplorazione dei siti africani dove erano stati effettuati i suoi primi rinvenimenti e all'interpretazione dei resti di ominidi quivi ritrovati.\nNel 1948, scavando a Swartkrans, scopr\u00ec i resti fossili di un ominide che fu in seguito identificato come un esemplare di \"Homo erectus\"."}
{"id": "712693", "revid": "118480245", "url": "https://it.wikipedia.org/wiki?curid=712693", "title": "H.M.S. Pinafore", "text": "H.M.S. Pinafore, o The Lass that Loved a Sailor, \u00e8 un'operetta (o Opera comica) in due atti, con musiche di Arthur Sullivan e libretto di W. S. Gilbert. Fa parte delle Savoy Opera e fu il primo grande successo del duo Gilbert e Sullivan. Essa fu rappresentata per la prima volta al teatro Opera Comique a Londra il 25 maggio 1878 per ben 571 recite, che fu una durata senza precedenti per un'opera musicale di questo genere (Musical). Quest'opera fu la quarta di una serie di quattordici, ad essere scritta dal binomio Gilbert e Sullivan.\nIl 28 ottobre dello stesso anno va in scena al Theatre Royal di Dundee per la Comedy Opera Company.\nTracciata su diversi dei suoi lavori precedenti, Gilbert infarc\u00ec il testo di allegria e sciocchezze per risparmiare tempo. L'opera riprese alcuni temi inseriti in \"The Sorcerer\", ovvero storie d'amore fra appartenenti a diverse classi sociali. L'opera era una satira sull'ambiente della marina militare britannica e, tema poi ripetuto in altre opere, l'accesso di gente non qualificata a posizioni di comando.\nLo stesso titolo del lavoro risulta umoristico, opponendo il nome di un capo di vestiario da ragazzina, \"pinafore\" (grembiule o scamiciato), a una nave da guerra di sua maest\u00e0 britannica.\nLa storia si snoda attorno ad una ragazza della \"middle-class\", figlia di un capitano della marina britannica, che si innamora di un marinaio e quindi appartenente ad una classe sociale inferiore, nonostante sia fidanzata al Primo Lord dell'Ammiragliato, ovvero al comandante in capo della Royal Navy.\nCome in tutte le opere di Gilbert e Sullivan, sorprese e cambiamenti si susseguono pirotecnicamente fino alla fine dello spettacolo.\nLe peripezie dello spettacolo.\n\"Pinafore\" soffr\u00ec di un inizio stentato dovuto probabilmente alla stagione estiva particolarmente calda che lasci\u00f2 il teatro semivuoto per tutta l'estate. Essa ricevette anche un'accoglienza tiepida da parte della critica ed i botteghini rimasero vuoti. I quattro soci di Richard D'Oyly Carte, nella The Comedy Opera Company, persero fiducia nei confronti dell'opera e chiusero la produzione. A questo punto, Carte convinse Gilbert e Sullivan a mettersi in societ\u00e0 con lui perch\u00e9 in questo modo le cose si sarebbero messe nell'interesse di tutti. Egli si avvalse della chiusura contemporanea del teatro Op\u00e9ra Comique per convincere i due autori a creare una societ\u00e0 fra Gilbert, Sullivan e Carte stesso, per la messa in scena delle future produzioni.\nMolti mesi pi\u00f9 tardi, dopo che Sullivan esegu\u00ec alcune delle musiche in un \"Promenade Concert\" (\"concerto passeggiata\") al Covent Garden, \"H.M.S. Pinafore\" divenne un grande successo.\nI primi partner di Carte, che avevano investito nella produzione senza alcun ritorno economico, inviarono un gruppo di malviventi per portar via lo scenario durante una rappresentazione. I macchinisti intervennero con successo e respinsero gli assalitori dietro la scena proteggendo lo scenario. Gli ex partner di Carte misero in scena, in contemporanea, una versione di \"H.M.S. Pinafore\" che non ebbe per\u00f2 grande successo come la produzione ufficiale di Carte. La questione fu risolta in tribunale, dove un giudice diede ragione a Carte ed ai suoi soci.\nTrama.\nAtto primo.\nLa scena si svolge a bordo della nave da guerra inglese H.M.S. Pinafore, ancorata al largo di Portsmouth; dopo l'ouverture orchestrale, i marinai al lavoro intonano il coro \"We sail the ocean blue\"; vengono interrotti da Little Buttercup, che giunge a bordo per vendere le sue mercanzie all'equipaggio, ma sotto l'apparenza spensierata nasconde un segreto, come accenna lei stessa ai marinai.\nRalph Rackstraw, \"il pi\u00f9 bel ragazzo di tutta la flotta\", entra e confessa agli altri marinai il suo amore per Josephine, la figlia del Capitano; essi lo approvano, sebbene non credano in un lieto fine per il sentimento di Ralph, mentre Dick Deadeye, l'incorreggibile pessimista (oltre che sinistro e assai poco avvenente), cerca di dissuaderlo.\nEntra l'affabile e amatissimo capitano della Pinafore che saluta il suo \"equipaggio beneducato\", lodandone i membri per la cortesia che dimostrano, e che egli ricambia; dopo l'uscita dei marinai, il capitano confessa a Little Buttercup che la figlia Josephine, \u00e8 riluttante ad accettare una proposta di matrimonio da parte di Sir Joseph Porter, Primo Lord dell'Ammiragliato; prima di partire, Little Buttercup confida al capitano di \"sapere cosa significa amare invano\". Entra Josephine e rivela al padre il suo amore per un umile marinaio della Pinafore, ma lo assicura che, conoscendo i propri doveri, li rispetter\u00e0 non rivelando questo suo sentimento.\nGiunge a bordo Sir Joseph Porter accompagnato da sorelle, cugine e zie, e narra di come, partito da origini umili e senza competenze militari n\u00e9 navali, \u00e8 arrivato in cima alla scala sociale (\"\"to the top of the tree\") grazie al proprio esagerato servilismo (egli confessa \"I always voted at my party's call, and I never thought of thinking for myself at all\"\", \"votavo secondo le direttive del mio partito [quando ero in parlamento], non mi \u00e8 mai passato per la testa di pensare da solo\"). Successivamente d\u00e0 una umiliante lezione al capitano, ordinandogli di aggiungere \"per favore\" ad ogni ordine, poich\u00e9 \"un marinaio inglese \u00e8 pari grado di ogni altro uomo\" - eccettuato ovviamente Sir Joseph, che per l'occasione ha scritto una canzone a proposito e fa dono di una copia di essa a Ralph. Poco dopo, convinto dalle parole di uguaglianza di Sir Joseph, il marinaio decide di dichiararsi a Josephine; l'equipaggio \u00e8 entusiasta, tranne Dick Deadeye, non persuaso della reale uguaglianza delle classi sociali \"quando uno deve obbedire ad un altro\". Esce Dick ed entra Josephine, a cui Ralph dedica una dichiarazione sorprendentemente bella per un comune marinaio. Josephine, seppur disgustata da Sir Joseph e sebbene commossa, deve compiere il proprio dovere e rifiutare Ralph, il quale, rimasto con l'equipaggio, comunica la sua intenzione di suicidarsi; appena prima che il marinaio si spari, la ragazza entra dichiarando il suo amore; i due progettano di fuggire dalla nave quella notte, malgrado Dick tenti di dissuaderli.\nAtto secondo.\nA notte inoltrata, il capitano rimugina sui propri problemi: l'equipaggio, la figlia, Sir Joseph; Little Buttercup prova a consolarlo affettuosamente (lui ammette che ricambierebbe se solo la sua condizione sociale lo permettesse), poi profetizza che presto avverr\u00e0 un cambiamento, affermando che raramente le cose sono ci\u00f2 che sembrano, ma il capitano non capisce l'avvertimento.\nEntra Sir Joseph e si lamenta del fatto che Josephine non accetta la proposta di matrimonio; il capitano insinua che potrebbe essere preoccupata per la differenza di grado sociale, cos\u00ec entrambi decidono di assicurarle che l'amore appiana queste differenze. La ragazza dice di aver deciso; ella \u00e8 ora risoluta a fuggire con Ralph (sebbene il padre e il Capo dell'Ammiragliato credano il contrario.\nDick rivela i piani di fuga al capitano, che sorprende i fuggitivi, i quali cercano di giustificarsi (aiutati dall'equipaggio) affermando che \"lui \u00e8 un inglese!\" (\"For he's an English man!\"). Il capitano si infuria, provocando lo sdegno di Sir Joseph che lo confina nella sua cabina.\nNon appena Sir Joseph viene a sapere la causa del trambusto, a sua volta infuriato ordina di portare via Ralph incatenato. Compare come un \"deus ex machina\" Little Buttercup, decisa a rivelare il segreto tanto a lungo conservato; molto tempo prima, quando era baby-sitter, accudiva due bimbi, uno di umili origini, l'altro di condizione elevata; ella confessa di aver scambiato i bambini: il ricco era Ralph, il povero il capitano.\nSir Joseph capisce lo scambio, chiama il capitano e Ralph (che si scambiano i vestiti) e ufficialmente rinuncia al matrimonio con Josephine (dice: \"love levels all ranks... to a considerable extent, but it does not level them as much as that\", \"l'amore appiana le differenze sociali in modo considerevole... ma non cos\u00ec tanto\"). Il capitano, ora che \u00e8 di rango sociale pi\u00f9 basso, pu\u00f2 sposare Little Buttercup, e l'ex-marinaio pu\u00f2 felicemente sposare Josephine."}
{"id": "712695", "revid": "1745361", "url": "https://it.wikipedia.org/wiki?curid=712695", "title": "Ociroe", "text": "Nella mitologia greca, Ociroe (\u1f68\u03ba\u03c5\u03c1\u03cc\u03b7) o Ocirroe (\u1f68\u03ba\u03c5\u03c1\u03c1\u03cc\u03b7) pu\u00f2 riferirsi a:"}
{"id": "712701", "revid": "110157", "url": "https://it.wikipedia.org/wiki?curid=712701", "title": "Arrondissement di Virton", "text": "L'arrondissement di Virton (in francese \"Arrondissement de Virton\", in olandese \"Arrondissement Virton\") \u00e8 una suddivisione amministrativa belga, situata nella provincia del Lussemburgo e nella regione della Vallonia.\nComposizione.\nL'arrondissement di Virton raggruppa 10 comuni:\nSociet\u00e0.\nEvoluzione demografica.\n\"Abitanti censiti\""}
{"id": "712705", "revid": "14894", "url": "https://it.wikipedia.org/wiki?curid=712705", "title": "Ocirroe", "text": ""}
{"id": "712706", "revid": "287204", "url": "https://it.wikipedia.org/wiki?curid=712706", "title": "Xia Qi", "text": "Xia Qi \u00e8 il nome completo di Qi (, cognome S\u00ec ()), il quale regn\u00f2, secondo la leggenda, come secondo re della dinastia Xia (secondo altre fonti come signore della lega dei clan) nel II o III millennio a.C. sull'antica Cina.\n\u00c8 tuttavia incerto se si tratti di una vera figura storica.\nSecondo la rappresentazione dell'influente storico Sima Qian, che scrisse tuttavia solo millenni pi\u00f9 tardi, il padre di Qi Yu il grande aveva, come era usanza, designato come successore in primo luogo il suo miglior consigliere Boyi, ma in seguito quest'ultimo avrebbe pregato Yu di cedere il regno a suo figlio, a causa della grande stima che nutriva per lui. Nella storiografia tradizionale cinese, questo \u00e8 considerato come il distacco dal principio elettivo e l'inizio della monarchia ereditaria in Cina. Gli \"Annali di bamb\u00f9\" riferiscono al contrario che s'impadron\u00ec del regno con la violenza e assassin\u00f2 Boyi. Le indicazioni sulla durata del governo di Qi oscillano tra i 10 ed i 29 anni.\nBibliografia.\n "}
{"id": "712708", "revid": "37401", "url": "https://it.wikipedia.org/wiki?curid=712708", "title": "Difesa nimzo-indiana", "text": "La difesa nimzo-indiana, che prende il nome dal suo inventore Aaron Nimzowitsch, \u00e8 un'apertura degli scacchi caratterizzata dalla sequenza di mosse:\nLa strategia dietro a questa sequenza di mosse al suo apparire fece molto scalpore: controllare il centro anzich\u00e9 occuparlo con i pedoni come ad esempio con il gambetto di donna 1. d4 d5 2. c4. Negli anni venti del XX secolo da Nimzowitsch e da Richard R\u00e9ti arrivarono nuove idee, nuovi concetti, nuove aperture che portarono una ventata di dinamismo nel mondo degli scacchi, fino ad allora dominato dalle idee di Wilhelm Steinitz e di Siegbert Tarrasch. Il gioco basato su principi statici, dogmatici venne sconvolto, rivoluzionato (e in fin dei conti integrato) con le idee \"ipermoderne\" portate dai nuovi giocatori. Uno dei concetti che si riflettono sulla apertura in oggetto \u00e8 proprio il controllo del centro anzich\u00e9 la sua pura e semplice occupazione. Ci\u00f2 port\u00f2 al fiorire delle aperture cosiddette indiane contro l'apertura di donna (la presente nimzo-indiana, la difesa ovest-indiana, la difesa est-indiana, la difesa Gr\u00fcnfeld e altre) e di altre aperture quali la difesa Alekhine, l'apertura R\u00e9ti e cos\u00ec via.\nAspetti strategici.\n1. d4\nDa un punto di vista strategico il bianco con la sua prima mossa occupa il centro, apre la strada all'alfiere camposcuro e in particolare mette sotto controllo le case d4 ed e5.\n1. ...Cf6\nIl nero pu\u00f2 cercare di equilibrare la presenza al centro del bianco con 1. ... d5 rientrando in posizioni proprie del gambetto di Donna caratterizzato proprio dall'occupazione del centro con i pedoni. Nella difesa nimzo-indiana invece il nero mira a controllare il centro con i pezzi, riservandosi di occuparlo con i pedoni in un secondo momento, senza compromettersi con mosse di pedone fin dall'inizio (si ricordi che i pedoni non muovono mai all'indietro). In questo senso 1. ... Cf6 riequilibra la situazione al centro.\n2. c4\nIl bianco, non potendo spingere in e4 a causa del cavallo in f6, cerca di controllare la casa d5 con un altro pedone. Naturalmente sono possibili altre mosse quali 2. Cf3, 2. g3, 2. Cc3, 2. Ag5, 2. e3.\n2. ... e6\nIl nero riequilibra il controllo sulla casa d5 in vista di una possibile occupazione con un pedone e apre la strada all'alfiere camposcuro. Si noti che 2. ... d5 non \u00e8 favorevole perch\u00e9 dopo 3. cxd5 Cxd5 4. e4 il bianco riesce a perseguire il proprio scopo strategico che consiste nell'affiancare i due pedoni d4-e4 al centro controllando tutte le case centrali e comprimendo la posizione del nero. Dopo la mossa del testo \u00e8 invece ancora possibile rientrare in un gambetto di Donna.\n3. Cc3\nIl bianco controlla una seconda volta la casa d5 e minaccia di dilagare al centro con la spinta in e4. Il nero deve prendere delle contromisure per impedire l'occupazione totale del centro da parte del bianco, cosa che darebbe al primo giocatore una maggiore facilit\u00e0 di manovra.\n3. ... Ab4\nSi arriva cos\u00ec alla posizione del diagramma di cui sopra. Il nero invece di occupare il centro con i propri pedoni lo sta controllando con due pezzi: direttamente con il cavallo e indirettamente con l'alfiere che inchioda il Cc3 sul re bianco. In questo modo il nero ha sviluppato due pezzi, il proprio re \u00e8 pronto per arroccare e non si \u00e8 compromesso con spinte al centro, mantenendo ancora tutte le opzioni possibili (occupazione del centro con un pedone in c5 o d5 o e5, liquidazione del centro avversario, creazione di pedoni isolati per l'uno o l'altro giocatore, creazione di pedoni sospesi per l'uno o l'altro giocatore e cos\u00ec via). In teoria da questa apertura pu\u00f2 scaturire praticamente qualsiasi struttura pedonale: \u00e8 una delle aperture pi\u00f9 ricche e flessibili dal punto di vista strategico dell'intero scibile.\nIl nero con la sua ultima mossa minaccia anche di danneggiare la struttura pedonale del bianco con Axc3. Una delle idee originali di Nimzowitsch \u00e8 proprio quella di impedonare il bianco, dopo Axc3 e la ripresa bxc3, e impiantare una struttura pedonale di blocco c5-d6-e5 nella quale il pedone c4 del bianco diviene molto debole e pu\u00f2 essere messo sotto pressione con la sequenza di mosse b6, Aa6, Cc6 e Ca5.\nLe pi\u00f9 giocate tra le risposte possibili del bianco sono:\nVarianti.\n4. e3 Variante Rubinstein.\nLa variante pi\u00f9 flessibile e anche la pi\u00f9 giocata. Il bianco consolida il centro, apre la strada all'alfiere campochiaro e non determina immediatamente la posizione dei propri pezzi leggeri.\nIn questo modo il bianco mantiene ad esempio la possibilit\u00e0 di giocare, a seconda delle risposte del nero, Cg1-f3 o Cg1-e2.\nData la flessibilit\u00e0 dell'impianto scelto dal bianco il nero ha a disposizione un gran numero di mosse possibili, tra cui:\n4. ... 0-0.\nLa continuazione pi\u00f9 flessibile. Il nero non determina il proprio centro, non si compromette con una mossa di pedone ed effettua una mossa che comunque prima o poi avrebbe dovuto effettuare rimanendo in attesa di capire quale sar\u00e0 la struttura scelta dal bianco.\nLe due continuazioni principali a disposizione del bianco dipendono essenzialmente dalla casa in cui verr\u00e0 sviluppato il Cg1. Il bianco pu\u00f2 scegliere una continuazione aggressiva, sviluppando il cavallo con Cg1-f3 o una continuazione che tenda a evitare l'impedonatura in c3 sostenendo il Cc3 con Cg1-e2.\nIl bianco si sviluppa con Cg1-f3.\nNella variante principale il bianco cercher\u00e0 di impostare una struttura basata sugli sviluppi: Af1-d3, Cg1-f3, 0-0 per poi cercare di pervenire alla spinta in e4, vero obiettivo strategico come sempre del bianco.\nIl gioco potrebbe continuare con:\n5. Ad3 d5 6. Cf3 c5 7. 0-0\nOra il bianco potrebbe arrivare ad effettuare la spinta in e4. Il nero ha a disposizione tre alternative:\ncon un possibile seguito:\n8. exd4 dxc4 9. Axc4 b6 \nliquidando completamente il centro del bianco. Il bianco si trova ora con il pedone isolato in d4, ma sono presenti ancora tutti i pezzi sulla scacchiera. Se il nero riuscisse a cambiare tutti i pezzi leggeri passerebbe in vantaggio, ma il mediogioco \u00e8 favorevole al bianco che controlla pi\u00f9 case centrali ed \u00e8 in vantaggio di sviluppo.\nora il bianco pu\u00f2 ottenere la coppia degli alfieri senza temere impedonature con:\n8. a3.\nIl bianco si sviluppa con Cg1-e2.\nIn questo caso il bianco gioca una continuazione apparentemente meno aggressiva per evitare l'impedonatura che verrebbe a crearsi dopo un'eventuale Axc3 del nero. Questo pu\u00f2 essere fatto o alla quinta mossa o pi\u00f9 frequentemente alla sesta, senza bloccare l'alfiere dopo 5. Ad3.\nLa variante:\n1. d4 Cf6 2. c4 e6 3. Cc3 Ab4 4. e3 0-0 5. Ad3 c5 6. Cf3 Axc3+ \u00e8 considerata buona per il nero che nella pratica incontra pi\u00f9 difficolt\u00e0 a contrastare 6. Cg1-e2. In quest'ultima variante si pu\u00f2 rientrare anche attraverso 4. ... c5\nPer il nero la cosa pi\u00f9 semplice \u00e8 non bloccare l'alfiere e giocare:\n1. d4 Cf6 2. c4 e6 3. Cc3 Ab4 4. e3 0-0 5. Ad3 d5\nin modo da poter rispondere con 6. Ce2 dxc4 e poter ritirare l'alfiere in caso di a2-a3.\nSu 5. Ce2 il nero pu\u00f2 giocare 5. ... d5 e rispondere a 6. a3 con 6. ... Ae7.\n4. ... c5.\nIl nero contrattacca immediatamente al centro, cercando di mettere pressione sul pedone d4. L'idea strategica del nero \u00e8 quella originale di Nimzowitsch di cercare di indurre il bianco a spingere in d5, costituendo una posizione di blocco al centro.\nIl lato negativo \u00e8 che tale sequenza \u00e8 meno flessibile di 4. ... 0-0 in quanto il nero svela precocemente le sue intenzioni per quanto riguarda la struttura centrale. Se il bianco gioca normalmente:\n5. Ad3 Cc6 6. Ce2 il nero ha la possibilit\u00e0 di giocare 6. ... Axc3 che porta a posizioni in cui il secondo giocatore ha buon gioco, se non si trova addirittura gi\u00e0 in vantaggio.\nPer questo motivo il bianco in questo impianto prosegue solitamente con: 6. Ce2 impedendo al nero di danneggiare la struttura pedonale dell'ala di donna e minacciando di guadagnare la coppia degli alfieri in posizione pi\u00f9 favorevole con 7. a3. Questa variante \u00e8 considerata un ottimo antidoto a 4. ... c5.\nNon \u00e8 raro che in questa variante il bianco si trovi a giocare con il pedone isolato in d4.\n4. ... b6.\nA questa continuazione, per molto tempo ritenuta una continuazione minore, fu data nuova linfa da Fischer negli anni '60 del XX secolo. Da un punto di vista strategico il nero cerca di premere con i pezzi sul punto e4 mirando al controllo del centro, riservandosi di spingere i pedoni centrali dopo che il bianco abbia sviluppato i suoi pezzi, in particolare il Cg1 in e2 o f3. A lungo considerata una risposta \"lenta\", grazie a Fischer sono state trovate nuove continuazioni e un nuovo trattamento dinamico.\nIl bianco ha due linee principali a seconda che si sviluppi con Cg1-f3 o Cg1-e2:\n4. Dc2 Variante classica.\nCon questa continuazione il bianco difende immediatamente il Cc3, ristabilendo un controllo sulla casa e4 e impedendo al nero di impedonare i pedoni in c3. Il lato negativo di questa mossa \u00e8 che non \u00e8 una mossa di sviluppo e che toglie un controllo alla casa d4. Le continuazioni pi\u00f9 giocate dal nero in questa variante sono:\n4. Cf3 Variante dei tre cavalli.\nIn questa variante il bianco sviluppa immediatamente il cavallo di re, precludendosi da un lato la possibilit\u00e0 di rientrare nelle varianti con Ce2, ma non determinando immediatamente il tipo di centro. In questo modo il bianco si riserva ancora di poter giocare 5. Dc2 o 5. Ag5 o 5. e3 a seconda della risposta del nero. La risposta del nero in questa variante \u00e8 quasi sempre 4. ... b6, cercando di rientrare in schemi propri della difesa ovest-indiana (raggiungibili anche attraverso l'ordine di mosse 1. d4 Cf6 2. c4 e6 3. Cf3 b6 4. Cc3 Ab4). Dopo 4. ... b6 il bianco ha la scelta di un certo numero di mosse possibili quali:\n4. Ag5 Variante di Leningrado.\nLa variante di Leningrado \u00e8 una delle sottovarianti pi\u00f9 violente della difesa nimzo-indiana nella quale il bianco reagisce all'inchiodatura a sua volta inchiodando il Cf6. Pu\u00f2 dare luogo a sviluppi molto complessi, dovuti anche alla posizione indifesa dell'alfiere (attaccabile ad esempio con l'uscita Da5 che serve anche a mettere pressione su c3 minacciando di intensificarla anche con Ce4).\nAll'uscita dell'alfiere il nero pu\u00f2 reagire in due modi:\nBench\u00e9 le due varianti di cui sopra possano portare a sviluppi distinti non sono infrequenti i casi di rientri in varianti comuni in cui il nero spinge prima in h6 e poi in c5 o viceversa.\nIl gioco pu\u00f2 continuare con:\n4. ... h6 5. Ah4 c5 6. d5 Axc3+ 7. bxc3 d6 8. e3 e5 con gioco pari.\n4. a3 Variante S\u00e4misch.\nIn questa variante il bianco tenta di risolvere immediatamente il problema dell'inchiodatura cercando di acquisire la coppia degli alfieri. \u00c8 questa una variante che contiene parecchio veleno e che il nero non deve assolutamente sottovalutare. Dopo\n4. a3 Axc3+ 5. bxc3\nIl bianco ha ottenuto la coppia degli alfieri al prezzo di un indebolimento della propria struttura pedonale. In questa posizione il nero cercher\u00e0 pertanto di impostare una posizione di blocco basata sulla struttura b6-c5-d6-e5, con i pedoni tutti sulle case del colore opposto all'alfiere superstite. Il bianco dal canto suo cercher\u00e0 di aprire il gioco e in caso di centro bloccato, visto anche l'indebolimento della propria ala di donna, il suo gioco sar\u00e0 concentrato sull'ala di re dove cercher\u00e0 di portare un violento attacco anche mediante spinte di pedone quali e2-e4-e5, f2-f4-f5. Se il nero non gioca con energia cercando immediatamente controgioco l'attacco del bianco ha buone probabilit\u00e0 di riuscire.\nIl nero pu\u00f2 imbastire un controgioco attaccando il pedone debole in c4 con la sequenza di mosse b7-b6, Cb8-c6-a5 e Ac8-a6, mentre il bianco cercher\u00e0 di mantenere il proprio centro il pi\u00f9 stabile possibile per poi cercare di sferrare un attacco sull'ala di re.\n4. g3 Variante Romany\u0161yn-Kasparov.\nQuesta linea di gioco fu giocata per un breve periodo alla fine degli anni '30 da Aleksandr Alechin e poi dimenticata fino alla sua riscoperta negli anni '80 per merito di Oleh Romany\u0161yn. Non \u00e8 molto giocata in quanto il nero pu\u00f2 mettere immediatamente sotto pressione il centro del bianco con 4. ... c5 con buon gioco.\n4. f3 Variante Kmoch.\nIn questa variante il bianco minaccia di realizzare un forte centro di pedoni. L'idea del bianco \u00e8 quella di cercare di rientrare in una sotto-variante favorevole della variante Saemisch attraverso l'ordine di mosse\n4. ... d5 5. a3 Axc3+ 6. bxc3 c5\nLo svantaggio di questo impianto \u00e8 che il bianco rallenta il suo sviluppo e toglie una casa buona al cavallo di re. E di questo pu\u00f2 approfittare il nero, giocando energicamente, per imbastire un immediato controgioco contro il centro bianco.\n4. Db3 Variante Spielmann.\nL'idea di base \u00e8 la stessa della variante 4. Dc2, ma in questo caso la donna \u00e8 in una posizione pi\u00f9 esposta e blocca il pedone b.\nIl nero pu\u00f2 reagire efficacemente con\n4. ... c5 5. dxc5 Cc6 6. Cf3 Ce4 7. Ad2 Cxd2 8. Cxd2 Axc5\ncon buon gioco."}
{"id": "712715", "revid": "1745361", "url": "https://it.wikipedia.org/wiki?curid=712715", "title": "Batto (mitologia)", "text": "Il pastore Batto \u00e8 una figura della mitologia greca. \nOriginario di Nelea, Batto \u00e8 testimone del furto da parte di Ermes di alcune giovenche dalla mandria di Apollo; approfittando di un attimo di distrazione del dio del Sole preso dall'amore per Imeneo, Ermes prende gli animali appartenenti ad Admeto, conducendoli fin nel Peloponneso sul monte Menalo, dove risiede il vecchio pastore Batto.\nIn cambio del suo silenzio Ermes gli offre la pi\u00f9 bella giovenca della mandria. Il pastore, accettato l'inaspettato dono, giura di esser muto come una pietra. Per assicurarsi della sua fedelt\u00e0, lo stesso Ermes gli si ripresenta davanti sotto mentite spoglie, domandandogli se avesse visto passare una mandria, promettendo un toro ed una giovenca. Il pastore indica subito il luogo in cui erano nascoste le giovenche rubate ad Apollo. Ermes, rivelata la sua vera identit\u00e0, per il tradimento del giuramento trasforma Batto in una pietra, la quale ha la propriet\u00e0 di scoprire la qualit\u00e0 di qualunque metallo che se le accosta."}
{"id": "712716", "revid": "123008223", "url": "https://it.wikipedia.org/wiki?curid=712716", "title": "Matteo Maria Boiardo", "text": "\u00c8 considerato uno dei pi\u00f9 noti e importanti letterati italiani del XV secolo. Fu conte feudatario di Scandiano.\nBiografia.\nPrimi anni di Alberghiero (1441 - 1460).\nFiglio di Giovanni Peppe Cruciata (1419-1452) (figlio a sua volta di Feltrino Boiardo) e di Lucia Strozzi; fratello della madre fu il noto poeta Tito Vespasiano Strozzi, mentre la sorella del padre Giulia, che aveva sposato Gianfrancesco I Pico, era la madre di Giovanni Pico della Mirandola.\nMatteo Maria Boiardo nacque nel 1441 a Scandiano, feudo comitale dei Boiardo, nel segno dei Gemelli, come scrive lui stesso, quindi tra il 21 maggio e il 21 giugno. Si trasfer\u00ec con la famiglia a Ferrara in una casa in via del Turco e qui trascorse la sua fanciullezza. Rimasto orfano di padre nel 1451 and\u00f2 a vivere presso il nonno, Feltrino Boiardo, tornando dunque a Scandiano. Suoi precettori furono lo stesso nonno (uomo di grande cultura, tanto che, settuagenario, si era iscritto a un corso di diritto canonico per curiosit\u00e0 ed interesse di apprendere) e un certo Bartolomeo da Prato, cappellano e sacerdote. Il Boiardo fu istruito alla letteratura classica: probabilmente ebbe qualche conoscenza rudimentale della greca ma per lo pi\u00f9 si dedic\u00f2 alla latina, affiancando a queste un vivo interesse per Petrarca e Dante. Nel 1456 l'amatissimo nonno Feltrino mor\u00ec e nel 1460 anche l'affezionatissimo zio Giulio Ascanio. Dunque dovette terminare cos\u00ec la propria formazione, dedicandosi al solo governo ed all'amministrazione del feudo di Scandiano.\nGoverno del feudo, la vita nelle corti estensi, l'amore per Antonia Caprara (1460 - 1471).\nBoiardo si present\u00f2 al Consiglio degli Anziani di Reggio del marchesato, Ferrara dove si trasfer\u00ec nel 1461 andando a vivere alla corte di Borso d'Este ove incontr\u00f2 lo zio Strozzi, Guarini, Paganelli ed altri celebri letterati del tempo. Nel 1469 accompagn\u00f2 a Roma Borso d'Este, che andava a ricevere dal Pontefice la corona ducale. Si affezion\u00f2 molto anche alle corti di Modena, tenuta da Ercole d'Este e Reggio, appartenuta a Sigismondo d'Este. Va ricordata l'attrazione per questa seconda corte come legata alla relazione con Antonia Caprara, la \"musa\" ispiratrice della poesia del Boiardo. Si \u00e8 risaliti all'identificazione della Caprara grazie ad un registro parrocchiale: risult\u00f2 infatti essere stata battezzata una donna con questo nome il 31 ottobre 1451 nella chiesa di San Giovanni di Reggio, di questa fanciulla, a parte il nome, individuato anche tramite acrostici presente nelle poesie degli \"Amorum libri tres\", non si sa nient'altro. Descritta come bella e volubile nelle opere del Boiardo, si pu\u00f2 dunque intuire che l'amore tra i due non fosse pienamente corrisposto.\nPartenza per Roma e viaggi con gli Estensi (1471 - 1473).\nBoiardo lasci\u00f2 l'Emilia nel marzo del 1471 accompagnando Borso d'Este a Roma nel 1471 alla cerimonia in cui il papa Paolo II ufficializzava l'ascesa di Borso come signore di Ferrara e l'elevazione del titolo marchionale degli Este a titolo ducale.\nNel 1472 spos\u00f2 Taddea Gonzaga dei conti di Novellara, da cui ebbe otto figli.\nNella primavera del 1473 il Boiardo accompagn\u00f2 in una grandiosa cavalcata Ercole I, succeduto al fratello Borso, fino a Napoli per andare a prelevare la sua sposa Eleonora d'Aragona.\nCaso del canale di Secchia e tentato avvelenamento (1473 - 1475).\nNell'estate del 1473 esplose la controversia del canale di Secchia, manufatto che portava l'acqua dal fiume alla citt\u00e0 di Reggio, attraversando il territorio di Scandiano: i Carpigiani infatti, appoggiati dal loro signore, Marco Pio, rompevano l'argine del canale sotto Casalgrande, localit\u00e0 appartenente alla contea di Scandiano, con grave danno sia per i territori del Boiardo sia per Reggio.\nIl Boiardo chiese al Consiglio degli Anziani di Reggio l'autorizzazione a brandire le armi contro i signori Pio di Carpi per porre fine alla questione in quanto anche lui risultava gravemente danneggiato dall'abuso. Da ci\u00f2 deriv\u00f2 un contrasto familiare: la vedova dello zio paterno Ascanio, Taddea Pio, sorella del signore di Carpi, si oppose al nipote per gli interessi dei parenti, in particolare dei nipoti e dei figli, altri parenti del ramo dei Boiardo che traevano vantaggio dalla rottura dell'argine a Casalgrande. L'irrisolvibile \"querelle\" trov\u00f2 una possibile soluzione con il tentativo di avvelenamento del Boiardo architettato dal cancelliere di Giovanni Boiardo, cugino del poeta, figlio del defunto Ascanio e di Taddea.\nTuttavia un servo di Matteo, Boioni, chiamato a far parte del delitto, avvert\u00ec il padrone: Boiardo ordin\u00f2 al delatore di fingere di assecondare l'invito dei cospiratori per poi catturare e imprigionare Boioni e procurarsi la prova del delitto, il veleno stesso, per portarlo di fronte al duca. Ercole non pot\u00e9 tuttavia soddisfare le istanze del Boiardo perch\u00e9 il potere dei Pio di Carpi era troppo ampio. Per tale motivo la colpa fu gettata interamente su Boioni, esiliato e poi successivamente graziato. Le cause e le sentenze dei magistrati non accontentarono Boiardo dato che, di fatto, la zia Taddea e il cugino Giovanni la ebbero vinta. Per risolvere qualsiasi futura questione decise di scindere il feudo in due parti: una, comprendente Arceto, attuale frazione di Scandiano, fu data al cugino Giovanni, pi\u00f9 vicina a Carpi e dunque agli interessi di Taddea Pio. Boiardo si tenne il resto del feudo.\nMorte.\nMor\u00ec a Reggio nel dicembre 1494 e, come da sue volont\u00e0 testamentarie, fu tumulato nella chiesa di Santa Maria, a Scandiano, dove gi\u00e0 erano sepolti i genitori e il nonno Feltrino. I Boiardo avrebbero poi controllato il feudo fino al 1560, anno in cui si estinse la linea maschile del casato.\nSepoltura.\nNell'estate 2003 un gruppo di volontari, guidato da Silvano Vinceti e comprendente storici (Roberto Gandini, Maria Elena Vecchi, Giovanni Vecchi), uno speleologo e un antropologo, con la collaborazione del RIS di Parma, comp\u00ec scavi e ricerche sotto al pavimento dell'altare, nella chiesa dove, secondo tradizione, fu sepolto il poeta.\nIl mistero della sua tomba durava da secoli non essendovi lapidi, a differenza di altri Boiardo l\u00ec tumulati, n\u00e9 il monumento funerario che il Boiardo stesso, nel testamento, aveva chiesto vi venisse costruito.\nSecondo l'allora comandante del RIS di Parma Luciano Garofano, \u00abSi pu\u00f2 affermare, al di l\u00e0 di ogni ragionevole dubbio\u00bb che fra le ossa trovate e sottoposte al test del DNA, alcune \u00absono i resti di Matteo Maria Boiardo\u00bb.\nDiscendenza.\nMatteo Maria spos\u00f2 nel 1472 Taddea Gonzaga dei conti di Novellara ed ebbero sette figli:\nFormazione e opere giovanili.\nL'ambiente ferrarese era nel Quattrocento uno dei principali centri della cultura umanistica. Boiardo (nipote del poeta e umanista Tito Vespasiano Strozzi), assimil\u00f2 l'amore per la letteratura classica e, oltre a tradurre opere latine (di Cornelio Nepote e Apuleio) e greche (Erodoto, Senofonte), si dedic\u00f2 alla composizione di testi poetici sia in latino sia in volgare.Tra le opere latine sono da notare i \"Carmina in Herculem\" (1463) di chiaro intento encomiastico, e \"Pastoralia\", egloghe ispirate alle \"Bucoliche\" di Virgilio.Svilupp\u00f2 temi bucolici anche in volgare nella raccolta \"Pastorale\"; scrisse inoltre la commedia \"Timone\", derivata da un dialogo di Luciano di Samosata.\nOpere.\n\"Epigrammata\".\n11 Epigrammi tutti per Ercole I d'Este nel pieno della lotta per la successione di quest'ultimo con Leonello d'Este (1471)\n\"Amorum libri tres\".\nL'opera si compone di 180 testi, scritti fra il 1474 e il 1476, ordinati secondo uno schema preciso. Nel primo libro \u00e8 espressa la gioia dell'amore corrisposto; nel secondo il dolore per il tradimento della donna amata; nel terzo l'aspirazione ad un'elevazione spirituale. Il modello \u00e8 il \"Canzoniere\" di Francesco Petrarca, ma vi sono differenze evidenti, sia nella vitalit\u00e0 della rappresentazione della natura (ricca di luci, colori, sensazioni), sia nel linguaggio, che conserva una forte impronta emiliana. Oltre al modello di Petrarca vi sono quello di Ovidio (da cui Boiardo prende il titolo dell'opera) e quello stilnovista.\nLe pastorali\nRaccolta concepita tra la fine del 1482 e l'inizio del 1484 con cui Boiardo torna alla bucolica ma in volgare testimonianza di un Umanesimo che vuole ricreare i generi classici in volgare. La Guerra di Ferrara (1482-1484) si riflette in quest'opera visto che Boiardo \u00e8 governatore di Reggio dal 1483 e partecipa attivamente al conflitto.\nOrlando innamorato\nL\"'Orlando innamorato\" riprende i temi e i personaggi dei romanzi cortesi, ancora molto diffusi e apprezzati a Ferrara e nell'Italia centro-settentrionale, tanto presso il pubblico colto quanto presso il popolo. Introduce l'innovazione di fondere i due principali filoni narrativi preesistenti, ossia il ciclo carolingio (Carlo Magno e i suoi paladini) e il ciclo bretone (i cavalieri della Tavola rotonda).\nIl poema, in ottave, molto ampio, rimase incompiuto pochi mesi prima della morte del poeta, avvenuta in un periodo assai grave per l'Italia, con la discesa dei francesi di Carlo VIII, cui fa esplicito riferimento l'ultima ottava. Il poema ebbe grande successo, poich\u00e9 interpretava con sensibilit\u00e0 umanistica i valori cortesi dell'epoca feudale ormai al tramonto. Ludovico Ariosto riprese la trama dell\u2019\"Orlando innamorato\" per il suo \"Orlando furioso\" proprio nel punto in cui il Boiardo s'era interrotto.\nEdizione delle opere.\nIl centro studi a lui dedicato a Scandiano nel 2009 ha curato un'edizione completa delle sue opere. Oltre alle maggiori, la collana \"Studi boiardeschi\" pubblicata da Interlinea edizioni comprende quelle inedite o apparse in stampe oggi rare. Tutti i testi hanno un'edizione critica e commentata (con traduzione a fronte se latini), curati da importanti studiosi della materia."}
{"id": "712719", "revid": "124945693", "url": "https://it.wikipedia.org/wiki?curid=712719", "title": "Ferrari 126 C3", "text": "La Ferrari 126 C3 \u00e8 un'automobile monoposto sportiva di Formula 1, che gareggi\u00f2 nella stagione 1983. Subentrata alla Ferrari 126 C2 dopo il Gran Premio di Gran Bretagna, fu la prima vettura del team di Maranello con telaio in fibra di carbonio e con funzioni di carrozzeria. Progettata da Harvey Postlethwaite e guidata da Ren\u00e9 Arnoux e Patrick Tambay vinse il mondiale costruttori, l'ultimo per la Ferrari prima del 1999, mentre i piloti conclusero il campionato al terzo e quarto posto.\nSviluppo.\nNovit\u00e0 regolamentari.\nLa stagione 1983 vide l'introduzione di nuove norme nel regolamento di Formula 1. Le pi\u00f9 importanti furono l'abolizione dell'effetto suolo, l'obbligo del fondo vettura piatto, dell'altezza minima dal suolo di 6cm, di una struttura deformabile anteriore davanti alla pedaliera e una riduzione della dimensione degli alettoni posteriori. Queste nuove regole segnarono il tramonto definitivo del Cosworth DFV 3 litri aspirato in quanto l'esasperazione dell'effetto suolo era l'unico modo in cui le auto che utilizzavano un motore aspirato potevano rimanere competitive anche se con qualche espediente al di fuori del regolamento. Espedienti che continuarono ad essere messi in atto dalle ultime scuderie che non potevano permettersi un motore turbo.\nIl nuovo regolamento, oltre ad un conseguente aumento dei costi per quanto riguarda lo sviluppo dei motori che erano di nuovo la chiave per la competitivit\u00e0 di una vettura, port\u00f2 ad una notevole differenziazione delle vetture con conformazioni aerodinamiche diverse. C'era chi preferiva mantenere l'impostazione degli anni precedenti con pance lunghe e piatte (Renault, Lotus, Alfa Romeo) e chi, come la Ferrari, scelse di costruire vetture a \"freccia\" con prese d'aria basse e molto arretrate (Tyrrell, Toleman, Brabham) e i radiatori posti lateralmente. Nonostante ci\u00f2, la 126 C3 era meno estrema della Brabham BT52 e della particolarissima Toleman TG183. Tuttavia la 126 C3 corse praticamente sempre con le pance molto lunghe ed inclinate e con i radiatori piegati in avanti di 45\u00b0 come la 126 C2B perch\u00e9 la configurazione a freccia, che sarebbe stata ripresa dalla 126 C4, creava dei problemi di raffreddamento.\nLa 126 C3.\nPer lo sviluppo della nuova 126 C3, i tecnici Ferrari si appoggiarono al Centro Ricerche della Fiat a Orbassano e al Centro Sperimentazioni di Mirafiori dove vennero condotti dei test in galleria del vento sia su modelli in scala che non. Inoltre tutta l'attivit\u00e0 sportiva della Scuderia venne trasferita alla Gestione Sportiva per renderla il pi\u00f9 indipendente possibile da quella destinata alle vetture di serie.\nIl telaio, per la prima volta su una Ferrari F1, aveva funzione di carrozzeria ed era costruito con materiali compositi (alluminio, Kevlar, Nomex e fibra di carbonio) in due semigusci incollati a caldo. Questi nuovi materiali, insieme a delle centine di rinforzo nei punti chiave, contribuirono ad aumentare la rigidit\u00e0 della vettura e i crash test evidenziarono il notevole aumento della capacit\u00e0 di assorbimento degli urti.\nPer il resto la vettura altro non era che una 126 C2B leggermente modificata. Erano infatti identici motore (che ora erogava oltre 600\u00a0CV a 10\u00a0500 giri/min in configurazione da gara), cambio, e impianto frenate. Le sospensioni erano simili ma presentavano dei bracci pi\u00f9 sottili per ovviare al consumo anomalo degli pneumatici anteriori. L'alettone posteriore, che in alcune occasioni presentava delle appendici laterali che permettevano di aggirare la restrizione sulle dimensioni dell'ala posteriore, era stato concepito secondo le nuove norme e limitava la perdita di aderenza dovuta all'assenza delle minigonne. Come la precedente monoposto, anche la C3 era dotata di un discusso sistema di miscelazione dell'acqua alla benzina da iniettare (per ovviare a problemi di surriscaldamento delle pareti dei cilindri). Tale sistema, derivato dalla tecnologia dei turboreattori, fu successivamente vietato nel 1984.\nIn realt\u00e0 la vettura alla presentazione presentava una aerodinamica delle fiancate del tipo a \"freccia\", ispirato alla \"Brabham BT52\", che vincer\u00e0 il mondiale. Durante i test di Silverstone quindici giorni prima dell'esordio si evidenziarono problemi di raffreddamento motore che non erano presenti sulla 126C2/B portata come pietra di paragone. Per tale motivo fu adottata nuovamente l'aerodinamica del modello vecchio.\nNel complesso la 126 C3 si dimostr\u00f2 una vettura riuscita, veloce anche a detta dei suoi piloti e capace di bissare il titolo costruttori 1982 della 126 C2.\nRisultano utilizzate in gara 4 vetture (numero di telaio da 066 a 069), mentre un quinto telaio (numero 070) non fu probabilmente utilizzato\nCerimonia di presentazione.\nLa 126 C3 fu presentata il 20 giugno 1983 all'interno delle officine del reparto corse poche ore dopo essere stata assemblata per la prima volta. Oltre ai pochi giornalisti invitati erano presenti Enzo e Piero Ferrari oltre naturalmente ai due piloti e al responsabile della progettazione Mauro Forghieri. La nuova vettura stup\u00ec per la forma aerodinamica e la conformazione a freccia, infatti era stata presentata con le pance molto arretrate che poi non sarebbero mai state usate in gara per quell'anno.\nSubito dopo la presentazione, Tambay effettu\u00f2 31 giri di pista a Fiorano senza riscontrare anomalie e segnando un tempo di 1'09\"06, un secondo e mezzo sopra l'allora record della pista.\nCarriera agonistica.\nLa 126 C3 fece il suo esordio al GP di Gran Bretagna dove la Ferrari port\u00f2 due C3 e due C2B per poi decidere all'ultimo momento quale utilizzare. Arnoux e Tambay conquistarono i primi due posti sulla griglia con la nuova C3 ma in gara la Ferrari, che aveva optato per gli pneumatici radiali, accus\u00f2 dei problemi di gomme e cos\u00ec Tambay fin\u00ec terzo mentre Arnoux arriv\u00f2 quinto.\nIn Germania le Ferrari monopolizzarono ancora la prima fila (Tambay 1\u00ba, Arnoux 2\u00ba) e la gara vide la vittoria di Arnoux dopo che Tambay si era ritirato per problemi al motore. Questa vittoria permise al francese di avvicinarsi ai vertici della classifica grazie anche al ritiro di Piquet e alla crisi di Prost. Le tre gare successive (Austria, Olanda e Italia) confermarono il buon momento della Ferrari e consolidarono la posizione in classifica di Arnoux grazie alla vittoria in Olanda (Tambay 2\u00ba) e i due secondi posti in Austria (Tambay ritirato per problemi all'alimentazione) e Italia (Tambay 4\u00ba). Purtroppo per i piloti del cavallino le ultime due gare furono fatali, infatti n\u00e9 Arnoux n\u00e9 Tambay ottennero punti e Arnoux vide sfumare la possibilit\u00e0 di lottare fino in fondo per il mondiale, poich\u00e9 a pochi giri dall'inizio dell'ultimo Gran Premio della stagione ebbe una rottura del motore. Il mondiale piloti and\u00f2 quindi a Piquet su Brabham ma la Ferrari pot\u00e9 consolarsi con la vittoria del mondiale costruttori, il secondo consecutivo.\nIl caso carburanti.\nLa stagione 1983 rimase anche celebre in negativo per il sospetto (divenuto certezza alla fine della stagione agonistica) che la Brabham utilizzasse un carburante irregolare per il suo motore BMW turbo. Fin dall'estate giravano delle voci insistenti al riguardo, ma solo dopo il Gran Premio d'Italia la FIA si decise a prelevarne un campione dalla vettura di Piquet, vincitore davanti ad un esterrefatto Ren\u00e9 Arnoux. Il francese, infatti, era rimasto stupito dalla velocit\u00e0 della Brabham sui rettilinei, talmente elevata che nessuno riusciva a prenderne la scia. Le analisi andarono per le lunghe e solo a fine stagione venne reso noto che la benzina utilizzata dalla Brabham aveva un numero di ottani nettamente superiore a quello consentito. Nonostante ci\u00f2 non accadde nulla e Enzo Ferrari, forse appagato dal titolo costruttori, forse per non compromettere i rapporti con Ecclestone, allora patr\u00f2n della Brabham, che deteneva i diritti TV della F1, non fece ricorso anche se Arnoux avrebbe potuto trarre beneficio da un'eventuale squalifica del team inglese. Con diabolica perfidia, il Drake \"si accontent\u00f2\" di una lettera ufficiale, con la quale Ecclestone ammetteva di aver barato e prometteva di non farlo pi\u00f9.\nProbabilmente anche questo fatto era da ricondurre ad un regolamento lacunoso che si prestava alle interpretazioni pi\u00f9 fantasiose, come spesso \u00e8 accaduto. Infatti, per il 1983 era misteriosamente scomparso l'aggettivo \"commerciale\" alla voce benzina e questo spinse anche alcune scuderie (minori e non) ad usare benzina di tipo aeronautico per le loro monoposto."}
{"id": "712720", "revid": "287204", "url": "https://it.wikipedia.org/wiki?curid=712720", "title": "Lennie Niehaus", "text": "Biografia.\nAttivo negli anni '50 con la big band di Stan Kenton (si ricordi \"Contemporary Concepts\" del 1955), \u00e8 un eccellente musicista di stampo prettamente parkeriano, ma dal suono molto cool, paragonabile al contemporaneo e collega Phil Woods. \nOltrech\u00e9 essere autore di un celebre metodo per l'insegnamento del saxofono, Niehaus \u00e8 anche il principale collaboratore musicale per le pellicole girate dall'attore e regista Clint Eastwood, conosciuto grazie alla sua lunga collaborazione, in qualit\u00e0 di orchestratore, con il musicista prediletto di Eastwood, Jerry Fielding, specializzato in musica per cinema e particolarmente attivo nei generi western e poliziesco. \nLe prime orchestrazioni di Niehaus su partiture scritte da Fielding risalgono al 1962, mentre la prima colonna sonora cinematografica composta in proprio \u00e8 \"Corda tesa\", del 1984, per la regia di Richard Tuggle, in cui Eastwood \u00e8 protagonista."}
{"id": "712725", "revid": "114774731", "url": "https://it.wikipedia.org/wiki?curid=712725", "title": "Russula fragilis", "text": "\"Russula fragilis\" var. fragilis Fr., \"Epicrisis Systematis Mycologici\" (Upsaliae): 359 (1838).\nLa Russula fragilis \u00e8 una piccola Russula riconoscibile per il colore a toni prevalentemente porpora del cappello, il filo eroso delle lamelle, la sporata bianca, la carne molto friabile e il suo sapore acre.\nDescrizione della specie.\nCappello.\n3-4(7) cm di diametro, convesso, subito espanso leggermente depresso al centro, pi\u00f9 o meno striato.\nLamelle.\nSpaziate, mediamente fitte, fragili, anastomosate, adnate o libere al gambo, bianche, con lieve tendenza scurire, con filo di solito seghettato.\nGambo.\n4-5 x 0,7-1,5 cm, cilindrico, a volte claviforme, attenuato in alto, ingrossato alla base, fragile, pieno, poi midolloso, asciutto, rugoso, bianco, piuttosto liscio, tende ad ingiallire al tocco e a maturit\u00e0.\nCarne.\nMolto fragile, sottile, bianca, ingiallente a maturit\u00e0.\nSpore.\n7-9 x 6-7,5 \u00b5m, ovoidali, ialine, verrucose, con verruche unite da creste a formare un reticolo, bianche in massa, amiloidi.\nHabitat.\nCresce nei boschi di latifoglia, aghifoglia ed anche sotto macchia mediterranea, da giugno a novembre.\nCommestibilit\u00e0.\ncommestibile ,ma di sapore molto piccante .\nEtimologia.\nDal latino \"fragilis\" = fragile, per la fragilit\u00e0 della carne."}
{"id": "712732", "revid": "1963777", "url": "https://it.wikipedia.org/wiki?curid=712732", "title": "Kevin Bacon", "text": "Biografia.\nUltimo di sei figli e di origini inglesi, irlandesi e tedesche, \u00e8 nato a Filadelfia, Pennsylvania da madre insegnante in una scuola elementare e attivista liberal, e da padre urbanista. All'et\u00e0 di 13 anni Bacon, deciso a diventare un attore, lascia la famiglia per quattro anni e si trasferisce a New York, dove diventa uno dei pi\u00f9 giovani studenti del Circle in the Square Theater School.\nNegli anni ottanta partecipa alla soap opera \"Sentieri\" nel ruolo di Tim Werner. Nel 1982 vince un Obie Award per uno spettacolo a Broadway, \"Slab Boys\", dove lavora accanto agli allora sconosciuti Sean Penn e Val Kilmer, ma \u00e8 con il film \"Footloose\" di Herbert Ross del 1984 che diventa una star, lavorando tra l'altro con il fratello di Sean ovvero Chris Penn, per quanto poi questo ruolo render\u00e0 a Bacon difficile scostarsi dall'immagine del ragazzo idolo dei teenager che interpreta nel film.\nNel 1986 partecipa a \"Quicksilver - Soldi senza fatica\", nel 1987 \u00e8 il protagonista in \"Una gita pericolosa\" di Jeff Bleckner, nel 1988 interpreta un ruolo da commedia nel film \"Un amore rinnovato\" con Elizabeth McGovern, ma continua a lavorare nei teatri, e nel 1990 interpreta \"Tremors\" e \"Linea mortale\" che gli regalano il successo internazionale. Alla fine degli anni novanta ha creato con il fratello Michael un duo rock chiamato The Bacon Brothers, con cui ha pubblicato tre album per il cui lancio sono state effettuate alcune \"tourn\u00e9e\" attraverso gli USA.\nCon Elizabeth Perkins nel 1991 interpreta la commedia romantica \"Dice lui, dice lei\", ma nello stesso anno interpreta il ruolo del prostituto gay nel film ad alto budget \"JFK - Un caso ancora aperto\" di Oliver Stone, per il quale per\u00f2 ottiene pessime critiche. Interpreta poi \"Codice d'onore\", con Tom Cruise e Jack Nicholson, \"The River Wild - Il fiume della paura\" con Meryl Streep, \"Sleepers\", \"Apollo 13\", \"L'uomo senza ombra\", \"L'isola dell'ingiustizia - Alcatraz\", \"Un autunno tra le nuvole\", \"Mystic River\", \"In the Cut\", \"False verit\u00e0\", e \"Frost/Nixon\". Nel 2011 interpreta il \"villain\" Sebastian Shaw nel film \"X-Men - L'inizio\", diretto da Matthew Vaughn.\nVita privata.\nSul set del film \"Lemon Sky\" ha conosciuto l'attrice Kyra Sedgwick, che ha sposato il 4 settembre 1988; hanno due figli, Travis Bacon (23 giugno 1989) e Sosie Ruth Bacon (15 marzo 1992), e vivono nell'Upper West Side a Manhattan, New York.\nBacon \u00e8 un sostenitore del Partito Democratico statunitense.\nIl numero di Bacon.\nIl numero di Bacon \u00e8 un passatempo inventato nel 1994, sulla base dell'ipotesi dei sei gradi di separazione. Si tratta di assegnare a ogni attore o attrice che ha partecipato a un film con Bacon un numero di Bacon pari a 1, a ogni attore che abbia lavorato con uno della lista precedente un numero di Bacon pari a 2 e cos\u00ec via. Kevin Bacon ha numero di Bacon 0. Anche nella matematica c'\u00e8 un processo molto simile: si tratta del numero di Erd\u0151s, riferito al matematico Paul Erd\u0151s, autore molto prolifico e con una vastissima lista di collaboratori. Dalla somma dei due numeri nasce il numero di Erd\u0151s-Bacon che per\u00f2, provenendo da due campi cos\u00ec diversi, \u00e8 posseduto da un numero molto ridotto di persone, soprattutto da matematici (o scienziati) apparsi in qualche documentario scientifico. Per esempio Natalie Portman possiede numero di Erd\u0151s-Bacon 6 (5+1).\nIl 18 gennaio 2007 l'attore, coinvolgendo altre celebrit\u00e0 di Hollywood, ha fondato l'onlus \"SixDegrees\", che promuove l'applicazione del principio di solidariet\u00e0 all'idea, appunto, delle \"reti piccolo mondo\".\nDoppiatori italiani.\nNelle versioni in italiano dei suoi film Kevin Bacon \u00e8 stato doppiato da:\nDa doppiatore \u00e8 sostituito da:"}
{"id": "712733", "revid": "57342", "url": "https://it.wikipedia.org/wiki?curid=712733", "title": "Leonard Niehaus", "text": ""}
{"id": "712737", "revid": "6923", "url": "https://it.wikipedia.org/wiki?curid=712737", "title": "Programma Space Shuttle", "text": "Il Programma Space Shuttle, ufficialmente Space Transportation System (STS), \u00e8 stato il programma per il lancio di un veicolo con equipaggio nello spazio dal 1981 al 2011 del governo degli Stati Uniti d'America. Lo Space Shuttle Orbiter era lanciato verticalmente, solitamente con un equipaggio composto da quattro a sette astronauti e fino a di carico utile in un'orbita terrestre bassa. Al termine della missione lo Shuttle poteva uscire indipendentemente fuori dall'orbita usando il suo Orbital Maneuvering System (\"sistema di manovra orbitale\") e rientrare nell'atmosfera terrestre. Durante la discesa e l'atterraggio l'Orbiter agiva da veicolo di rientro e aliante usando il suo sistema RCS e il controllo delle superfici di volo per mantenere l'altitudine fino all'atterraggio al Kennedy Space Center o alla Edwards Air Force Base.\nIl programma cominci\u00f2 formalmente nel 1972, sebbene il concetto sia stato gi\u00e0 esaminato alla fine degli anni sessanta e fu l'unico focus delle operazioni con equipaggio della NASA dopo il termine del Programma Apollo e dei voli Skylab nella met\u00e0 degli anni settanta. Lo Shuttle fu inizialmente concepito e presentato al pubblico nel 1972 come \"Space Truck\" (\"Camion Spaziale\") che sarebbe stato usato, tra le altre cose, per la realizzazione di una stazione orbitale all'inizio degli anni novanta, per essere quindi rimpiazzato da un nuovo veicolo. Quando il concetto di una stazione spaziale USA si evolse in quello della Stazione Spaziale Internazionale (ISS), il periodo di servizio dello Shuttle venne esteso diverse volte fino al 2011, prima di essere infine ritirato. Nel 2004 secondo la Vision for Space Exploration del presidente George W. Bush lo Shuttle avrebbe dovuto essere usato quasi unicamente per completare la costruzione della ISS all'epoca in grande ritardo.\nIl primo orbiter sperimentale, l\"'Enterprise\", costruito unicamente solo per \"Approach and Landing Tests\" (\"test di avvicinamento e atterraggio\") fu consegnato nel 1976, mentre il \"Columbia\" fu il primo a compiere un volo nello spazio (la missione STS-1) il 12 aprile 1981. La STS-135 dello \"Atlantis\" fu l'ultima missione del programma Space Shuttle che termin\u00f2 formalmente il 31 agosto 2011.\nIl ritiro dello Shuttle termin\u00f2 un'era in cui tutte le varie attivit\u00e0 spaziali degli Stati Uniti erano eseguite da un unico veicolo e un'unica organizzazione. Le funzioni che lo Shuttle aveva coperto per trent'anni saranno eseguite non da uno, ma da diversi tipi di veicoli, tra cui il Boeing X-37, un veicolo privo di equipaggio sviluppato per l'United States Air Force. Per la fine del 2012 le missioni di rifornimento per l'ISS sono state eseguite da veicolo privati sotto il programma Commercial Resupply Services usando i veicoli parzialmente riutilizzabili Dragon e nel futuro quelli non riutilizzabili Cygnus. Gli equipaggi della ISS vengono inviati usando le Sojuz russe. Per missioni oltre l'orbita bassa la NASA sta sviluppando le navicelle Orion.\nL'avvio del programma: la scelta dello Shuttle.\nLa NASA elabora negli anni sessanta alcuni progetti per sviluppare una navetta spaziale composta di parti riutilizzabili, con la quale sostituire i razzi che possono essere usati una volta sola, come quelli utilizzati nei programmi Mercury, Gemini e Apollo.\nNello stesso periodo, l'Aeronautica si interessa a piccoli sistemi con i tempi di reazione pi\u00f9 veloci e viene coinvolta nel progetto NASA dell'aereo-spaziale, l'X-20 Dyna-Soar, consolidando una lunga collaborazione con l'agenzia spaziale.\nDopo il grande sforzo richiesto dal Programma Apollo nella seconda met\u00e0 degli anni sessanta, la NASA inizia a guardare al futuro del programma spaziale. Prevede di usare mezzi spaziali riutilizzabili e spinti da grandi propulsori, per portare in orbita una grande stazione spaziale, dalla quale lanciare missioni permanenti per la Luna e verso Marte.\nMa i progetti si trovano ad affrontare forti tagli di bilancio, che spingono l'agenzia spaziale a cancellare prima il progetto di missioni su Marte e poi a mantenere il solo progetto Shuttle, indispensabile per costruire una stazione spaziale.\nPer costruire lo Shuttle vengono preparati diversi progetti, alcuni dei quali complessi. Un tentativo di semplificazione fu fatto con il DC-3, una piccola navicella con un carico utile di 9 tonnellate, equipaggio di 4 uomini, e manovrabilit\u00e0 limitata, che diventer\u00e0 il punto di riferimento nella progettazione del vero Shuttle.\nLa decisione finale sulle caratteristiche dello Shuttle viene presa quando la NASA, potendo puntare su un solo progetto, chiede all'Aeronautica di usare lo Shuttle per i propri lanci futuri, risparmiando i costi per sviluppare le capacit\u00e0 di razzi come il Titan II.\nL'Aeronautica controvoglia accetta, ma prima chiede un forte aumento del proprio budget per lanciare i propri satelliti-spia. Tali satelliti hanno grandi dimensioni, pesano circa 18 tonnellate e devono essere collocati su un'orbita polare, \nInoltre, l'Aeronautica vuole poter far tornare sulla terra il satellite dopo una sola orbita atterrando presso lo stesso luogo di lancio per ragioni di sicurezza militare. Queste caratteristiche richiedono che la navetta sia pi\u00f9 manovrabile attraverso ali pi\u00f9 grandi e pesanti di quanto inizialmente previsto.\nIl progetto del DC-3 viene accantonato a favore di un sistema pi\u00f9 complesso e costoso perch\u00e9 ogni aumento di peso nella parte superiore di un veicolo di lancio, richiede una maggiore capacit\u00e0 di spinta nelle fasi iniziali di lancio e quindi, viste le caratteristiche richieste, il sistema di lancio a due stadi da progettare deve possedere dimensioni maggiori di quelle del Saturn V.\nMentre il programma avanzava, si suggerisce un approccio completamente differente: la NASA dovrebbe usare i razzi Saturn per mettere in orbita la stazione spaziale, con costi di sviluppo inferiori e tempi pi\u00f9 brevi per la messa in orbita della stazione spaziale.\nTale tesi non convince chi si dedica al programma Space Shuttle, che sostiene che se il numero dei lanci \u00e8 elevato il costo di progettazione di un nuovo sistema risulta inferiore al costo dei razzi che non si possono riutilizzare. Inoltre la scelta di razzi riutilizzabili viene suggerita dai probabili aumenti dei prezzi causati dall'inflazione elevata degli anni settanta.\nE poich\u00e9 non si prevedono lanci molto frequenti, si decide di affidare tutti i futuri lanci della NASA o dell'Aeronautica allo Space Shuttle. In tal modo il costo dei lanci \u00e8 inferiore a qualsiasi altra soluzione, eccetto il caso di lanci di vettori molto piccoli o molto grandi.\nScelto come operatore, la NASA inizia a lavorare per garantirsi i finanziamenti necessari a sviluppare il programma quinquennale per progettare lo Shuttle. Ma si trova presto in difficolt\u00e0, dovendo fare i conti con il bilancio statale americano in forte deficit.\nCon il bilancio americano in difficolt\u00e0 sotto il peso dell'inflazione e della guerra in Vietnam, il Parlamento e l'Amministrazione pensano a tagliare gli stanziamenti della NASA e non sono interessati a un progetto a lungo termine, come quello dello Shuttle. Ma non c'\u00e8 molto da tagliare: alla NASA \u00e8 rimasto solo un progetto, lo Shuttle, e tagliarlo significherebbe chiudere la NASA.\nIl mondo politico punta quindi a ridurre il costo annuo, diluendo la spesa su pi\u00f9 anni, anche se questo pu\u00f2 significare ulteriori difficolt\u00e0 per il progetto. Viene quindi scelto di ridurre i costi di sviluppo rinunciando a booster riutilizzabili e scegliendo di lanciare la navetta attraverso razzi pi\u00f9 semplici e recuperabili dopo il lancio. Un altro cambiamento consiste nel collocare il carburante in un serbatoio esterno, che consente di aumentare il carico trasportabile in una navetta di dimensioni pi\u00f9 piccole, anche se il serbatoio esterno non pu\u00f2 essere riutilizzato dopo il lancio.\nL'ultima questione aperta riguarda le caratteristiche dei booster.\nLa NASA elabora almeno quattro soluzioni al problema. Pensa di sviluppare i primi stadi del razzo Saturn, poi di costruire nuovi motori a carburante liquido pressurizzato, e infine di costruire uno o due razzi. Viene scelta la soluzione che prevede due razzi di ridotte dimensioni perch\u00e9 \u00e8 la soluzione meno costosa e pi\u00f9 efficiente e sicura.\nLa chiusura del programma.\nDopo il disastro del Columbia, nel 2003, i voli vennero temporaneamente sospesi. Dopo varie modifiche alle procedure di sicurezza, il 26 luglio 2005, dopo pi\u00f9 di due anni dalla precedente missione, il Discovery ha ripreso le operazioni raggiungendo la Stazione Spaziale Internazionale per il trasferimento di materiale e per il controllo dello Shuttle stesso.\nIl 14 gennaio 2004 \u00e8 stata pubblicata la nuova strategia di esplorazione della NASA, voluta dal Presidente George W. Bush e chiamata Vision for Space Exploration. In essa veniva previsto il ritiro degli Shuttle nel 2010, e il loro impiego concentrato completamente sull'assemblaggio della ISS. Dopo il 2010 un nuovo programma di trasporto umano nello spazio chiamato Constellation avrebbe dovuto prendere il posto del programma Space Shuttle. Il Programma Constellation \u00e8 per\u00f2 stato cancellato dall'ex presidente Barack Obama.\nNell'agosto 2008 il conflitto in Georgia ha fatto sorgere preoccupazioni sulla collaborazione internazionale tra Stati Uniti e Russia. Alcuni politici statunitensi avevano chiesto al Presidente Bush un'estensione del programma Space Shuttle in modo da poterlo utilizzare fino al 2015, quando sarebbe dovuta essere a disposizione la navetta Orion.\nAd ottobre 2008, all'interno della NASA \u00e8 stato presentato un progetto per estendere l'uso dello Space Shuttle oltre alla data del ritiro fissata al 2010. In particolare, in un \"white paper\" \u00e8 stato proposto di utilizzare due orbiter fino al 2015 con un massimo di 13 missioni. Ma la proposta \u00e8 stata scartata e il 21 luglio 2011 il Programma Space Shuttle si \u00e8 chiuso, con l'atterraggio dell'Atlantis alla fine della missione STS-135\nIncidenti dello Shuttle.\nDue Shuttle sono stati persi in incidenti, in entrambi i casi con la perdita di tutto l'equipaggio a bordo:\nProgramma Space Shuttle in retrospettiva.\nAl successo dello Shuttle come veicolo di lancio non \u00e8 corrisposto un ugual successo nel ridurre i costi di lancio, che ammontano a circa 500 milioni di dollari per lancio invece dei previsti 10-20 milioni.\nLa missione originale dello Shuttle \u00e8 di operare ad alta quota al minor costo e maggior livello di sicurezza possibile, consentendo un notevole miglioramento rispetto alla precedente generazione di capsule spaziali non riutilizzabili con e senza equipaggio. Pur essendo il primo sistema di lancio riutilizzabile operativo al mondo, il progetto pu\u00f2 essere considerato piuttosto fallimentare, per non aver apportato i miglioramenti pianificati. Bench\u00e9 il progetto fosse radicalmente diverso da quello iniziale, si pens\u00f2 che potesse soddisfare le richieste dell'Aeronautica Americana riducendo al contempo i costi, ma si verificarono dei problemi. Uno di questi \u00e8 stata l'inflazione, molto elevata durante gli anni settanta, che ha comportato un aumento dei costi del 200% nel decennio, rispetto ad un aumento del 34% tra il 1990 e il 2000. L'effetto sulla crescita dei costi di sviluppo dello Shuttle \u00e8 evidente. Per\u00f2 l'inflazione non spiega per intero il livello effettivo dei costi di gestione. Anche tenuto conto dell'inflazione, infatti, ogni lancio dello Shuttle dovrebbe costare oggi 100 milioni di dollari. La spiegazione sta nei dettagli operativi collegati alla manutenzione e all'assistenza della flotta di Shuttle, che si sono rivelati enormemente pi\u00f9 costosi del previsto.\nLo Shuttle viene concepito per operare come un aereo di linea, nella fase finale di rientro. Dopo l'atterraggio l'Orbiter deve essere controllato e poi riunito al resto del sistema (ET e SRB) e dovrebbe essere pronto a un nuovo lancio nel giro di due settimane. Invece questo processo dura mesi a causa di pi\u00f9 severi standard di manutenzione, richiesti dopo la perdita del Challenger, che impongono continui aggiornamenti nel processo di controllo.\nOra anche i compiti pi\u00f9 semplici richiedono quantit\u00e0 incredibili di documentazione. Questa documentazione si rende necessaria per il fatto che lo Space Shuttle \u00e8 dotato di equipaggio e non ha sistemi di fuga, perci\u00f2 ogni incidente che causasse una perdita di uno dei booster causerebbe anche la morte dell'equipaggio, il che \u00e8 ovviamente inaccettabile. Di conseguenza l'obiettivo principale del programma Shuttle \u00e8 riportare l'equipaggio sulla Terra in condizioni di sicurezza, cosa che contrasta con gli altri obiettivi, e in particolare quello di mantenere bassi i costi. Inoltre, poich\u00e9 ci sono casi in cui non si pu\u00f2 terminare prematuramente la missione in modo controllato, esistono tipologie di guasti che non ci si pu\u00f2 permettere diventino critici; quindi molti componenti devono semplicemente funzionare alla perfezione, e quindi devono essere ispezionati accuratamente prima di ciascun volo. Il risultato \u00e8 che le ore di lavoro necessarie per un volo sono aumentate in modo massiccio; 25.000 persone lavorano alle operazioni dello Shuttle (e questo dato potrebbe non essere del tutto aggiornato). I progettisti per il futuro sono orientati verso sistemi a un solo stadio, verifiche di idoneit\u00e0 al volo automatiche, e, in alcuni casi, sistemi a bassa tecnologia sovradimensionati per aumentarne la durata.\nL'aspetto peggiore della storia del sistema Shuttle \u00e8 il ruolo dell'Aeronautica. Sebbene debba essere considerata responsabile la NASA per aver promosso il coinvolgimento dell'Aeronautica, \u00e8 stata quest'ultima che ha richiesto le prestazioni che hanno portato il sistema alla complessit\u00e0 e al costo attuale. Ironicamente, n\u00e9 la NASA n\u00e9 l'Aeronautica hanno ottenuto il sistema che volevano (o di cui avevano bisogno) e l'Aeronautica a un certo punto ha gettato la spugna ed \u00e8 ritornata al suo vecchio sistema di lanciatori, abbandonando anche il progetto del lanciatore riutilizzabile Vandenburg.\nLe prestazioni che hanno pi\u00f9 pesato nel rendere zoppicante il sistema Shuttle (carico utile da 29 tonnellate; stiva per il carico utile di grande capacit\u00e0; estensione operativa di 1600\u00a0km) in effetti non sono mai state utilizzate, con l'eccezione della stiva per il carico utile."}
{"id": "712740", "revid": "5726966", "url": "https://it.wikipedia.org/wiki?curid=712740", "title": "Salento pos", "text": ""}
{"id": "712742", "revid": "5726975", "url": "https://it.wikipedia.org/wiki?curid=712742", "title": "Salento posse", "text": ""}
{"id": "712746", "revid": "287204", "url": "https://it.wikipedia.org/wiki?curid=712746", "title": "Acete", "text": ""}
{"id": "712749", "revid": "90227", "url": "https://it.wikipedia.org/wiki?curid=712749", "title": "Omerico", "text": ""}
{"id": "712750", "revid": "287204", "url": "https://it.wikipedia.org/wiki?curid=712750", "title": "Magmortar", "text": ""}
{"id": "712758", "revid": "628767", "url": "https://it.wikipedia.org/wiki?curid=712758", "title": "Monte Shasta", "text": "Il monte Shasta (; in karuk: \"\u00daytaahkoo\", ovvero \"Montagna Bianca\") \u00e8 uno stratovulcano attualmente quiescente potenzialmente attivo situato all'estremit\u00e0 meridionale della catena delle Cascate nella contea di Siskiyou, in California, Stati Uniti. Con un'altezza di 4.321,8 m, \u00e8 la seconda vetta pi\u00f9 elevata delle Cascate e la quinta dello stato. Lo Shasta occupa un volume stimato di 350 km\u00b3, circostanza che lo rende lo stratovulcano pi\u00f9 esteso dell'arco vulcanico delle Cascate. La montagna e l'area circostante rientrano nella foresta nazionale di Shasta-Trinity.\nGeografia.\nIl monte Shasta \u00e8 collegato al suo cono satellite, Shastina, dominando insieme ad esso il paesaggio sul vasto altopiano sottostante. La montagna ha attirato nel corso dei secoli l'attenzione di poeti, scrittori e presidenti.\nLa montagna \u00e8 composta da quattro coni vulcanici dormienti sovrapposti che delineano una struttura pi\u00f9 o meno complessa, con la cima principale e il prominente cono Shastina che hanno una forma visibilmente conica. Se si considerasse lo Shastina una vetta separata, questa andrebbe classificata come la quarta pi\u00f9 alta della catena delle Cascate dopo il monte Rainier, il Liberty Cap del Rainier e lo stesso monte Shasta.\nLa superficie del monte Shasta \u00e8 relativamente priva di erosione glaciale profonda tranne per il suo lato sud, dove Sargents Ridge corre in modo parallelo alla valle a forma di U Avalanche Gulch. Si tratta della pi\u00f9 ampia valle glaciale del vulcano, bench\u00e9 sia in realt\u00e0 priva di un ghiacciaio. Si contano sette ammassi nevosi permanenti sul monte Shasta, di cui i quattro pi\u00f9 grandi (Whitney, Bolam, Hotlum e Wintun) si sviluppano dal basso in alto oltre i 3.000 m, originando cupole sommitali ghiacciate principalmente sui lati nord ed est. Il Whitney \u00e8 il pi\u00f9 esteso, mentre l'Hotlum costituisce il ghiacciaio pi\u00f9 voluminoso dello stato della California. Tre dei pi\u00f9 piccoli originano dei circhi intorno e oltre i 3.400 m sui lati sud e sud-est, compreso il Watkins, il Konwakiton e il Mud Creek.\nStoria.\nIl pi\u00f9 antico insediamento umano conosciuto nell'area risale a circa 7.000 anni fa.\nAl momento del contatto tra europei e nativi americani nel 1820, chi tra questi ultimi risiedeva ai piedi del monte Shasta era affiliato alle trib\u00f9 degli Shasta, degli Okwanuchu, dei Modoc, degli Achomawi, degli Atsugewi, dei Karuk, dei Klamath, dei Wintu e degli Yana.\nL'ipotetica eruzione del monte Shasta del 1786 potrebbe essere stata osservata dal navigatore francese Jean-Fran\u00e7ois de La P\u00e9rouse, ma un simile episodio \u00e8 pi\u00f9 che controverso. Il Programma di vulcanismo globale (\"Global Volcanism Program\") dello Smithsonian Institution afferma che l'eruzione del 1786 non pu\u00f2 essere considerata valida e che l'ultima conosciuta risale al 1250 d.C. circa, come dimostrato da una datazione certa del carbonio-14.\nAnche se forse scorto per la prima volta da esploratori spagnoli, il primo avvistamento da terra del monte Shasta segnalato in modo affidabile da un europeo o statunitense si ascrive a Peter Skene Ogden, a capo di una battuta di caccia per conto della Compagnia della Baia di Hudson nel 1826. Nel 1827, sempre Ogden assegn\u00f2 il nome \"Sasty\" o \"Sastise\" al vicino monte McLoughlin. Una mappa del 1839 di David Burr registra la montagna come Rogers Peak. A causa di una probabile confusione terminologica, essendo stato il termine Shasta riservato a pi\u00f9 vette, si decise di effettuare delle correzioni nel 1841, in parte grazie agli sforzi della spedizione di Wilkes.\nA partire dal 1820, il monte Shasta divenne un punto di riferimento importante lungo quella che divenne nota come Siskiyou Trail, una rotta commerciale che correva alle pendici della vetta e che collegava Portland a San Francisco, snodandosi attraverso la valle centrale della California e il Nord-ovest Pacifico.\nLa corsa all'oro californiana port\u00f2 i primi insediamenti stabili nell'area nei primi anni 1850, specie Yreka e Upper Soda Springs. La prima salita registrata del monte Shasta avvenne nel 1854 ad opera di Elias Pearce, dopo diversi tentativi precedenti falliti. Nel 1856, Harriette Eddy, Mary Campbell McCloud e il loro gruppo furono le prime donne a raggiungere la vetta.\nNegli anni 1860 e 1870, il monte Shasta attir\u00f2 l'interesse scientifico e letterario, dopo che nel 1854 John Rollin Ridge, considerato il primo nativo americano autore di testi, aveva gi\u00e0 intitolato una lirica \"Mount Shasta\". Un libro del pioniere e imprenditore californiano James Hutchings, intitolato \"Scenes of Wonder and Curiosity in California\", conteneva un resoconto di un primo viaggio in vetta nel 1855. La vetta fu raggiunta (o quasi) tra gli altri da John Muir, Josiah Whitney, Clarence King e John Wesley Powell. Nel 1877, Muir scrisse un drammatico articolo poi divenuto popolare sulla sua sopravvivenza a una bufera di neve notturna sullo Shasta mentre giaceva presso le calde sorgenti sulfuree vicino alla vetta. Tale esperienza risult\u00f2 d'ispirazione per il racconto breve di Kim Stanley Robinson intitolato \"Muir on Shasta\".\nIl completamento nel 1887 della Central Pacific Railroad, costruita lungo la linea del Siskiyou Trail tra la California e l'Oregon, port\u00f2 un sostanziale incremento del turismo, del trasporto pesante e della popolazione nei dintorni del monte Shasta. I primi resort e hotel, quali lo Shasta Springs e l'Upper Soda Springs, avevano sede presso il celebre percorso sopraccitato che conduceva da Portland a San Francisco, nella speranza di accogliere turisti, alpinisti avventurosi o semplici viandanti.\nAll'inizio del XX secolo, la Pacific Highway segu\u00ec la traccia del vecchio Siskiyou Trail fino alla parte meridionale catena delle Cascate, aprendo ancor di pi\u00f9 le porte ai curiosi dei monti della California settentrionale. La versione odierna del Siskiyou Trail, la Interstate 5, vede ogni anno migliaia di persone ogni anno recarsi nei pressi dello Shasta.\nDal 13 al 19 febbraio 1959, il Mount Shasta Ski Bowl fece registrare il record di nevicate avvenuto durante una tempesta negli Stati Uniti, con un totale di ben 480 cm.\nIl monte Shasta and\u00f2 dichiarato luogo di interesse naturale nazionale (\"National Natural Landmark\") nel dicembre 1976.\nGeologia.\nCirca 593.000 anni fa, lave andesitiche eruttarono in quello che oggi \u00e8 il fianco occidentale del monte Shasta vicino a McBride Spring. Nel corso del tempo, lo stratovulcano ancestrale si svilupp\u00f2 ad un'altezza di certo cospicua ma sconosciuta; tra 300.000 e 360.000 anni fa, l'intero lato settentrionale del cratere croll\u00f2, generando un'enorme frana o valanghe di detriti dal volume di almeno 27 km\u00b3. Gli smottamenti coinvolsero e conversero verso nord-ovest, nella valle di Shasta, dove il fiume omonimo scorre per 45 km.\nCi\u00f2 che rimane del pi\u00f9 antico dei quattro coni del Monte Shasta si scorge a Sargents Ridge, sul lato sud della montagna. Le lave dalla bocca di Sargents Ridge coprono lo scudo di Everitt Hill ai piedi meridionali dello Shasta. Le ultime lave a eruttare dalla bocca furono andesitiche e composte da orneblenda e pirosseno.\nIl successivo cono a formarsi si rintraccia a sud dell'attuale sommit\u00e0 dello Shasta e si chiama Misery Hill. Originatosi tra 20.000 e 15.000 anni fa da flussi andesitici di pirosseno, presenta una sezione superficiale composta per\u00f2 da orneblenda.\nEsistono molte cicatrici dovute ai ghiacci su numerosi versanti, in alcuni casi legati alla pi\u00f9 recente delle glaciazioni che interessarono la regione, quella del Wisconsin. Se si unisce tale fattore alla vulcanologia locale, allora si comprende come la conformazione del monte risenta in pi\u00f9 punti degli effetti del ghiaccio e della lava. Lo Shastina, vicino alla cima maggiore, si compone principalmente di colate laviche di andesite pirosseniche. Circa 9.500 anni fa, questi flussi raggiunsero circa 10,9 km a sud e 4,8 a nord dell'area oggi occupata dalla vicina Black Butte. Le ultime eruzioni originarono l'attuale vetta di Shastina 9.400 anni fa circa, senza che durante il ventennio precedente fosse per\u00f2 cessata l'attivit\u00e0 vulcanica: i flussi piroclastici depositatisi nel lasso di tempo sopraccitato si sparsero inoltre su una superficie vasta 110 km\u00b2, raggiungendo gran parte delle odierne cittadine di Mount Shasta e Weed. Il canyon Diller, lungo 120 m e profondo 400, \u00e8 frutto di una valanga probabilmente causata dai terremoti locali.\nL'ultimo a formarsi, il cono pi\u00f9 alto, l'Hotlum Cone, nacque circa 8.000 anni fa. Il nome si deve al ghiacciaio omonimo, localizzato sulla sua parete settentrionale; la sua pi\u00f9 lunga colata lavica, denominata Military Pass, spessa 150 m, si estese per 8,9 km lungo il versante nord-est. Dalla creazione dell'Hotlum Cone, una cupola di dacite si \"intromise\" nel cono e ora forma la sommit\u00e0. La roccia del cratere sommitale, ampia quasi 180 m, venne ampiamente trasfigurata da sorgenti calde e fumarole sulfuree, di cui ne sopravvivono alcune.\nNegli ultimi 8.000 anni, il cono di Hotlum scoppi\u00f2 almeno otto o nove volte; nel 1786, l'ultima presunta eruzione significativa del monte Shasta sarebbe provenuta proprio da questo cono e avrebbe generato un flusso piroclastico, un lahar caldo (flusso di fango e detriti) e tre freddi, i quali avrebbero percorso 12,1 km lungo il fianco orientale dello Shasta attraverso Ash Creek. Una parte della colata del lahar caldo si separ\u00f2 dal percorso principale \u00e8 procedette lungo Mud Creek per 19 km. Gli studiosi recenti sembrano aver sfatato questa ricostruzione, cos\u00ec come l'ipotesi che il navigatore Jean-Fran\u00e7ois de La P\u00e9rouse vi avesse assistito dalla sua nave al largo della costa della California.\nCiclo eruttivo.\nDurante gli ultimi 10.000 anni, il monte Shasta ha eruttato in media ogni 800 anni, ma negli ultimi 4.500 la media \u00e8 passata a ogni 600. L'ultima eruzione significativa potrebbe essersi verificata circa due secoli fa, ma tale registrazione \u00e8 fortemente contestata.\nI sismometri della USGS e i ricevitori GPS gestiti dall'UNAVCO compongono la rete di monitoraggio per il monte Shasta. Il vulcano \u00e8 stato relativamente tranquillo almeno nell'ultimo quindicennio, con un solo insieme di scosse di piccola magnitudo e nessuna deformazione del suolo tangibile. Malgrado tranquillo a livello geofisico, indagini geochimiche periodiche indicano che del gas vulcanico proviene da una fumarola sulla sommit\u00e0 da un serbatoio profondo di roccia parzialmente fusa.\nIl monte Shasta risulta in grado di rilasciare cenere, flussi piroclastico o lava dacitica e andesitica, come si deduce dai depositi rilevati sotto piccoli centri vicini.\nIl pericolo maggiore rappresentato da una futura eruzione riguarda gli ingenti flussi piroclastici, simili quello generati nel 1980 dal monte Saint Helens, che potrebbero raggiunsero persino il Nevada. In virt\u00f9 dei massicci depositi di neve, i ghiacciai Whitney e Mud Creek potrebbero confluire in dei lahar. Appaiono basse le possibilit\u00e0 che un'eruzione possa provocare il crollo della montagna, come accadde quando il monte Mazama in Oregon croll\u00f2 per formare l'odierno lago Crater.\nLa United States Geological Survey (USGS) monitora il monte Shasta e lo classifica come un vulcano potenzialmente assai pericoloso.\nAttivit\u00e0 ricreative.\nLa stagione estiva va da fine aprile a ottobre, anche se in inverno i tentativi di arrampicata non si arrestano del tutto. Nei mesi freddi, Sargents Ridge e Casaval Ridge, a est e ad ovest di Avalanche Gulch, rispettivamente, risultano le rotte pi\u00f9 battute, per scongiurare il pericolo di valanghe. Il vulcano \u00e8 inoltre una destinazione popolare per gli sciatori, anche se molte delle vie di arrampicata richiedono una certa esperienza: in genere, le piste pi\u00f9 battute sono quelle localizzate alla base della montagna.\nIl percorso pi\u00f9 popolare \u00e8 l'Avalanche Gulch Route, che inizia al Bunny Flat Trailhead e sale di circa 2.200 m, totalizzando tra andata e ritorno circa 18,5 km. \u00c8 consigliabile percorrere tale sentire presso il lago Helen, a circa 3.183 m, fino alla cima dei Red Banks, la parte pi\u00f9 tecnica della salita, poich\u00e9 di solito pieni di neve e ghiaccio, molto ripidi e sono situati a quasi 4.000 m. Superata tale difficile sezione, la via si dirige verso Misery Hill. La Casaval Ridge \u00e8 una strada pi\u00f9 ripida e tecnica sulla cresta sud-ovest della montagna, da intraprendere soprattutto quando la neve risulta copiosa. Il percorso termina a sinistra (a nord) dei Red Banks, direttamente a ovest di Misery Hill. A quel punto, la tratta finale prevede il raggiungimento di Misery Hill fino all'altopiano sommitale, snodandosi su metri simili al cammino di Avalanche Gulch.\nAttualmente non esiste un sistema di prenotazione come su altre cime della catena montuosa. Tuttavia, gli scalatori devono ottenere un'idoneit\u00e0 che autorizza la scalata alla vetta. Permessi e certificati sono disponibili presso la stazione dei ranger del monte Shasta e quella di McCloud, oltre che in centri visitatori situati lungo i percorsi di trekking.\nLa scalata pu\u00f2 essere compiuta in un solo giorno, ma la media \u00e8 spesso di due d\u00ec. Gli scalatori possono salire da Avalanche Gulch e accamparsi a Horse Camp (2.407 m s.l.m.) o Helen Lake (3.169 m s.l.m.). Campeggiare ad un'altitudine pi\u00f9 elevata favorisce l'acclimatamento e spesso riduce il rischio di mal di montagna.\nCultura.\nMiti e leggende.\nSecondo un racconto delle trib\u00f9 dei Klamath, il monte Shasta era abitato dallo Spirito del Mondo Celeste, Skell, disceso dal cielo sulla vetta della montagna su richiesta di un capo Klamath. Skell si scontr\u00f2 con lo Spirito dell'Oscurit\u00e0, Llao, che viveva sul monte Mazama scagliando rocce calde e lava, un episodio fantastico che probabilmente richiamava le eruzioni vulcaniche ad opera delle montagne.\nVari coloni italiani arrivarono in loco all'inizio del 1900 per lavorare nei mulini come scalpellini e fecero aumentare il numero di cattolici nella zona. Mount Shasta e Dunsmuir, piccoli agglomerati urbani vicino alla base occidentale del cratere, costituivano localit\u00e0 predilette anche da altre comunit\u00e0, tra cui alcuni asiatici che fondarono un monastero buddista fondato dal roshi inglese Houn Jiyu-Kennett nel 1971. Non mancano inoltre discendenti degli antichi amerindi, un gruppo dei quali vive nell'area del fiume McCloud e ancora attualmente pratica rituali sulla montagna.\nIl monte Shasta \u00e8 stato anche un punto di riferimento per leggende non partorite dai pellerossa, specie incentrate su una citt\u00e0 nascosta abitata da esseri avanzati del continente perduto di Lemuria. La leggenda si svilupp\u00f2 grazie a una menzione casuale nel 1880, culminando nel 1925 alla descrizione di un villaggio lemuriano nascosto da qualche parte in zona. Nel 1931, il mistico e Harvey Spencer Lewis, sotto lo pseudonimo di Wisar Spenle Cerve, pubblic\u00f2 il testo \"Lemuria: il continente perduto del Pacifico\" con il patrocinio dei rosacroce: il testo convinse vari lettori delle presunte basi solide su cui reggeva la leggenda.\nNell'agosto 1987, i credenti della Convergenza Armonica hanno descritto il Monte Shasta come uno dei pochi \"centri di potere\" globali. Il vulcano resta altres\u00ec al centro di alcuni racconti del movimento \"New Age\"."}
{"id": "712759", "revid": "6923", "url": "https://it.wikipedia.org/wiki?curid=712759", "title": "Amoi", "text": "Amoi (\u590f\u65b0\u7535\u5b50\u80a1\u4efd\u6709\u9650\u516c\u53f8) \u00e8 un'impresa cinese produttrice di elettronica di consumo, fondata nel 1997 in Xiamen. I suoi prodotti includono: telefonini, televisori a cristalli liquidi, lettori DVD, palmari, Lettori MP3, ecc. venduti sia a livello locale che mondiale. Amoi ha anche prodotto il 3 Skypephone e i cellulari INQ.\nAmoi ha uno staff di oltre 6000 dipendenti e ha prodotto circa 3.25 miliardi di unit\u00e0 dei suoi prodotti.\nProdotti.\nTelefonini.\nAlcuni dei telefonini prodotti dall'Amoi."}
{"id": "712760", "revid": "111787706", "url": "https://it.wikipedia.org/wiki?curid=712760", "title": "C-PAP", "text": "La ventilazione meccanica a pressione positiva continua (in inglese CPAP, acronimo di \"Continuous Positive Airway Pressure\") \u00e8 un metodo di ventilazione respiratoria utilizzato principalmente nel trattamento delle apnee del sonno, sistema per cui vennero sviluppate le prime apparecchiature inventate nel 1980 dal Prof. Colin Sullivan della University of Sydney.\nLa ventilazione in modalit\u00e0 PAP viene comunemente impiegata per pazienti con grave insufficienza respiratoria, inclusi i neonati prematuri. In questi soggetti la ventilazione PAP pu\u00f2 prevenire la necessit\u00e0 di intubazione endotracheale oppure pu\u00f2 permettere di rimuovere l'intubazione pi\u00f9 prontamente.\nLa macchina PAP.\nLe macchine PAP vengono principalmente usate dai pazienti nelle loro abitazioni per il trattamento dell'apnea del sonno, disturbo in cui le vie aeree superiori si restringono parzialmente sino a occludersi durante le fasi pi\u00f9 profonde del sonno, provocando un brusco risveglio del soggetto. Gli apparecchi per la PAP riescono a contrastare questo fenomeno fornendo un flusso di aria compressa attraverso una mascherina facciale (o nasale) e un tubo; la pressione dell'aria permette di mantenere pervie la vie aeree in modo che la respirazione resti regolare.\nLa macchina PAP eroga l'aria alla pressione prescritta, nota anche come pressione \"titrata\". La pressione necessaria viene usualmente determinata da un medico dopo l'analisi di uno studio polisonnografico eseguito sotto la supervisione di un tecnico del sonno durante uno studio notturno in un laboratorio del sonno. La pressione titrata \u00e8 la pressione dell'aria a cui la maggioranza, se non la totalit\u00e0, delle apnee e delle ipopnee viene prevenuta. Solitamente la pressione si misura in centimetri d'acqua (cmH20). Una tipica macchina PAP pu\u00f2 fornire pressioni tra i 4 ed i 20\u00a0cm d'acqua; unit\u00e0 pi\u00f9 specializzate possono fornire pressioni fino a 25 o 30\u00a0cm.\nIl trattamento con la macchina PAP \u00e8 altamente efficace nella sindrome delle apnee ostruttive, anche se a volte si hanno soltanto miglioramenti parziali. Alcuni pazienti notano il miglioramento della qualit\u00e0 del sonno dovuto al trattamento con la PAP gi\u00e0 nella prima notte d'utilizzo.\nAlcuni pazienti candidati all'utilizzo della PAP sono riluttanti ad accettare questa terapia dal momento che la maschera facciale, a volte soltanto nasale, e il tubo che la collega alla macchina sembrano ingombranti e poco comodi e talvolta il flusso d'aria che deve essere somministrato deve essere regolato a un livello vigoroso e rumoroso. Alcuni pazienti si adattano al trattamento in poche settimane, altri devono fare molte prove di maschere e apparecchi per potersi adattare all'uso quotidiano, infine altri interrompono il trattamento completamente gi\u00e0 nella prima settimana.\nL'accettazione della terapia da parte del paziente pu\u00f2 migliorare grazie al sostegno di un'\u00e9quipe medica durevole che disponga di vari tipi di maschere e apparecchi e che permetta al paziente di scegliere tra varie apparecchiature e maschere PAP. I produttori delle PAP frequentemente offrono modelli diversi a differenti prezzi e le maschere PAP hanno molte diverse dimensioni e forme, consentendo ad alcuni utenti di provare diverse maschere per trovarne una che si conformi perfettamente al loro viso ed alle loro necessit\u00e0, abitudini e sensazioni.\nCaratteristiche opzionali.\nQueste caratteristiche in genere aumentano la probabilit\u00e0 di tolleranza e compliance della PAP.\nCura e manutenzione.\nCome per tutti i macchinari medici di lunga durata, la corretta manutenzione e l'attento utilizzo sono essenziali per il funzionamento corretto, la maggiore durata dell'unit\u00e0 e un comfort maggiore del paziente. Il giusto livello di cura e manutenzione per ogni apparecchio PAP varia a seconda del tipo e delle condizioni d'uso; ogni apparecchio \u00e8 corredato di un dettagliato libretto d'istruzioni.\nLa maggior parte dei produttori raccomanda che il consumatore finale esegua la manutenzione settimanale. Le unit\u00e0 devono essere controllate regolarmente per il deterioramento materiale e devono essere tenute pulite. Collegamenti elettrici consumati o logorati possono presentare il rischio di scosse elettrice o di incendio; tubi e maschere consumate possono ridurre l'efficacia dell'unit\u00e0. La maggior parte di queste si serve di alcuni modelli di filtraggio, e i filtri quindi devono essere puliti o sostituiti secondo un regolare programma. Nei tubi e nelle maschere inoltre si accumulano pelle squamata, polveri sottili, e pu\u00f2 anche svilupparsi della muffa. Le unit\u00e0 di umidificazione devono essere tenute prive di muffa ed alghe, per cui \u00e8 preferibile utilizzare acqua depurata ad uso farmaceutico in luogo della normale acqua di rubinetto.\nPortabilit\u00e0 e viaggi.\nPoich\u00e9 una costante conformit\u00e0 \u00e8 un importante fattore nel successo di una cura, \u00e8 necessario che i pazienti che viaggiano abbiano pieno accesso ad attrezzature portatili. Progressivamente le unit\u00e0 PAP stanno diventando sempre pi\u00f9 semplici leggere e compatte.\nEsistono in commercio diversi Cpap o Auto Cpap con batterie portatili, con pannelli solari e accessori per utilizzo tramite accendi-sigaro (12/24V) specificatamente studiato per autotrasportatori.\nInoltre alcuni modelli di Cpap-AutoCpap sono utilizzabili con alimentazione a batteria su voli a lungo raggio. Nei voli a corto raggio non \u00e8 permesso l'utilizzo."}
{"id": "712762", "revid": "406085", "url": "https://it.wikipedia.org/wiki?curid=712762", "title": "Nord Europa", "text": ""}
{"id": "712765", "revid": "484362", "url": "https://it.wikipedia.org/wiki?curid=712765", "title": "Giostra Cavalleresca", "text": ""}
{"id": "712766", "revid": "1272592", "url": "https://it.wikipedia.org/wiki?curid=712766", "title": "Russula faginea", "text": "\"Russula faginea\" Romagn. ex Romagn., Les Russules d'Europe et d'Afrique du Nord, Essai sur la Valeur Taxinomique et Sp\u00e9cifique des Charact\u00e8res des Spores et des Rev\u00eatements: 681 (1967).\nDescrizione della specie.\nCappello.\n5\u201310\u00a0cm di diametro, sodo, prima convesso, poi piano.\nLamelle.\nFitte, con qualche lamellula, colore crema chiaro.\nGambo.\n4-11,5 x 1,5-3,2\u00a0cm.\nCarne.\nBianca.\nSpore.\n8,5-10 x 7,5-9\u00a0\u00b5m. Bianche in massa.\nHabitat.\nCresce sotto latifoglie, con preferenza per il faggio.\nCommestibilit\u00e0.\nMediocre per via dell'odore sgradevole di pesce.&lt;br&gt;\nVivamente sconsigliato anche perch\u00e9 trattasi di specie rara e quindi da proteggere!\nEtimologia.\nDal latino \"fagineus\" = attinente al faggio (lat. \"fagus, fagi\" = faggio), per l'habitat preferito."}
{"id": "712768", "revid": "339392", "url": "https://it.wikipedia.org/wiki?curid=712768", "title": "Area metropolitana italiana (diritto)", "text": ""}
{"id": "712775", "revid": "106908", "url": "https://it.wikipedia.org/wiki?curid=712775", "title": "Munch (disambigua)", "text": ""}
{"id": "712776", "revid": "1745361", "url": "https://it.wikipedia.org/wiki?curid=712776", "title": "Miniadi", "text": "Le Miniadi (), sono tre personaggi della mitologia greca.\nMitologia.\nLe tre sorelle Leucippe, Arsippe e Alcitoe (o Alcatoe), figlie di Minia, re di Orcomeno e di Eurinassa si rifiutarono di riconoscere Dioniso come figlio di Zeus e di partecipare ai suoi riti, preferendo, al contrario delle donne d'Orcomeno (o in un'altra versione di Tebe), restarsene a casa a lavorare al telaio e a raccontarsi favole antiche. \nAlla fine del giorno, uditi per la casa suoni di flauti, tamburelli, e bronzi, i telai si trasformarono in tralci di vite e piante d'edera. La casa, dove risuonano ruggiti di belve immaginarie, \u00e8 invasa da fiamme altrettanto illusorie. Spaventate, le tre sorelle impazziscono e uccidono il figlio di Leucippe, Ippaso, per poi unirsi alle donne intente ai riti bacchici. \nNella versione di Ovidio vengono trasformate in pipistrelli.\nAltra versione narra che Dioniso, sotto le spoglie di un giovane, decise lui stesso di recarsi a casa delle sorelle e di rimproverarle per il loro comportamento. Deriso, il dio si trasform\u00f2 in toro, in pantera e in leone. Le tre sorelle, sedute su sgabelli dal quale colavano latte e miele, sono prese dal delirio che le portarono ad uccidere Ippaso."}
{"id": "712783", "revid": "62988", "url": "https://it.wikipedia.org/wiki?curid=712783", "title": "N00b", "text": ""}
{"id": "712784", "revid": "767487", "url": "https://it.wikipedia.org/wiki?curid=712784", "title": "Lilia Maria del Santissimo Crocifisso", "text": "Biografia.\nNata in una famiglia povera, terza di quattro figli di Benedetto e Maddalena d'Antona, perse il padre a 9 anni e fu in pratica adottata dalla contessa Cecilia Fani Galeotti che la fece studiare a Viterbo presso la scuola San Carlo delle Maestre Pie, fondate nel 1685 da Rosa Venerini (sar\u00e0 poi proclamata santa) per dare un'educazione (anche religiosa) alle fanciulle pi\u00f9 povere. Una volta diventata maestra, fu inviata a insegnare da Rosa Venerini in altre \"scuole pie\" aperte nel frattempo nell'Alto Lazio sollevando anche qualche discussione, perch\u00e9 in quel periodo non era concepibile che le donne potessero insegnare il catechismo, compito riservato ai sacerdoti. \nCon alcune giovani compagne diede vita a una comunit\u00e0 dedita alla preghiera e all'educazione delle giovani. Riconosciuta nel 1713 come religiosa terziaria francescana, fond\u00f2 a partire dal 1717 cinque monasteri nel Lazio e nelle Marche, ispirati alla vita contemplativa e all'\"apostolato dell'istruzione\". Il monastero dell'Assunta aperto nel 1721 a Viterbo diventer\u00e0 poi nel 1901 la scuola elementare Edmondo De Amicis.\nIl culto.\nLa Chiesa cattolica le ha attribuito il titolo di \"venerabile\"; fin dal 1776 fu aperto il processo canonico diocesano per la canonizzazione, sospeso a Roma nel 1889, ripreso negli anni Novanta con nuovi documenti raccolti da Maria Assunta Tomassini, direttrice didattica a Viterbo della struttura scolastica in cui si trovava sino alla fine dell'Ottocento il monastero dell'Assunta."}
{"id": "712796", "revid": "767487", "url": "https://it.wikipedia.org/wiki?curid=712796", "title": "Giancarlo Matteotti", "text": "Biografia.\nIn famiglia e dagli amici era detto Chicco, \u00e8 stato deputato per quattro legislature, dal 25 giugno 1946 al 15 maggio 1963, iniziando la sua carriera parlamentare nell'assemblea costituente, eletto nel collegio di Verona per il Partito Socialista Italiano di Unit\u00e0 Proletaria.\n\u00c8 stato sottosegretario al Bilancio nel governo Fanfani IV dal 24 febbraio 1962 al 21 giugno 1963.\nNel 1964 fu incriminato del reato di incitamento a pratiche contro la procreazione. La Camera dei deputati concesse l'autorizzazione a procedere. Venne posta la questione di legittimit\u00e0 costituzionale dell'art. 553 del Codice penale, che la Corte costituzionale dichiar\u00f2 non fondata. La norma fu dichiarata costituzionalmente illegittima 6 anni dopo.\nDal 20 maggio 1954 al 1\u00ba gennaio 1969 \u00e8 stato membro dell'assemblea parlamentare del Consiglio d'Europa.\n\u00c8 stato membro del consiglio di amministrazione dell'Eni dal 1963 al 1974.\n\u00c8 morto il 15 maggio 2006 ed \u00e8 stato sepolto a Fratta Polesine accanto al padre."}
{"id": "712799", "revid": "71155", "url": "https://it.wikipedia.org/wiki?curid=712799", "title": "Carlo Matteotti", "text": ""}
{"id": "712802", "revid": "122942920", "url": "https://it.wikipedia.org/wiki?curid=712802", "title": "Campeonato Sudamericano de Football 1949", "text": "Il Campeonato Sudamericano de Football 1949 fu la ventunesima edizione della Copa Am\u00e9rica. Ad organizzarla fu il Brasile e le partite si tennero dal 3 aprile all'11 maggio 1949.\nCitt\u00e0 e stadi.\nTre furono gli stadi che ospitarono le gare:\nFormula.\nLa formula prevedeva che le otto squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRisultati.\n3 aprile 1949\n6 aprile 1949\n10 aprile 1949\n13 aprile 1949\n17 aprile 1949\n20 aprile 1949\n24 aprile 1949\n25 aprile 1949\n27 aprile 1949\n30 aprile 1949\n3 maggio 1949\n4 maggio 1949\n6 maggio 1949\n8 maggio 1949\nSpareggio.\n11 maggio 1949\nClassifica marcatori.\n9 gol\n7 gol\n5 gol\n4 gol\n3 gol\n2 gol\n1 gol\nautoreti"}
{"id": "712806", "revid": "339392", "url": "https://it.wikipedia.org/wiki?curid=712806", "title": "Copa Am\u00e9rica 1949", "text": ""}
{"id": "712807", "revid": "124021982", "url": "https://it.wikipedia.org/wiki?curid=712807", "title": "Prunus persica", "text": "Il pesco (Prunus persica ) \u00e8 una specie della famiglia Rosaceae che produce un frutto commestibile chiamato p\u00e8sca.\nIl pesco \u00e8 un albero originario della Cina, dove fu considerato simbolo d'immortalit\u00e0, e i cui fiori sono stati celebrati da poeti, pittori, cantanti, scrittori e registi cinematografici. Dall'oriente il pesco giunse in Persia, donde giunse in Europa; dalla Persia deriva quindi il nome della specie, con significato di \"della Persia\" (ripreso ancor oggi in molti dialetti e lingue d'Italia come per esempio nel romanesco \"persica\" o nel genovese \"persiga\" o nel veneto \"p\u00e8rsego\" o ancora nel sardo \"pessighe\"/\"pessike\" e nel piemontese \"persi\", \"perzic\" in dialetto lombardo, famose nel varesotto i \"perzic de mun\u00e0\" in quanto coltivati in alcune aziende agricole nei presso il lago di Monate, favorite dal clima mite dato dal lago). In Egitto la pesca era sacra ad Arpocrate, dio del silenzio e dell'infanzia, tanto che ancora oggi le guance dei bambini vengono paragonate alle pesche, per la loro morbidezza e carnosit\u00e0. Il frutto arriv\u00f2 a Roma nel I secolo d.C. Il frutto si era gi\u00e0 diffuso in tutto il bacino del Mar Mediterraneo grazie ad Alessandro Magno. Pare infatti, secondo lo scrittore romano Rutilio Tauro Emiliano Palladio, che egli ne fosse rimasto affascinato quando lo vide per la prima volta nei giardini di re Dario III, durante la spedizione contro la Persia.\nDescrizione.\nIl pesco \u00e8 un albero che pu\u00f2 raggiungere un'altezza di 4-8 metri, con corteccia leggermente scabra di colore marrone. I giovani getti sono di colore verde, spesso sfumato di rosso. Le foglie sono lanceolate appuntite, alterne, i fiori ermafroditi sono portati in zona apicale sui rami giovani, ma non sui polloni di sviluppo.\nMolte parti della pianta, come corteccia, radici, foglie e semi, contengono piccole quantit\u00e0 di sostanze da cui derivano cianuri, tossici, anche se per il modesto contenuto tali sostanze sono state usate tradizionalmente (soprattutto le foglie) per aromatizzare i liquori, per il loro sapore gradevolmente amaro.\nLa pianta ha la tendenza alla stabilizzazione apicale, cio\u00e8 nella potatura deve essere rispettata la presenza di un apice dominante. Se l'apice \u00e8 rimosso o spuntato la pianta tende a riaffermare tale dominanza di un apice, producendo masse di polloni intermedi non produttivi.\nI fiori sono di colore rosa, ma esiste una notevole differenza tra le variet\u00e0: i petali possono essere piccoli e stretti o ampi e larghi; se hanno all'interno dei petali di colore pi\u00f9 scuro-aranciato, si avranno frutti a polpa gialla; se l'interno dei petali, pur sempre rosa, \u00e8 sfumato in chiaro i frutti saranno a polpa bianca.\nFrutto.\nLe p\u00e8sche (pronuncia al singolare , da \"p\u00e8ssica\", variante del lat. classico \"persica(m)\") sono drupe carnose, succose e zuccherine, hanno la buccia di colore giallo-rossastra ma anche bruna, che pu\u00f2 essere sottile e vellutata o liscia (nettarine). La polpa \u00e8 dolcissima e profumata e, secondo la variet\u00e0, pu\u00f2 essere gialla o bianca con venature rosse pi\u00f9 evidenti in prossimit\u00e0 del nocciolo. Sono state selezionate variet\u00e0 a polpa bianca con il colore rosso esteso a tutta o quasi la polpa.\nLa polpa pu\u00f2 essere aderente al nocciolo (pesche dur\u00e0cine o \"percoche\"), o non aderente (pesche spicc\u00e0gnole o spiccaci o spicche).\nLe percoche per la difficolt\u00e0 al consumo sono meno usate come frutta fresca (la polpa pur se pi\u00f9 profumata \u00e8 aderente al nocciolo e pi\u00f9 soda, e quindi va rimossa con un coltello) ma sono utilizzate per la produzione di frutta sciroppata (reggono bene la cottura e rimangono ben sode) o per produzione di succhi da questo frutto.\nCura.\nLa coltivazione del pesco di solito viene avviata partendo da piante gi\u00e0 innestate di un anno di et\u00e0 (astoni), acquistate presso i vivaisti. Tuttavia \u00e8 possibile riprodurre questa pianta attraverso il seme anche se la qualit\u00e0 e le caratteristiche dei frutti saranno piuttosto imprevedibili. Si piantano in un composto da semina \"standard\" nella primavera successiva a quella in cui i semi stessi sono stati prodotti, dopo averli sottoposti a un adeguato processo di vernalizzazione, in natura o in frigorifero. Senza adeguato numero di ore al freddo, infatti, i semi non germinerebbero.\nIl pesco dovrebbe essere piantato in pieno sole in un'area moderatamente ventilata per attutire i rigori delle gelate invernali e delle arsure estive. La messa a dimora dovrebbe avvenire all'inizio dell'inverno per lasciare alle radici il tempo di prepararsi per il risveglio primaverile. I filari nelle coltivazioni dovrebbero essere ordinati sull'asse Nord - Sud.\nTra tutti i comuni fruttiferi italiani il pesco \u00e8 tra quelli meno tolleranti ai suoli umidi (con ristagno di acqua), non drenati.\nIrrigazione.\nPer una crescita ottimale il pesco richiede un'irrigazione regolare da aumentare durante la fioritura e l'allegagione, diminuendola solo in fase di distensione cellulare successiva alla citochinesi durante la quale si verifica la lignificazione del n\u00f2cciolo.\nConcimazione.\nIl pesco ha una maggiore necessit\u00e0 di azoto rispetto ad altre piante da frutto. La concimazione azotata incide positivamente sulla resa quantitativa e sulla pezzatura dei frutti, specialmente nelle cultivar precoci. L'eventuale clorosi o una ridotta dimensione delle foglie pu\u00f2 essere un indice della carenza azotata, perci\u00f2 \u00e8 consigliabile intervenire con la somministrazione di un concime organico a basso rapporto carbonio/azoto o, meglio, un concime minerale a pronto effetto (nitrati). La concimazione ordinaria, eseguita con concimi minerali ternari (NPK) o con concimi organici, si esegue a fine inverno, prima della ripresa vegetativa, ma risultati positivi si ottengono anche con la somministrazione, prima del riposo vegetativo, di concimi ternari contenenti azoto a lento rilascio. Durante l'attivit\u00e0 vegetativa primaverile e la prima fase di accrescimento dei frutti pu\u00f2 rivelarsi utile, se non necessaria, la somministrazione di quantit\u00e0 moderate di concimi azotati. Le concimazioni azotate tardive, eseguite nel corso della maturazione dei frutti o nel periodo tardo estivo, hanno invece effetti negativi: nel primo caso peggiorano le qualit\u00e0 organolettiche dei frutti (serbevolezza, sapidit\u00e0, tenore in zuccheri), nel secondo caso ostacolano il processo di lignificazione dei germogli rendendo la pianta pi\u00f9 vulnerabile alle gelate autunnali. Gli eccessi azotati sono da evitare perch\u00e9 incidono negativamente sulla qualit\u00e0 dei frutti e rendono la pianta pi\u00f9 vulnerabile agli attacchi dei parassiti fungini. Pi\u00f9 che la quantit\u00e0 assoluta di azoto \u00e8 fondamentale il rapporto azoto-potassio nella formula di concimazione, in quanto il potassio ha un effetto compensativo nei confronti degli eccessi azotati.\nCura del frutto.\nIl pesco \u00e8 una pianta autoimpollinante perci\u00f2 ha una percentuale di allegagione elevata, che segue di norma a un'abbondante fioritura. Allo scopo di ottenere frutti di pezzatura adeguata \u00e8 in genere necessario eseguire un diradamento in modo da avere un rapporto equilibrato fra numero dei frutti e vigore vegetativo della pianta. Un eccessivo numero di pesche porta alla formazione di frutti piccoli, poveri di zuccheri e poco saporiti. Nei momenti di siccit\u00e0 \u00e8 molto importante un'irrigazione supplementare.\nAvversit\u00e0.\nIl pesco soffre facilmente le avversit\u00e0 di natura biologica. I parassiti animali pi\u00f9 importanti sono senz'altro gli insetti: fra i pi\u00f9 frequenti ricorrono alcune specie di afidi (l'afide bruno \"Brachycaudus prunicola\", l'afide nero \"Brachycaudus persicae\", l'afide verde \"Myzus persicae\" e l'afide farinoso \"Hyalopterus amygdali\"), di Cocciniglie (in particolare la cocciniglia bianca \"Diaspis pentagona\"), alcuni lepidotteri, come la tignola delle gemme e dei frutti (\"Anarsia lineatella\"), la tignola orientale (\"Cydia molesta\") e il rodilegno rosso \"Cossus cossus\" e un dittero, la mosca mediterranea della frutta (\"Ceratitis capitata\").\nAltre importanti avversit\u00e0 si annoverano fra le virosi (es. la Sharka) e le affezioni da funghi, le pi\u00f9 frequenti delle quali sono la Bolla del pesco (\"Taphrina deformans\") il Corineo delle drupacee, la Moniliosi, il Cancro delle drupacee, il mal bianco, il mal del piombo parassitario, il marciume del colletto da \"Phytophthora\" spp. e i marciumi radicali da \"Armillaria mellea\" e \"Rosellinia necatrix\".\nVariet\u00e0.\nLa pelle liscia e il nocciolo libero (non aderente alla polpa), o meno (aderente alla polpa), distinguono la pesca propriamente detta dalle altre variet\u00e0 prodotte dalla specie \"Prunus persica\".\nAltri tipi di pesco.\nNonostante il pesco sia coltivato soprattutto per il frutto, alcune variet\u00e0 da frutto (soprattutto i peschi con frutti a polpa bianca) sono notevoli per la bellezza della loro fioritura, con petali rosa di buona dimensione.\nPer utilizzo come pianta decorativa sono stati inoltre selezionati peschi che sono notevoli solo per la loro fioritura (detti \"peschi da fiore\"), usati per decorare giardini. In tal caso la produzione di frutta \u00e8 scadente o irrilevante.\nPer uso decorativo sono state selezionate variet\u00e0 sia a fiore semplice sia a fiore doppio.\nProduzione.\nIn Italia, la maturazione dei frutti avviene tra la prima e la seconda decade di maggio nelle zone meridionali, fino alla fine di settembre per le cultivar pi\u00f9 tardive.\nIn linea di massima le condizioni climatiche italiane e degli altri paesi mediterranei sono ideali per la coltivazione del pesco, che pu\u00f2 sopportare limiti assai ampi, da minime invernali anche di -15, -18\u00a0\u00b0C fino ad ambienti subtropicali dove il riposo invernale \u00e8 alquanto limitato.\nIl consumo annuo \u00e8 di circa a 6,8\u00a0kg per abitante.\nOgni anno, gli accordi interprofessionali fissano una data associata alle norme dei calibri, tasso di succo e peso da rispettare per poter commercializzare questi frutti. Pi\u00f9 del 60% della produzione e commercializzazione avviene tra i mesi di luglio e agosto. Il profumo della pesca \u00e8 dovuto alla combinazione di pi\u00f9 di 80 sostanze, pi\u00f9 o meno volatili.\nLa coltivazione delle pesche ha avuto una grande espansione, a cui sono succeduti momenti di crisi.\nUsi.\nLa pesca viene mangiata a morsi o sbucciata, da sola o in macedonie di frutta. Viene impiegata per fare succhi, marmellate e anche dolci (Pesca Melba). Pu\u00f2 inoltre essere consumata, sempre come dessert, con vino, zucchero e qualche goccia di limone. Una ricetta tradizionale piemontese \u00e8 quella delle pesche ripiene (in lingua piemontese: \"persi pi\u00e8n\") con un composto a base di uova, zucchero, amaretti sbriciolati e cacao."}
{"id": "712811", "revid": "121075467", "url": "https://it.wikipedia.org/wiki?curid=712811", "title": "Odissea (Livio Andronico)", "text": "L'Odusia \u00e8 una versione latina dell'omonimo poema omerico, composta in versi saturni dal poeta Livio Andronico.\nL'opera.\nL'opera, una traduzione latina dell'\"Odissea\" di Omero di cui si conservano solamente trentasei frammenti, costituisce la prima testimonianza letteraria dell'epica latina.\nIl genere epico era tuttavia gi\u00e0 presente a Roma, seppure in forma non letteraria ma orale, come testimonia la diffusione dei \"carmina convivalia\", canti eroici volti a celebrare la storia di Roma o di una singola \"gens\". Essi permisero la formazione di un vasto patrimonio epico nazionale, formato da numerose storie e leggende che furono poi rielaborate in et\u00e0 letteraria per confluire in opere quali, ad esempio, quelle di Nevio, Ennio o Virgilio.\nTuttavia, il primo testo epico in lingua latina non fu, dunque, una creazione originale, ma la traduzione dell'\"Odissea\" di Omero, che era, assieme all'\"Iliade\", il principale poema epico greco. Livio Andronico era infatti di nascita e cultura greca, ma aveva avuto modo, in lunghi anni di permanenza a Roma, di conoscere a fondo la cultura e le tradizioni latine. Con la composizione dell'\"Odusia\", Livio intendeva creare un'opera destinata ad un uso pratico e scolastico, su cui si potessero formare i giovani esponenti delle famiglie dell'aristocrazia romana. Infatti egli stesso era un grammaticus e, probabilmente, si serv\u00ec del testo tradotto per insegnare agli allievi a fare un raffronto con l'originale greco.\nIl linguaggio usato da Livio Andronico \u00e8 necessariamente composito, e comprende calchi di termini greci (come il titolo stesso) e formazioni nuove, ma in gran parte si ricollega al latino degli \"annales pontificum\" e dei carmi religiosi o celebranti le glorie delle \"gentes\" aristocratiche; conseguentemente molti dei vocaboli utilizzati dovevano essere poco familiari ai lettori, e appartenevano ad un lessico alto e solenne. Grande merito di Livio Andronico \u00e8 la vera e propria creazione dal nulla della traduzione intesa come opera letteraria a s\u00e9 stante. La sua traduzione venne presa a modello dai poeti successivi, ponendo le basi per una poesia epica latina originale.\nLa traduzione mise a disposizione di quei romani che non conoscevano il greco un panorama mitologico totalmente nuovo, segnando cos\u00ec l'abbandono di gran parte della mitologia autoctona e contribuendo al processo di identificazione del pantheon romano con quello greco. Rispetto al modello greco c'\u00e8 sia emulazione sia libert\u00e0 d'azione. Infatti Livio Andronico si trov\u00f2 di fronte al problema di non avere una tradizione epica romana su cui basare il linguaggio della sua traduzione. Dietro alla redazione dei poemi omerici erano i secoli di diffusione orale degli aedi, che ne avevano fissato i canoni stilistici, mentre la cultura latina precedente non aveva nulla di simile cui il poeta poteva attingere. Per questo l'unico spunto utilizzato dall'autore furono gli annali tenuti dai pontefici ed i carmi religiosi arcaici. L'imitazione si estese anche all'uso nei carmi di parallelismi per blocchi contrapposti, caratteristica delle composizioni che facevano uso del saturnio, e nell'abbondare di allitterazioni. Altre caratteristiche prettamente romane presenti nel testo sono i continui parallelismi e il pathos quasi opprimente, che d\u00e0 un tono quasi oracolare all'opera.\nInoltre particolare \u00e8 l'invocazione nel proemio alla Camena, divinit\u00e0 italica protettrice delle fonti e, secondo la tradizione, ispiratrice, al posto della pi\u00f9 comune musa greca.\nL'iniziativa di Livio ebbe insieme finalit\u00e0 letterarie e pi\u00f9 genericamente culturali; Livio rese disponibile ai romani un testo fondamentale della cultura greca, anche se i romani pi\u00f9 colti gi\u00e0 leggevano Omero nell'originale. L'\"Odusia\" ebbe fortuna come testo scolastico, anche quando la sua lingua e ancor pi\u00f9 il verso saturnio erano irrimediabilmente obsoleti; ce lo riferisce Orazio quando si lamenta di essere stato costretto a suon di nerbate dal suo maestro Orbilio ad impararla a memoria. Andronico stesso era maestro di scuola, e con il suo lavoro riusc\u00ec insieme a divulgare la cultura greca a Roma e a far progredire la cultura letteraria in lingua latina."}
{"id": "712812", "revid": "48344", "url": "https://it.wikipedia.org/wiki?curid=712812", "title": "Keski-Suomen l\u00e4\u00e4ni", "text": ""}
{"id": "712817", "revid": "289247", "url": "https://it.wikipedia.org/wiki?curid=712817", "title": "Oulun l\u00e4\u00e4ni", "text": ""}
{"id": "712821", "revid": "235312", "url": "https://it.wikipedia.org/wiki?curid=712821", "title": "Alberti (conti di Prato)", "text": "I conti Alberti (di Prato) erano una famiglia feudale toscana, di probabile origine longobarda o pi\u00f9 probabilmente franca.\nStoria familiare.\nLe prime tracce risalgono al X secolo, gi\u00e0 con il marchese Ugo di Toscana. Tra le corti possedute dalla famiglia c'era il \"Castrum Prati\", che presto, insieme alla Val di Bisenzio (dove possedevano la rocca di Cerbaia che controllava la strada \"di Lombardia\", verso il valico appenninico) divenne il centro principale della famiglia. Nell'XI secolo, la fusione del quartiere dove sorgeva il castello con il vicino \"Borgo al Cornio\" port\u00f2 alla nascita della citt\u00e0 di Prato: nello stesso periodo la famiglia ottenne, per investitura imperiale, il titolo nobiliare di conti di Prato.\nNel XII secolo il ramo pi\u00f9 importante era quello dei conti di Prato, che si era impadronito dei beni dei Cadolingi tramite il matrimonio di Tancredi, detto il Nontigiova, con la vedova di Ugo dei Cadolingi. Suo fratello Gottifredo fu vescovo di Firenze almeno dal 1114 al 1142. Grazie ad un'accorta azione politica e bellica, oltre a varie concessioni imperiali, in pochi anni la famiglia cre\u00f2 uno stato feudale molto esteso che, seppur in modo parecchio frammentario, si estendeva dall'Appennino bolognese fino alla Maremma, comprendendo le valli del Bisenzio, della Nievole, dell'Elsa. Facevano parte di questi possedimenti localit\u00e0 quali Vergato, Castiglione dei Pepoli, Monghidoro, Vernio, Calenzano, Campi Bisenzio, Castelfiorentino, Certaldo, Montelupo Fiorentino, Colle Val d'Elsa, Gavorrano. \nLa famiglia si divise allora in pi\u00f9 rami con vari nomi a seconda dei vari feudi (Alberti di Vernio, conti di Capraia, conti di Mangona, ...). \nObiettivo della famiglia era quello di creare una citt\u00e0 ed uno stato capaci di contrapporsi alle realt\u00e0 gi\u00e0 presenti (in particolare Firenze, contro la cui espansione verso occidente cercarono di opporsi). Tuttavia le loro ambizioni si dovettero arrestare nel 1107, durante la guerra che contrappose la famiglia a Matilde di Canossa: la citt\u00e0 di Prato venne infatti assediata e distrutta dalle truppe della marchesa, in alleanza con quelle di Pistoia, Firenze e Lucca.\nAlberto, figlio di Nontigiova, dopo aver dovuto accettare la perdita di alcuni castelli tra i pi\u00f9 validi a vantaggio di Firenze, inizi\u00f2 una compartecipazione ai dazi delle terre tra l'Arno e l'Elsa con i fiorentini. \nDopo questo episodio, Prato si costitu\u00ec come libero Comune, e gli Alberti, pur mantenendo l'originale titolo nobiliare, si ritirarono in val di Bisenzio, nel Bolognese e in Valdelsa, acquisendo in modo non ancora chiaro feudi nella Maremma Grossetana. Nel XII secolo essi si concentrarono soprattutto in Valdelsa: qui, a partire dal 1182, tentarono di ripetere l'esperienza di Prato, stabilendo centro del proprio potere a Semifonte. Anche qui per\u00f2 il loro progetto non arriv\u00f2 a buon fine: nel 1202 i Fiorentini riuscirono a conquistare la citt\u00e0, la rasero al suolo e proibirono di ricostruire su quei terreni qualsiasi cosa.\nGrazie ai possedimenti della Val di Nievole, gli Alberti entrarono in contatto con la Repubblica di Pisa: questo permise loro di estendere il loro potere anche in Sardegna, dove nel XIII secolo ottennero, per un breve periodo, il controllo del giudicato di Arborea ed il governo di Cagliari.\nI possedimenti a nord di Prato vennero via via venduti: ad esempio, Vernio fu venduta ai famiglia fiorentina dei Bardi, mentre Castiglione alla famiglia bolognese dei Pepoli, ecc.; i restanti feudi, divisi tra i vari rami della famiglia, vennero venduti o inglobati nel territorio fiorentino o bolognese, rendendo gli Alberti sempre pi\u00f9 poveri ed impotenti a contrastare i nuovi poteri cittadini emergenti.\nLa famiglia si estinse nei suoi rami principali nei primi decenni del XIV secolo, ma visse in numerose altre linee sparse un po' dovunque in tutta Italia, tra di questi gli Albertini di Napoli tuttora esistenti. Non \u00e8 imparentata con gli Alberti \"del Giudice\" o \"di Catenaia\" di Firenze., anche se molti scrittori confondono queste due importanti famiglie.\nLo stemma araldico.\nGli Alberti di dotarono di una serie di stemmi che sono riportati nelle seguenti pagine dell'Armoriale delle famiglie italiane (Ala-Alb):\nTali stemmi sono legati alla complessit\u00e0 delle vicende famigliari delle varie linee e sono sicuramente pi\u00f9 numerosi se si considerano anche le linee collaterali ancora poco studiate.\nGli Alberti nella \"Divina Commedia\".\nCuriosamente, membri della famiglia Alberti compaiono in tutte e tre le cantiche della \"Divina Commedia\".\nNell\"Inferno\" appaiono le figure pi\u00f9 importanti: sono i fratelli Alessandro e Napoleone (canto XXXII), che Dante pone nella Caina, confitti nel ghiaccio.\nNel \"Purgatorio\" appare fuggevolmente la figura del conte Orso:\nNel \"Paradiso\" \u00e8 invece presente Cunizza da Romano, alla quale \u00e8 dedicato gran parte del IX canto."}
{"id": "712837", "revid": "1568601", "url": "https://it.wikipedia.org/wiki?curid=712837", "title": "Monte Elbert", "text": "Il monte Elbert (4.401\u00a0m s.l.m.) \u00e8 una montagna degli Stati Uniti, la pi\u00f9 alta delle Montagne Rocciose e il secondo pi\u00f9 alto degli Stati Uniti continentali dopo il Monte Whitney in California (di soli 20 metri pi\u00f9 alto), situata nello Stato del Colorado, all'interno della sub-catena montuosa dei \"Monti Sawatch\".\nDescrizione.\nPosto all'interno della San Isabel National Forest, nella contea di Lake, circa 16\u00a0km a sud-ovest del capoluogo della contea, Leadville, prende il nome da Samuel Hitt Elbert (1833-1899), governatore del Territorio del Colorado e giudice capo della Corte suprema dello Stato del Colorado. Nelle vicinanze del monte si trovano altre due vette con altezza superiore ai 4.000 metri: a nord il monte Massive (4.396\u00a0m) e a sud il \"La Plata Peak\" (4.377\u00a0m). Il primo a scalarlo fu H. W. Stuckle, nel 1874.\nAccesso.\nLa cima \u00e8 relativamente facile da raggiungere, non richiedendo particolari doti alpinistiche. Vi sono diverse vie di accesso, la pi\u00f9 frequentata \u00e8 quella di avvicinarsi da est, partendo dalla Colorado Trail. La pi\u00f9 impegnativa \u00e8 quella di percorrere la Black Cloud Trail, con la quale si impiegano da 10 a 14 ore per raggiungere la vetta. "}
{"id": "712838", "revid": "290351", "url": "https://it.wikipedia.org/wiki?curid=712838", "title": "Clarence Gilyard Jr.", "text": "\u00c8 noto in particolare per i ruoli del ranger James Trivette in \"Walker Texas Ranger\" e dell'investigatore privato Conrad McMasters in \"Matlock\". Ha tuttavia preso parte a numerose pellicole.\nBiografia.\nClarence Gilyard nasce a Moses Lake nello Stato di Washington, figlio di Clarence Gilyard Sr., un ufficiale della U.S. Air Force. Sin in giovanissima et\u00e0 si dedica allo studio del karate e del taekwondo. Ha anche praticato football al college.\n\u00c8 un osservante e praticante cattolico. Ha dato anche importanti contributi di beneficenza, partecipando a numerosi rodei.\nGilyard ha trascorso un anno come cadetto dell'Air Force Academy prima di trasferirsi allo Sterling College. Nel 2003, dopo aver preso una laurea attivit\u00e0 teatrale, \u00e8 diventato un professore di teatro presso l'universit\u00e0 del Bethel College in Nevada. Nel 2013 \u00e8 diventato il regista della sua prima opera teatrale \"Il diario di Anna Frank\" interpretata dagli studenti di cui \u00e8 mentore.\nSi \u00e8 sposato due volte e ha quattro figli. Lui e la sua seconda moglie, Elena, si sono sposati nel 2001.\nCarriera.\nEsordisce all'inizio degli anni ottanta partecipando dal 1981 al 1982 alla sesta e ultima stagione della serie televisiva \"CHiPs\". Nel 1984 entra a far parte del cast principale della serie televisiva di breve durata \"The Duck Factory\", in cui recita accanto a un giovane Jim Carrey. Da allora e per tutti gli anni ottanta appare in veste di guest star in svariate serie televisive. Nel 1986 esordisce sul grande schermo prendendo parte, in ruoli minori, ai film \"Top Gun\" e \"Karate Kid II - La storia continua\". Nel 1987 ottiene il suo primo ruolo da protagonista nel film \"Off the Mark\". L'anno seguente partecipa al film \"Trappola di cristallo\" (1988) nel ruolo di Theo, terrorista e esperto di computer, e nel 1989 \u00e8 di nuovo protagonista nel film per la televisione \"Sei solo, agente Vincent\".\nDal 1989 al 1993 recita nella serie televisiva \"Matlock\" nel ruolo di Conrad McMasters. Lascia la serie per recitare nella celebre serie televisiva \"Walker Texas Ranger\" nel ruolo di James Trivette, ruolo che lo consacra al grande pubblico. Terminata la serie televisiva, partecipa a \"Prima dell'apocalisse\" e \"Prima dell'apocalisse 2 - Tribulation Force\", nel ruolo del pastore protestante Bruce Barnes. Nel 2002, decide di ritirarsi dalla professione, ma nel 2005 appare in un cameo nel film per la televisione ', dando vita per l'ultima volta a James Trivette. Dopo sette anni di pausa recitativa, nel 2012 recita nel cortometraggio ' diretto da Jessica Gallegos e partecipa nel ruolo di Ben Foreman al film \"Little Monsters\" diretto da David Schmoeller. Nel 2013 partecipa al film \"From Above\" recitando accanto a Danny Glover, Ashley Bell e Graham Greene mentre nel 2014 \u00e8 impegnato nelle riprese di altri quattro film: \"Una questione di fede\", \"The Track\" uscito nel 2015 e \"Rabbit Days\" e \"The Sector\" usciti nel 2016.\nDoppiatori italiani.\nNelle versioni in italiano delle opere in cui ha recitato, Clarence Gilyard \u00e8 stato doppiato da:"}
{"id": "712839", "revid": "287204", "url": "https://it.wikipedia.org/wiki?curid=712839", "title": "Conformazione", "text": "In chimica, la conformazione (da non confondere con la configurazione) \u00e8 riferita alla forma della molecola, cio\u00e8 alla geometria o disposizione spaziale degli atomi della molecola, che cambia in genere attraverso la rotazione interna (o torsione) attorno ai legami semplici o, talvolta, per inversione (o flipping) di particolari atomi tricoordinati (in genere di azoto) con geometria piramidale.\nDescrizione.\nOgni particolare, distinta conformazione pu\u00f2 essere immaginata (e rappresentata) come un singolo punto in una ipersuperficie a 3N dimensioni (N \u00e8 il numero di atomi della molecola) detta (iper)superficie di energia potenziale (PEHS o PES), ove la variabile dipendente indica l'energia della molecola e le variabili indipendenti sono le coordinate di tutti gli atomi. Le conformazioni o geometrie di equilibrio, ovvero i punti di minima energia, sono detti \"isomeri conformazionali\" o \"conformeri\". I conformeri sono quindi stereoisomeri (diastereoisomeri o enantiomeri) in equilibrio tra di loro. I \"rotameri\" sono particolari conformeri che differiscono per la torsione di un (ed un solo) legame. In pratica, i rotameri assumono lo stesso valore che hanno gli epimeri in stereochimica configurazionale.\n\u00c8 interessante notare che mentre le conformazioni che la molecola pu\u00f2 assumere, proprio come i punti in una (iper)superficie, sono ovviamente infinite, il numero dei conformeri (come i minimi di una funzione) \u00e8 limitato, bench\u00e9 spesso sia molto elevato, come nel caso delle macromolecole biologiche.\nLa stragrande maggioranza delle molecole \u00e8 costituita da pi\u00f9 conformeri e pertanto \u00e8 detta (conformazionalmente) \"flessibile\", mentre non sono molte le molecole (conformazionalmente) \"rigide\". Nell'ambito della chimica organica, oltre al metano e relativi alogenoderivati, sono rigidi l'etilene e l'acetilene e i loro derivati, il benzene (e in genere gli idrocarburi policiclici aromatici inclusi i fullereni, il grafene e i nanotubi), i sistemi eteroaromatici, e infine alcuni particolari aliciclici come ciclopropano, cubano, adamantano, e pochi altri. \u00c8 da sottolineare che con rigidit\u00e0 conformazionale non s'intende l'immobilit\u00e0, sono infatti presenti moti rotazionali (in toto) e vibrazionali quantistici cui tutte le molecole, rigide e flessibili, hanno pi\u00f9 o meno accesso in funzione della temperatura.\nNella grande maggioranza dei casi, a temperatura ambiente i conformeri si interconvertono rapidamente l'una nell'altro e non \u00e8 possibile isolare i singoli conformeri, tuttavia possono esservi casi in cui l'ingombro sterico \u00e8 tale da bloccare la molecola in una delle conformazioni possibili, ad esempio nei bifenili tetrasostituiti in posizione \"orto\". In tal caso si parla di atropoisomeria.\nIl rapporto tra le popolazioni dei diversi conformeri presenti all'equilibrio \u00e8 dato dalla distribuzione di Boltzmann:\nConformazioni in molecole acicliche.\nLa molecola pi\u00f9 semplice torsionalmente flessibile \u00e8 il perossido di idrogeno (acqua ossigenata). In ambito organico, tra le pi\u00f9 semplici e pi\u00f9 note molecole flessibili \u00e8 l'etano, che in condizioni di equilibrio assume la conformazione \"sfalsata\" nella quale l'angolo diedro formato dagli atomi topologicamente consecutivi H-C-C-H \u00e8 di 60\u00b0 (l'asse di simmetria \"C\"3 dei metili -CH3 fa s\u00ec che esistano altri due minimi equivalenti e degeneri a 180 e -60\u00b0). D'altra parte le tre conformazioni \"eclissate\", in cui l'angolo diedro HCCH \u00e8 rispettivamente di 0, +120 e -120\u00b0 sono massimi energetici nella PEHS e pertanto non possono essere definiti conformeri. La loro energia relativa, ovvero la \"barriera energetica alla rotazione\" (12 kJ/mol) \u00e8 comunque sufficientemente bassa da consentire anche a basse temperature una rapida rotazione attorno al legame C-C. L'origine della barriera \u00e8 tuttora oggetto di ricerca attiva bench\u00e9 sia ormai chiaro che la suddetta barriera non possa essere attribuita unicamente alla repulsione sterica o elettrostatica tra gli elettroni e/o gli atomi di idrogeno. \nNel caso di alcani con pi\u00f9 di due atomi di carbonio (ad esempio il \"n\"-butano) i conformeri non sono in generale pi\u00f9 equivalenti e degeneri. Infatti la geometria in cui i metili terminali della catena si dispongono \"anti\" (diedro C-C-C-C = 180\u00b0) l'uno rispetto a l'altro risulta essere il minimo assoluto energetico. Tale conformero \u00e8 naturalmente in equilibrio con altri due rotameri degeneri (stabilit\u00e0 relativa 3.8 kJ/mol) ed enantiomeri (detti \"gauche\") con torsione C-C-C-C rispettivamente di +60 e -60\u00b0. La barriera energetica \"anti\" \u2192 \"gauche\" (16 kJ/mol) rimane comunque bassa da consentire ancora la rapida conversione da una forma ad un'altra. \nAumentando il numero di atomi di carbonio degli alcani a topologia lineare, il numero dei \"conformeri unici\" (ovvero non isometrici, 1 per etano e propano, 2 per \"n\"-butano, 4 per \"n\"-pentano, e cos\u00ec via) cresce vertiginosamente (ad esempio si stima che il \"n\"-dodecano, con 9 gradi di libert\u00e0 torsionale significativi, abbia 8481 conformeri unici). Il loro numero e la loro energia relativa servono a definire la \"flessibilit\u00e0 molecolare\". Data l'unicit\u00e0 delle PEHS, la flessibilit\u00e0 molecolare pu\u00f2 risultare significativamente differente a parit\u00e0 di dimensioni e perfino nell'ambito di isomeri. \u00c8 interessante notare tuttavia che tra gli isomeri costituzionali, le topologie pi\u00f9 ramificate sono solitamente le meno flessibili.\nLa proiezione di Newman \u00e8 una rappresentazione utile e molto usata per rappresentare i conformeri. \nConformazioni in molecole cicliche.\nI (mono)cicloalcani risultano assai meno flessibili rispetto alla controparte aciclica e la loro flessibilit\u00e0 aumenta in maniera pi\u00f9 contenuta con le dimensioni. Queste due caratteristiche ne fanno molecole test ideali per lo studio conformazionale e per lo sviluppo di nuovi software.\nUn esempio ben noto \u00e8 offerto dal cicloesano che pu\u00f2 assumere diverse conformazioni per la possibile rotazione attorno al legame C-C, ciascuna con una propria stabilit\u00e0.\nLe tipiche conformazioni sono: a \"sedia\", a \"barca\", a \"twist\" (o treccia). La prima \u00e8 quella pi\u00f9 stabile (i legami infatti sono disposti in modo da minimizzare l'ingombro sterico); la conformazione a barca \u00e8 invece meno stabile rispetto alle altre due, perch\u00e9 i legami C-H si trovano in posizione reciprocamente eclissata. Per questo motivo il cicloesano tende a passare da questa conformazione alla conformazione a twist, attraverso una torsione coordinata della intera molecola. Il cicloesano presenta un solo confomero unico.\nConformazioni di peptidi e proteine.\nAll'interno delle proteine le varie catene polipeptidiche assumono delle conformazioni che vanno a costituire i vari elementi di struttura secondaria nelle proteine di cui i principali sono le \"\u03b1 eliche\", i \"foglietti \u03b2\" ed i turns. I vari elementi di struttura secondaria ripiegandosi tra loro danno la conformazione della proteina, definita struttura terziaria. I peptidi possono assumere le conformazioni tipiche della struttura secondaria delle proteine, ma a seconda della lunghezza della catena hanno diversa mobilit\u00e0 conformazionale e possono assumere un numero maggiore di conformazioni."}
{"id": "712841", "revid": "228587", "url": "https://it.wikipedia.org/wiki?curid=712841", "title": "Isen (Terra di Mezzo)", "text": "Isen o Angren \u00e8 un fiume di Arda, l'universo immaginario fantasy creato dallo scrittore inglese J.R.R. Tolkien.\nL'Isen nasce all'estremit\u00e0 meridionali delle Montagne Nebbiose. Il fiume scorre inizialmente verso sud, attraversando la fortezza di Isengard e in corrispondenza della Breccia di Rohan, piega decisamente verso ovest, fino a sfociare nel Grande Mare (Belegaer).\nIl fiume Adorn \u00e8 un importante tributario dell'Isen.\nI guadi dell'Isen.\nL'Isen presenta, nel primo tratto, un corso impetuoso con due soli punti attraversabili: presso la fortezza di Isengard e presso i \"guadi dell'Isen\", un passaggio in corrispondenza della Breccia di Rohan.\nIn corrispondenza dei guadi, l'Isen attraversa una regione pianeggiante, solo lievemente ondulata, e il suo corso si fa ampio e lento dividendosi in due rami che circondano un isolotto. Il letto ghiaioso e poco profondo permette solo in questo punto l'attraversamento di un contingente numeroso di cavalieri soprattutto se pesantemente armati.\nAd ovest dei guadi, compresa fra il corso dell'Isen e dell'Adorn, si estende la Marca Dunlandiana che per quanto formalmente sotto controllo di Rohan dall'anno 2758 della Terza Era rimaneva, per vicende storiche intercorse, poco fedele e al tempo della Guerra dell'Anello decisamente ostile.\nDa qui l'importanza strategica del controllo dei guadi che Rohan da sempre vigilava seppur senza mantenere un presidio costante o costruire fortificazioni fidando nella mobilit\u00e0 della propria cavalleria e della linea difensiva costituita dalle relativamente vicine (solo poche ore a cavallo) fortezze di Aglarond (\"Trombatorrione\") e Angrenost (\"Isengard\") fino a che il tradimento di Saruman fece comprendere la debolezza di tale strategia.\nStoria.\nIl fiume Isen e il fiume Adorn costituiscono i confini naturali della parte occidentale del reame di Rohan. Nel XXVI secolo della Terza Era, gli uomini di Gondor concessero a Rohan, la porzione di pianura compresa fra i due fiumi. Questa provincia fu a lungo una terra contestata, in quanto reclamata anche da un'altra stirpe di uomini, i Dunlandiani. \nQuesti dissidi furono all'origine, nell'anno 2758 della Terza Era, di una guerra fra Rohirrim e Dunlandiani, che vide gli uomini di Rohan come vincitori.\nNel settembre 3018, Saruman, nell'opera di scavo del cerchio di Isengard, al fine di costruire una grande fortezza, fornace, armeria sotterranea per le sue compagnie di orchi e uomini del Dunland, fa deviare il corso dell'Isen, sbarrandolo.\nGli Ent, durante l'attacco a Isengard nella notte del 3 marzo 3019, distrutte le dighe, ripristinano il corso originale del fiume allagando temporaneamente Isengard.\nData l'importanza strategica del luogo, i guadi sono teatro di due battaglie fra i cavalieri di Rohan e le armate di Isengard, nel corso della Guerra dell'Anello, il 25 febbraio e il 2 marzo 3019, che si concludono con una pesante sconfitta dei Rohirrim e la ritirata dei superstiti verso il fosso di Helm. Una cronaca dettagliata di questo evento \u00e8 contenuta in \"Le battaglie dei guadi dell'Isen\", all'interno dei Racconti incompiuti."}
{"id": "712845", "revid": "2185724", "url": "https://it.wikipedia.org/wiki?curid=712845", "title": "Die Wacht am Rhein", "text": "Die Wacht am Rhein (\"La guardia sul Reno\") \u00e8 una celebre canzone patriottica tedesca.\nLe parole furono tratte da un poema scritto nel 1840 dal mercante svevo Max Schneckenburger. Egli fu ispirato dalla cosiddetta \"crisi del Reno\" che ebbe luogo in quello stesso anno, quando il primo ministro francese Adolphe Thiers rinnov\u00f2 le rivendicazioni francesi per gli argini del Reno quale confine naturale francese.\nStoria.\n\"Die Wacht am Rhein\", prima della dissoluzione dell'Impero tedesco degli Hohenzollern, veniva considerata una sorta di inno nazionale, unitamente al \"Lied der Deutschen\" (\"Il canto dei tedeschi\") e \"Was ist des Deutschen Vaterland?\" (\"Qual \u00e8 la patria del tedesco?\"). Le sue origini risalgono ai passati conflitti con la Francia. La canzone fu particolarmente popolare durante la guerra franco-prussiana e durante la Prima guerra mondiale. \nLe parole furono tratte da un poema scritto nel 1840 dal mercante svevo Max Schneckenburger. Egli fu ispirato dalla cosiddetta \"crisi del Reno\" che ebbe luogo in quello stesso anno, quando il primo ministro francese Adolphe Thiers rinnov\u00f2 le rivendicazioni francesi per gli argini del Reno quale confine naturale francese. I tedeschi temettero che la Francia stesse pianificando l'annessione della riva sinistra del Reno, esattamente come fece durante le guerre napoleoniche pochi decenni prima. Attualmente le terre ubicate lungo la riva sinistra del Reno tra la Svizzera e i Paesi Bassi sono principalmente tedesche.\nL'inno ufficiale prussiano \u2013 quello della famiglia monarchica, ossia \"Heil dir im Siegerkranz \u2013\" era simile a quello inglese in testo (\"Salve a te, coronato d'alloro\") e melodia: in quel periodo di accesi nazionalismi era perci\u00f2 impopolare.\n\"Die Wacht am Rhein\", ma anche \"Das Lied der Deutschen\", nonch\u00e9 \"Was ist des Deutschen Vaterland?\", nacquero invece con l'idea di spronare il popolo tedesco affinch\u00e9 mettesse da parte le rivalit\u00e0 dei vari principati e dei regni (tedeschi), in favore di un unico Stato tedesco che fosse ben difeso da minacce esterne.\nDurante la sua permanenza in Svizzera, Max Schneckenburger fece adattare le parole del suo poema ad una melodia dell'organista svizzero J. Mendel. L'inno fu cantato per la prima volta dal tenore Methfessel in onore dell'ambasciatore prussiano von Bunsen. Questa prima versione dell'inno non guadagn\u00f2 alcuna popolarit\u00e0, e Max Schneckenburger mor\u00ec nel 1849 senza alcuna premonizione che una diversa base musicale avrebbe in futuro reso giustizia alla sua opera.\nQuando Karl Wilhelm, direttore musicale nella citt\u00e0 tedesca di Krefeld, pot\u00e9 visionare il poema nel 1854, scrisse per esso una nuova melodia. Wilhelm fece eseguire il nuovo inno per la prima volta l'11 giugno 1854, dal suo Coro maschile. Era una data significativa, dato che si celebrava l'anniversario delle nozze d'argento del principe Guglielmo di Prussia (\"Prinz Wilhelm von Preu\u00dfen\") che poi sarebbe stato noto col nome di \"Guglielmo I, imperatore tedesco\" (\"Wilhelm I., deutscher Kaiser\"). Dopo la vittoria prussiana nella Guerra Franco-Prussiana, la melodia divenne famosa ed il cancelliere imperiale Bismarck ricopr\u00ec di onorificenze il maestro Karl Wilhelm ed i suoi familiari, garantendogli, peraltro, una pensione annuale.\nAttualmente \"Die Wacht am Rhein\" ha un significato puramente storico per la maggior parte dei tedeschi. Il brano raramente viene cantato od orchestrato. Peraltro il Trattato dell'Eliseo del 1963 pose fine al secolare timore tedesco di un'invasione francese.\nCuriosit\u00e0.\nUna tra le pi\u00f9 celebri esecuzioni di \"Die Wacht am Rhein\" avvenne nel film \"Casablanca\": i militari tedeschi la cantano al Rick's Caf\u00e8, ma i clienti francesi sembrano fortemente irritati dalla canzone, allorch\u00e9 la seconda strofa del brano venne interrotta dall'esecuzione della \"Marsigliese\" da parte dell'orchestra del locale.\nCollegamenti esterni.\n\"Die Wacht am Rhein\" eseguito dalla \"Sousa's Band\" (antica registrazione): http://www.collectionscanada.ca/obj/m2/f7/6873.mp3"}
{"id": "712846", "revid": "599013", "url": "https://it.wikipedia.org/wiki?curid=712846", "title": "Otm", "text": ""}
{"id": "712850", "revid": "92723", "url": "https://it.wikipedia.org/wiki?curid=712850", "title": "The Pirates of Penzance", "text": "\"The Pirates of Penzance o The Slave of Duty,\" \u00e8 un'opera comica in due atti, con musiche di Arthur Sullivan e libretto di W. S. Gilbert. Essa \u00e8 una delle quattordici Savoy Opera. \nStoria.\nLa prima rappresentazione ufficiale dello spettacolo avvenne al \"Fifth Avenue Theatre\" a New York il 31 dicembre 1879, con un successo di critica e di pubblico. La prima a Londra avvenne il 3 aprile 1880, al teatro \"Opera Comique\", dove and\u00f2 avanti per 363 rappresentazioni, essendo gi\u00e0 stata rappresentata con successo a New York per oltre tre mesi.\n\"Pirates\" \u00e8 ancora oggi popolare, assieme a \"The Mikado\" e \"H.M.S. Pinafore\" che sono fra i lavori di Gilbert e Sullivan quelli pi\u00f9 rappresentati. La ripresa fatta a Broadway nel 1981 ha rinverdito la sua popolarit\u00e0.\nCuriosit\u00e0.\n\"The Pirates of Penzance\" fu l'unica opera di Gilbert e Sullivan ad avere la sua prima a New York. In quel tempo, le leggi americane non offrivano alcun copyright. Dopo che la loro precedente opera \"H.M.S. Pinafore\", ebbe grande successo a Londra, diverse compagnie americane misero in scena delle produzioni non autorizzate dell'opera (produzioni pirata), prendendosi delle libert\u00e0 nella modifica del testo e non pagando i diritti agli autori. Producendo l'opera a New York, Gilbert e Sullivan sperarono di fermare le produzioni pirata, registrando l'opera negli Stati Uniti.\nLa composizione dell'opera fu inusuale, in quanto Sullivan port\u00f2 negli Stati Uniti il secondo atto dell'opera mentre del primo aveva solo degli abbozzi. Quando giunse a New York, si accorse di aver dimenticato le bozze a Londra e dovette ricostruire a memoria tutto il primo atto.\nGilbert disse ad un corrispondente, molti anni pi\u00f9 tardi, che Sullivan non fu capace di ricordare la musica relativa all'ingresso del coro femminile, cos\u00ec lo sostitu\u00ec col il coro \"Climbing over rocky mountain\", della loro prima opera Thespis.\nIl manoscritto di Sullivan per \"Pirates\" contiene pagine rimosse da \"Thespis\", con le parti vocali alterate rispetto a quelle originali, come un coro a quattro voci.\nAlcuni studiosi (p.e. Tillett and Spencer, 2000), hanno sostenuto che Gilbert e Sullivan avevano gi\u00e0 deciso di inserire alcune musiche di \"Thespis\", notando che la presenza dello spartito di quest'opera a New York, dove non era prevista una sua rappresentazione, non poteva essere occasionale. In ogni caso \"Climbing over rocky mountain\", un'altra canzone ed un balletto sono le uniche parti di \"Thespis\" ad essere sopravvissute.\nIl 10 dicembre 1879, Sullivan scrisse una lettera a sua madre sulla nuova opera, sulla quale stava lavorando duramente a New York. \"Io credo che sar\u00e0 un grande successo, per la sua squisita comicit\u00e0 e per le musiche molto orecchiabili ed accattivanti.\" Veramente \"The Pirates of Penzance\" ebbe un successo immediato a New York e poi a Londra e \u00e8 oggi una delle opere pi\u00f9 apprezzate di Gilbert e Sullivan.\nVi fu un'altra prima degna di nota. Per assicurare il copyright in Gran Bretagna, vi fu una prima raffazzonata la sera prima della prima di New York. Essa avvenne al \"Royal Bijou Theatre\" a Paignton nel Devon. Il cast che aveva rappresentato \"H.M.S. Pinafore\" la sera prima, lesse le parti sul palcoscenico indossando i costumi che aveva a portata di mano.\nIl titolo del lavoro \u00e8 una barzelletta stratificata. Da un lato \"Penzance\", una citt\u00e0 nella Cornovaglia, era un tranquillo centro in riva al mare dove non ci si aspettava di incontrare dei pirati. D'altra parte il titolo era un pugno sferrato a quei \"pirati teatrali\" che avevano rappresentato la produzione di \"H.M.S. Pinafore\" negli Stati Uniti senza pagare i diritti d'autore.\nNella cultura popolare \"The Pirates of Penzance \"\u00e8 nota soprattutto per la canzone-scioglilingua \"I am the very model of a modern Major-General\", suonata alla fine del primo atto all'ingresso del Maggior Generale Stanley"}
{"id": "712851", "revid": "110157", "url": "https://it.wikipedia.org/wiki?curid=712851", "title": "Santa Pola", "text": "Santa Pola \u00e8 un comune spagnolo situato nella comunit\u00e0 autonoma Valenciana. Piccolo centro balneare, tranquillo, e meta soprattutto di pensionati britannici e tedeschi."}
{"id": "712852", "revid": "86027644", "url": "https://it.wikipedia.org/wiki?curid=712852", "title": "Giunta provinciale", "text": "La giunta provinciale, \u00e8 uno degli organi di governo della provincia.\nLa legge 7 aprile 2014 n\u00b056 ha profondamente modificato l'organizzazione dell'ente provincia, abolendo la giunta nelle province comprese nelle regioni a statuto ordinario. Attualmente pertanto la giunta provinciale \u00e8 ancora presente solo nelle province il cui mandato elettorale non sia spirato prima del 2016.\nStruttura.\nLa giunta \u00e8 composta dal presidente della provincia, che la presiede, e da un numero di assessori, stabilito dallo statuto provinciale, che non deve essere superiore a un quarto del numero dei consiglieri provinciali, computando a tale fine anche il Presidente, e comunque non superiore a dodici.\nGli assessori sono nominati dal presidente della provincia fra i cittadini in possesso dei requisiti di candidabilit\u00e0, eleggibilit\u00e0 e compatibilit\u00e0 alla carica di consigliere. Gli assessori sono nominati anche al di fuori dei componenti del consiglio provinciale ma, tuttavia, poich\u00e9 la carica di assessore \u00e8 incompatibile con quella di consigliere, chi \u00e8 stato nominato assessore cessa dalla carica di consigliere all'atto dell'accettazione della nomina. Il Presidente ha, secondo la legge, la pi\u00f9 ampia discrezionalit\u00e0 nella nomina e revoca degli assessori; nella pratica, per\u00f2, deve tenere conto delle indicazioni delle forze politiche che lo sostengono e, nel caso di coalizione, ponderare la presenza in giunta delle stesse.\nIn Friuli-Venezia Giulia la riforma varata nel 2014, per ora applicata solo alla Provincia di Pordenone, ha previsto il ritorno al modello parlamentare, stabilendo una Giunta composta da due assessori nominata dal Consiglio provinciale insieme al Presidente.\nFunzioni.\nLa giunta collabora con il presidente nel governo della provincia e opera attraverso deliberazioni collegiali. La giunta compie tutti gli atti rientranti nelle funzioni degli organi di governo, che non siano riservati dalla legge al consiglio e che non ricadano nelle competenze, previste dalle leggi o dallo statuto, del Presidente; collabora con il Presidente nell'attuazione degli indirizzi generali del consiglio; riferisce annualmente al consiglio sulla propria attivit\u00e0 e svolge attivit\u00e0 propositive e di impulso nei confronti dello stesso; adotta i regolamenti sull'ordinamento degli uffici e dei servizi, nel rispetto dei criteri generali stabiliti dal consiglio.\nCiascun assessore riceve, di norma, una o pi\u00f9 deleghe relative a settori specifici dell'azione amministrativa provinciale. Talvolta il presidente della provincia conferisce a membri del consiglio provinciale, i cosiddetti \"consiglieri delegati\", incarichi di collaborazione in ambiti specifichi, sicch\u00e9 questi vengono a configurarsi come una sorta di assessori \"esterni\", sebbene tale prassi sia da molti ritenuta in contrasto con l'attuale impianto normativo in materia di organi degli enti locali.\nNotizie storiche.\nIl precedente storico della Giunta in periodo monarchico fu la Deputazione provinciale, organismo concepito per\u00f2 per una forma di governo pi\u00f9 avvicinabile al modello direttoriale. Soppresse durante il regime, le deputazioni furono ripristinate a titolo provvisorio in seguito alla caduta del fascismo. Fu la legge 8 marzo 1951, n\u00b0122, a ripristinare la democrazia a livello provinciale, sostituendo la Deputazione una Giunta pienamente conformata al parlamentarismo classico, e concepita dunque come una particolare commissione del Consiglio provinciale. Il numero di assessori era stabilito in:\nCon la legge 25 marzo 1993, n. 81 fu introdotta l'elezione diretta del Presidente della provincia e, contemporaneamente, la nomina dei componenti della giunta da parte dello stesso, pur mantenendo in essere il rapporto di fiducia col Consiglio. In questo modo la forma di governo della provincia fu avvicinata al modello semipresidenziale.\nIl Testo unico degli enti locali del 2000, demandando ai singoli statuti l'esatta determinazione del numero degli assessori, ne caus\u00f2 nei fatti un'esplosione numerica. In sede di immediata applicazione la composizione spaziava da 6 a 12 membri, passando fra gli 8 e i 10 nella soglia dei 700.000 abitanti, mentre la prevista liberalizzazione comport\u00f2 l'elevazione della forcella da un minimo di 8 fino addirittura a 15 assessori. Gli ingenti costi in termini di stipendi, senza contare il rallentamento delle riunioni, convinse dal 2008 il legislatore a stabilire un tetto massimo di 12 componenti, e nel 2011 a votare un pi\u00f9 parco rapporto di uno a quattro coi consiglieri."}
{"id": "712857", "revid": "108526332", "url": "https://it.wikipedia.org/wiki?curid=712857", "title": "Il dado", "text": "Il dado \u00e8 il terzo album di Daniele Silvestri, pubblicato il 21 maggio 1996 dalla BMG Ricordi.\nIl disco.\n\u00c8 un doppio CD, venduto al prezzo intero di uno. I due supporti sono intitolati \"lato A\" e \"lato B\", rifacendosi a un LP in vinile, ma anche (per la tipologia dei brani contenuti) ai vecchi 45 giri. Fanno parte della colonna sonora del film \"Cuori al verde\" (1996) di Giuseppe Piccioni le quattro brevi tracce strumentali denominate \"Tempo\", insieme a \"Ferrament\".\nSilvestri, pur non scalando (ancora) le classifiche dei dischi pi\u00f9 venduti, ottiene numerosi consensi di pubblico e critica. Sempre pi\u00f9 ricco l'universo compositivo dei suoi brani, sempre pi\u00f9 indirizzati verso l'omaggio alle rock band storiche. Si susseguono filosofie, ricordi, viaggi, momenti comici, storie di vita, e momenti poetici intensi. L'idea comune del \"dado\", simbolo dell'aleatoriet\u00e0, della sorte che muove i fili della nostra esistenza, racchiude giocoforza tutti i temi trattati, e li relativizza in una esistenza che, per quanti sforzi si faccia, resta comunque legata a un combinarsi di eventi difficile da prevedere. Daniele mostra anche le proprie abilit\u00e0 nello scrivere in inglese e in francese, a volte mescolando idioma con idioma, come in \"Ready\".\nLa \"Intro\" \u00e8 composta dai primi versi de \"Il dado\"; \"Cohiba\" \u00e8 dedicata a Che Guevara e a Cuba, il cui titolo \u00e8 quello della pi\u00f9 nota marca di sigari dell'arcipelago; \"Sogno-b\" sta per \"bisogno\" e parla di bisogni corporali; \"Me fece mele a chepa\" \u00e8 in un finto pugliese (starebbe per \"Mi fa male la testa\") e nomina numerose localit\u00e0 della Puglia stessa; \"La bomba\" racconta di un uomo che ha perso l'udito dopo una forte esplosione, ed \u00e8 cantata chitarra e voce con un sottofondo sordo.\nLe tracce denominate \"Tempo\" sono di breve durata e tutte strumentali; \"Strade di Francia\" contiene una falsa partenza, con il gruppo che ride per poi essere ricondotto alla seriet\u00e0 da Daniele, accorgimento che troviamo anche nel brano di Bob Dylan \"Bob Dylan's 115th Dream\"; in \"Banalit\u00e0\" alla tromba suona Demo Morselli; \"Pino\" si lega a \"Paolo\" contenuta nel suo primo album, e descrive un intellettuale di destra svuotato di ogni valore e malconcio per colpa dell'alcolismo; \"Aiutami\" riprende i versi de \"Il dado\" recitati anche nella intro del cosiddetto \"lato A\"; \"Rappresaglia\" \u00e8 una session improvvisata, registrata in bassa frequenza, dove Daniele suona la batteria, e Max Gazz\u00e8 invece la chitarra. \nMusicisti.\nDaniele Silvestri-Batteria, basso, chitarra, voce, tastiera"}
{"id": "712861", "revid": "21880", "url": "https://it.wikipedia.org/wiki?curid=712861", "title": "Rotula", "text": "Il termine Rotula pu\u00f2 riferirsi a:"}
{"id": "712862", "revid": "729019", "url": "https://it.wikipedia.org/wiki?curid=712862", "title": "Settimello", "text": "Settimello \u00e8 una frazione del comune italiano di Calenzano, nella citt\u00e0 metropolitana di Firenze, in Toscana.\nSi trova nella fascia meridionale del territorio calenzanese, ai piedi del Monte Morello, e prende il suo nome dalla posizione, a sette miglia romane dall'antica \"Florentia\".\nMonumenti e luoghi d'interesse.\nA Settimello sono situate la chiesa di Santa Lucia (XIII secolo), la seicentesca Villa Gamba e il Parco del Neto.\nEconomia.\nLa zona di Settimello vide la prima industrializzazione del comune di Calenzano, prima con un cementificio e poi con numerose attivit\u00e0 di vario genere, soprattutto del ramo tessile, per il fatto di essere compresa nelle aree previste dalla legge 635 del 29 luglio 1957, nelle quali erano previste esenzioni di tasse per le aziende che vi nascevano o vi si trasferivano.\nProgressivamente la zona industriale di Settimello si \u00e8 unita alle altre del comune di Calenzano e a quelle dei vicini comuni di Sesto Fiorentino e Campi Bisenzio, diventando cos\u00ec parte del cuore industriale della Piana."}
{"id": "712871", "revid": "339392", "url": "https://it.wikipedia.org/wiki?curid=712871", "title": "Ribellione di Pasqua", "text": ""}
{"id": "712874", "revid": "404338", "url": "https://it.wikipedia.org/wiki?curid=712874", "title": "Russula incarnata", "text": "\"Russula incarnata\" Morgan, Myc. Miami (1836)\nLa Russula incarnata \u00e8 una piccola Russula molto vicina ad una forma pallida di Russula rosea.\nDescrizione della specie.\nCappello.\n2-5 cm di diametro, prima convesso, poi piano con leggera depressione centrale.\nLamelle.\nNon fitte, fragili, strette (0,3-0,5 cm), color bianco-crema, intercalate da qualche lamellula.\nGambo.\n2-3,4 x 0,7-1 cm, cilindrico, farinoso alla sommit\u00e0, biancastro, con sfumature grigie alla base a maturit\u00e0 o per sfregamento, sodo da giovane fragile negli esemplari maturi.\nCarne.\nBianca, immutabile.\nSpore.\n6,5-8(9) x 6-6,7 \u00b5m, con verruche ottuse e basse, a volte unite per formare un sub-reticolo, bianche in massa.\nHabitat.\nCresce sotto latifoglie o aghifoglie.\nCommestibilit\u00e0.\nNon accertata.&lt;br&gt;\nProbabilmente \u00e8 una specie innocua, ma senza alcun valore alimentare.\nEtimologia.\nDal latino \"incarnatus\" = di colore carnicino."}
{"id": "712876", "revid": "104485", "url": "https://it.wikipedia.org/wiki?curid=712876", "title": "Re Lear", "text": "Re Lear (\"King Lear\") \u00e8 una tragedia in cinque atti, in versi e prosa, scritta nel 1605-1606 da William Shakespeare.\nLa storia che ne fornisce l'intreccio principale affonda le radici nell'antica mitologia britannica. \u00c8 un dramma a quadruplo intreccio (schema presente in molte opere dello stesso autore), nel quale la trama secondaria contribuisce a far risaltare e a commentare i vari momenti dell'azione principale.\nTrama.\nIl dramma comincia con la decisione di re Lear di abdicare e dividere il suo regno fra le tre figlie Goneril, Regan e Cordelia. Le prime due sono gi\u00e0 sposate, mentre Cordelia ha molti pretendenti, in parte perch\u00e9 \u00e8 la figlia preferita dal padre. In un eccesso di vanit\u00e0 senile, il re propone una gara nella quale ogni figlia ricever\u00e0 dei territori in proporzione all'amore verso il padre che sapr\u00e0 dimostrare con le sue parole, ma Cordelia si rifiuta di gareggiare con l'adulazione delle sorelle maggiori, poich\u00e9 \u00e8 convinta che i suoi veri sentimenti sarebbero immiseriti dall'adulazione rivolta al proprio vantaggio. Per ripicca, Lear divide la quota del regno che le spetterebbe fra Goneril e Regan e mette al bando Cordelia. Il re di Francia decide per\u00f2 di sposarla, bench\u00e9 diseredata, poich\u00e9 apprezza la sua sincerit\u00e0, o forse perch\u00e9 vuole un casus belli per una successiva invasione dell'Inghilterra.\nPoco dopo aver abdicato, Lear scopre che i sentimenti di Goneril e Regan verso di lui si sono raffreddati, e ne nascono discussioni. Il conte di Kent, che ha preso le difese di Cordelia ed \u00e8 stato messo al bando, ritorna travestito da Caio, un servo che vuole proteggere il re al quale resta fedele. Nel frattempo, Goneril e Regan litigano a causa della loro attrazione per Edmund, figlio illegittimo del conte di Gloucester, e sono costrette ad affrontare un esercito francese, guidato da Cordelia, mandato a ricollocare sul trono Lear, e ne consegue una guerra devastante.\nLa trama secondaria coinvolge il conte di Gloucester e i suoi due figli Edgar ed Edmund. Mentre corteggia Goneril e Regan, Edmund inventa racconti calunniosi sul fratellastro legittimo Edgar, il quale \u00e8 costretto all'esilio e a fingersi Tom, il pazzo di Bedlam, proverbiale pazzo di quel tempo. Il conte di Gloucester, che fa condurre Lear a Dover dalla sola figlia fedele, \u00e8 catturato dagli scagnozzi del duca di Cornovaglia, marito di Regan, e da lui torturato ma \u00e8 salvato da alcuni servi di quest'ultimo che accusano il duca di aver trattato ingiustamente Lear. Ferito da un servo (che viene ucciso da Regan), il duca abbandona il conte di Gloucester nella tempesta dopo averlo accecato, affinch\u00e9 riesca solo a \"fiutare la strada per Dover\", ma poco dopo muore per la ferita riportata. Nella scena della tempesta Lear esclama che \u00e8 \"pi\u00f9 un uomo contro il quale si pecca che un peccatore\".\nAncora travestito da pazzo vagabondo, Edgar scopre il conte di Gloucester abbandonato nella tempesta. Non riconoscendo la voce del figlio, che \u00e8 turbato dall'incontro col padre cieco, il conte gli chiede la strada per Dover, e Edgar risponde che lo guider\u00e0 lui. In seguito, il conte di Gloucester tenta di uccidersi gettandosi da una roccia, ma il figlio Edgar lo salva con l'inganno\nA Dover, Lear . ; Nel frattempo, il re Lear si aggira farneticando che tutto il mondo \u00e8 corrotto ed \u00e8 contro di lui, ma poi rivede Cordelia e i due si rappacificano poco prima della battaglia tra Britannia e Francia. Dopo la sconfitta dei francesi, fatto prigioniero con la figlia, Lear pensa con gioia alla prospettiva di vivere in prigione insieme a lei, ma Edmund ordina che essi siano condannati a morte.\nIl duca di Albany accusa e fa arrestare Edmund insieme alla moglie Goneril con l'accusa di tradimento, e lo sfida a duello, dove appare Edgar in armi ma ancora travestito che si scontra con Edmund e lo ferisce a morte; a questa vista, Goneril, che per gelosia ha gi\u00e0 avvelenato Regan, si uccide. Edgar rivela a Edmund la propria identit\u00e0 e lo informa che il conte di Gloucester \u00e8 appena deceduto; nell'apprendere questo e le morti di Goneril e Regan, Edmund riferisce di aver disposto l'uccisione di Lear e Cordelia e d\u00e0 ordine che l'esecuzione sia sospesa, forse il suo unico gesto di bont\u00e0 in tutto il dramma, ma l'ordine arriva troppo tardi: Lear appare sulla scena portando fra le braccia il cadavere di Cordelia, dopo aver ucciso il servo che l'ha impiccata, poi muore anch'egli di dolore.\nOltre alla trama secondaria che riguarda il conte di Gloucester e i suoi figli, la principale innovazione introdotta da Shakespeare nella vicenda \u00e8 la morte di Cordelia e di Lear nel finale. Nei secoli XVIII e XIX, questa conclusione tragica ricevette molte critiche, e furono scritte e rappresentate versioni alternative, in cui i personaggi principali si salvavano dalla morte e Cordelia sposava Edgar.\nOrigini.\nFonti.\nUna delle fonti di Shakespeare era un dramma precedente, \"King Leir\". In questo dramma Cordelia e il Re di Francia servono Leir travestiti da contadini. Tuttavia, l'antica leggenda popolare di Lear era esistita in molte versioni precedenti a questa, ed \u00e8 possibile che Shakespeare ne fosse a conoscenza.\nSi ritiene che la fonte pi\u00f9 importante di Shakespeare sia stata la seconda edizione di \"The Chronicles of England, Scotlande, and Irelande\" di Raphael Holinshed, pubblicata nel 1587. Lo stesso Holinshed trov\u00f2 il racconto nella pi\u00f9 antica \"Historia Regum Britanniae\" di Goffredo di Monmouth, scritta nel secolo XII.\nIl nome di Cordelia fu probabilmente tratto da \"La regina delle fate\" di Edmund Spenser, pubblicata nel 1590. Anche la Cordelia di Spenser muore impiccata, come nel \"Re Lear\".\nPer quanto invece riguarda l'intreccio secondario di Gloucester, la fonte principale \u00e8 il capitolo X, libro II di Arcadia (1590) di Sir Philip Sidney (di cui \u00e8 possibile sia stato usato anche il capitolo XV, sempre del libro II)\nAltre fonti probabili sono:\nRevisioni.\nIl testo moderno del Re Lear deriva da tre fonti: due edizioni \"in quarto\" (Q) pubblicate rispettivamente nel 1608 e nel 1619 e la prima versione \"in folio\" (F) del 1623.\nVi sono differenze significative tra le due versioni, in quanto Q contiene 285 righe di testo che non sono presenti in F, mentre F contiene 100 righe di testo che non appaiono in Q.\nI primi editori, ad iniziare da Alexander Pope, scelsero semplicemente di combinare i diversi testi, il che produsse un'opera teatrale piuttosto lunga per gli standard del tempo.\nNel 1931 Madeleine Doran sugger\u00ec tuttavia che i due testi provenissero da fonti diverse e che le differenze tra di loro non dovevano essere sottovalutate. Tale argomento, tuttavia, non divenne oggetto di discussione fino agli anni Settanta, quando Michael Warren e Gary Taylor sostennero la tesi che Q derivasse dagli scritti originali di Shakespeare, mentre F derivava da una versione per il palcoscenico preparata da Shakespeare o da qualcun altro.In breve: Q sarebbe l'originale dell'autore, mentre F sarebbe una riduzione teatrale.\nOggi sia il testo tradizionale sia i testi separati dell'in quarto e dell'in folio sono diventati oggetto di pubblicazione.\nCommento.\nLa leggenda del re Lear.\nLear era un leggendario sovrano della Britannia, bench\u00e9 sia ovvio che la sua vicenda faccia parte del patrimonio folcloristico delle pi\u00f9 svariate culture.\nIl Lear \"storico\" sarebbe vissuto poco prima del tempo della fondazione di Roma, ossia nell'VIII secolo a.C.; secondo l'\"Historia regum Britanniae\" di Goffredo di Monmouth, Lear, approssimandosi la vecchiaia, aveva deciso di dividere la Britannia fra le sue tre figlie e i mariti che egli avrebbe loro assegnati, pur mantenendo l'autorit\u00e0 regale.\nQuando chiede loro di dichiarare l'affetto che gli portano, Cordelia, la figlia minore, disgustata dalla sfacciata adulazione delle sorelle Goneril e Regan, risponde che il suo affetto \u00e8 quello dovuto da ogni figlia a ogni padre.\nLear adirato la disereda, mentre consegna a ciascuna delle sorelle di Cordelia ed ai rispettivi mariti (Duca d'Albany e Duca di Cornovaglia), met\u00e0 del suo regno.\nPoco dopo il Re di Francia, e cio\u00e8 di un terzo della Gallia, avendo notizia della bellezza di Cordelia, la sposa rinunciando alla dote e la porta con s\u00e9. Molto tempo dopo i due governatori insorgono contro Lear e lo depongono; egli si reca allora presso la figlia in Gallia, dove viene bene accolto.\nIl Re di Francia raduna un esercito e conquista l'intera Britannia, restaurando Lear sul suo trono. Dopo altri tre anni, per\u00f2, in seguito alla morte sia di Lear che del Re di Francia, Cordelia rimane sola regina di Britannia. Passano altri cinque anni di pacifico governo, allorch\u00e9 il figlio del Duca di Albany ed il figlio del Duca di Cornovaglia si ribellano a Cordelia e dopo una lunga guerra la fanno prigioniera. La regina viene impiccata in carcere per fare passare la sua morte come suicidio.\nLa tragedia di Shakespeare.\n ed \u00e8 basato sulla leggenda di Leir, un re della Britannia prima che questa diventasse parte dell'Impero romano. La sua storia era gi\u00e0 stata narrata in cronache, poemi e sermoni, cos\u00ec come sul palco, quando William Shakespeare intraprese il compito di raccontarla di nuovo.\nDopo la Restaurazione inglese la tragedia fu spesso modificata da professionisti del teatro che non amavano il suo sapore nichilista, ma, dalla seconda guerra mondiale, ha cominciato ad essere considerato uno dei pi\u00f9 grandi successi di Shakespeare. Il ruolo di Re Lear \u00e8 stato recitato da molti grandi attori, ma generalmente \u00e8 considerato una parte che pu\u00f2 essere recitata solo da coloro che hanno raggiunto un'et\u00e0 avanzata.\nAll'interno dell'opera, Shakespeare intreccia due storie. La prima riguarda le due figlie maggiori di Sir Brian Annesley tentarono di interdire il padre in modo da poter accedere ai suoi possedimenti e la sorella minore, Cordell, intervenne al fine di scongiurare il piano delle due donne.\nPer quanto riguarda la vicenda di Gloucester, per sviluppare il tema dei due fratellastri.\nRappresentazioni e adattamenti.\nA partire dagli anni Cinquanta, ci sono stati diversi adattamenti di \"Re Lear\"\nCollegamenti esterni.\nin inglese\nin italiano"}
{"id": "712880", "revid": "767487", "url": "https://it.wikipedia.org/wiki?curid=712880", "title": "Livre tr\u00e2nsito", "text": "Livre tr\u00e2nsito \u00e8 un album doppio \"live\", che contiene due inediti registrati in studio: \"Kunta Kinte\" ed \"Il secondo da sinistra\", quest'ultimo inciso nello stesso anno da Mina come \"La seconda da sinistra\": un'altra traccia inedita \u00e8 la traccia fantasma del secondo cd, una versione live de \"Il fiume e la nebbia\", incisa nel 1997 da Fiorella Mannoia.\nPubblicato il 30 gennaio 2004, \u00e8 il settimo album di Daniele Silvestri. Il titolo mescola numerosi calembour che rimandano a numerosi significati dell'album stesso: da \"libero transito\", alla parola \"live\" suggerita nella prima parola, che in francese \u00e8 anche \"libro\", come lo stesso cd che contiene un booklet pieno di immagini e ricordi tratte dai suoi concerti."}
{"id": "712881", "revid": "22416", "url": "https://it.wikipedia.org/wiki?curid=712881", "title": "Montevecchio", "text": "Montevecchio \u00e8 un compendio minerario situato nella provincia del Sud Sardegna, nei territori comunali di Guspini e di Arbus. Il centro abitato, noto anche come Gennas Serapis, \u00e8 una piccola frazione del comune di Guspini.\nMontevecchio possiede diversi monumenti di archeologia industriale mineraria e fa parte del parco geominerario storico e ambientale della Sardegna, inserito nella rete GEO-PARKS dell'UNESCO.\nStruttura del compendio.\nIl compendio minerario di Montevecchio consta di diversi cantieri di estrazione e lavorazione dei minerali, di un centro abitato, sede dei principali servizi e delle sedi della dirigenza, e di alcuni villaggi operai.\nL'attivit\u00e0 estrattiva sfruttava l'omonimo \"filone Montevecchio\": questo, ricco di blenda e galena, minerali da cui si ricavano rispettivamente lo zinco e il piombo, \u00e8 lungo circa dodici chilometri. Sullo stesso filone insiste anche il compendio minerario di Ingurtosu.\nDello stesso compendio faceva parte anche la miniera di Salaponi a Gonnosfanadiga.\nIl centro abitato.\nIl centro amministrativo del compendio \u00e8 il piccolo abitato di Gennas Serapis; meglio conosciuto con il nome di \"Montevecchio\", \u00e8 posto in un altopiano tra i pi\u00f9 alti del territorio. Erano presenti gli appartamenti dei dirigenti della miniera e delle cariche pi\u00f9 alte al servizio delle compagnie che si susseguirono nella gestione della miniera, diversi palazzi con alloggi per gli operai, il palazzo della direzione con annessa cappella dedicata a Santa Barbara e altri uffici della dirigenza, i servizi pi\u00f9 importanti, come la caserma dei carabinieri, l'ospedale e le scuole, un ufficio postale, un laboratorio chimico, l'ufficio geologico, cinema e campo da calcio, dove giocava la squadra locale Montevecchio.\nAttualmente \u00e8 abitato da poche centinaia di persone ed \u00e8 una frazione del comune di Guspini, mentre le case di Sa Tanca sono ricomprese nel territorio di Arbus. Nel periodo di massima attivit\u00e0 estrattiva, il compendio arriv\u00f2 a contare oltre tremila abitanti.\nI cantieri.\nA est di Gennas Serapis si trovano i cantieri di levante. Questi sono principalmente il cantiere di Piccalinna e il cantiere di Sant'Antonio. In questa parte del compendio si trovavano diversi villaggi operai: tra essi, il pi\u00f9 importante \u00e8 senza dubbio il Villaggio Righi, sulla strada che da Gennas porta ad Arbus. Tra le varie opere industriali \u00e8 degno di nota il Pozzo Sartori, inaugurato il primo giugno 1941, che si sviluppa in profondit\u00e0 fino a toccare i 288 metri sotto il livello del mare.\nA ovest del centro di Gennas Serapis si trovano i cantieri di ponente: Sanna, Telle e Casargiu; a ovest del cantiere di Casargiu incominciava il compendio di Ingurtosu.\nStoria delle attivit\u00e0 minerarie a Montevecchio.\nLe miniere di Montevecchio furono tra le pi\u00f9 produttive d'Europa: le attivit\u00e0 estrattive partirono dall'antichit\u00e0, cessando definitivamente nel 1991.\nL'estrazione mineraria in epoca antica e moderna.\nLa ricchezza mineraria della zona di Montevecchio doveva essere certo nota ai Romani: sono state infatti accertate attivit\u00e0 estrattive di epoca romana attraverso resti di strumenti di lavoro, come lucerne e piccoli secchi per il trasporto dei minerali dai pozzetti scavati nella roccia. In particolare, testimonianze ottocentesche affermano il ritrovamento \"in situ\" di due pompe romane in piombo: entrambe avevano le bocchelle in bronzo, e una delle due addirittura meccanismi lignei all'interno. Pare che una delle due pompe sia stata trasportata e conservata a Parigi.\nLe attivit\u00e0 estrattive nella zona continuarono anche durante il Medioevo. Si hanno testimonianze di lavori minerari per tutta l'epoca moderna. Nel 1750 Carl Gustav Mandel, l'imprenditore svedese che fece costruire una fonderia a Villacidro, considerata tra i primissimi esempi di attivit\u00e0 correttamente definibile industriale in Sardegna, fece scavare delle buche poco profonde in tutta la zona. Dopo la morte di quest'ultimo, le attivit\u00e0 di scavo proseguirono sia durante la gestione statale del Belly, voluta direttamente dalle autorit\u00e0 sabaude, sia per mezzo di privati a cui furono assegnate piccole concessioni di scavo. Tuttavia, si tratt\u00f2 di attivit\u00e0 che non avevano la consistenza produttiva delle attivit\u00e0 industriali che si avviarono nella seconda met\u00e0 dell'Ottocento.\nL'estrazione nell'Ottocento e la famiglia Sanna.\nL'origine di quella che poi sarebbe divenuta l'attivit\u00e0 estrattiva delle miniere di Montevecchio risale all'intraprendenza di un prete sassarese fresco di seminario, Giovanni Antonio Pischedda. Il padre di questi era mercante, e giunto nei pressi di Arbus per lavoro, seppe casualmente da vecchi del posto dei lavori svolti tra la fine del Settecento e l'inizio dell'Ottocento a Montevecchio e a Ingurtosu per l'estrazione del minerale. Il giovane prete, giunto anch'esso nel guspinese perch\u00e9 pi\u00f9 attratto dalla cura dei commerci che da quella delle anime, incominci\u00f2 intorno al 1842 a effettuare i primi scavi alla ricerca del minerale. A Marsiglia, porto nel quale si era recato alla ricerca di soci per realizzare una societ\u00e0 con cui poter fare domanda della concessione del territorio per la ricerca e la successiva estrazione del minerale, conobbe Giovanni Antonio Sanna, un altro sassarese emigrato di grande intraprendenza.\nQuesti, non senza difficolt\u00e0, riusc\u00ec a costituire una societ\u00e0, la \"Societ\u00e0 per la Coltivazione della Miniera di Piombo Argentifero detta di Montevecchio\", da cui ben presto il prete sassarese si allontan\u00f2, e alla quale il 28 aprile 1848 fu data la gestione delle tre concessioni chiamate semplicemente \"Montevecchio I\", \"Montevecchio II\" e \"Montevecchio III\". Queste erano tre appezzamenti di terreno di forma quadrata, di lato di due chilometri: quindi la Societ\u00e0 aveva il controllo, nel 1848, di una fetta di territorio complessivamente larga due e lunga sei chilometri, estesa dalle pendici dei colli a ovest di Guspini verso est, sino al territorio di Ingurtosu.\nLa societ\u00e0 Montevecchio inizialmente rivolse la propria attenzione a quelle parti di filone metallifero emergenti dal sottosuolo, in localit\u00e0 Gennas Serapis e Casargiu. I lavori in quest'ultimo cantiere furono per\u00f2 ben presto abbandonati, e si prosegu\u00ec esclusivamente con i cantieri pi\u00f9 orientali, dove furono aperte gallerie a giorno. Nei pressi della \"Galleria Angosarda\", una delle pi\u00f9 orientali, fu realizzata, all'inizio degli anni cinquanta dell'Ottocento, la prima laveria stabile del compendio, detta \"laveria Rio\". Questa, alimentata dalle acque del Torrente Rio e mossa da un motore a vapore, riceveva e lavorava il minerale estratto dalle vicine gallerie, come appunto l'Anglosarda.\nNello stesso periodo furono realizzate le prime strutture stabili nel centro abitato di Gennas Serapis, nuclei abitativi a uso dei dirigenti e dei principali rappresentanti della societ\u00e0.\nNel 1865 la miniera, con 1100 operai, era la pi\u00f9 grande del Regno d'Italia.\nNel 1873 la Societ\u00e0 delle Miniere di Montevecchio incominci\u00f2 la costruzione della ferrovia Montevecchio Sciria-San Gavino Monreale per il trasporto del minerale; venne terminata nel 1878 sotto la direzione dell'ingegnere Alberto Castoldi (genero di Giovanni Antonio Sanna per aver sposato la figlia Zel\u00ed) ed entr\u00f2 in servizio il 15 novembre dello stesso anno.\nAlla laveria Rio ben presto segu\u00ec un'altra laveria, situata per\u00f2 nella parte occidentale del compendio, e chiamata \"laveria Sanna\", in onore del fondatore della societ\u00e0, poi ribattezzata laveria Eleonora d'Arborea, a causa di dissidi interni tra soci dell'azienda in materia di gestione, e una volta venuto a mancare, nel 1875, il Sanna, nuovamente dedicata alla sua figura. Questa laveria fu posta in una stretta valle formata dal rio Montevecchio; criticata sia per l'insalubrit\u00e0 del luogo, infestato dalla zanzara, sia per la scarsa accessibilit\u00e0 della valle, fu dotata di motori e di apparecchiature superiori a quelle realizzate nella laveria Rio.\nNel 1877 fu realizzata la terza laveria del compendio, la \"laveria Principe Tomaso\". Il nome fu dato in onore all'omonimo principe di Casa Savoia, che in quell'anno visit\u00f2 i cantieri e che inaugur\u00f2 la nuova struttura: allo stesso fu offerto un ricco banchetto nella Galleria Anglosarda, la cui bocca era antistante il nuovo opificio. La Galleria, a causa delle concrezioni piombo argentifere della sua volta, probabilmente fu considerata il luogo pi\u00f9 adatto per ospitare un membro della dinastia regnante. In questa prima fase la laveria Principe Tomaso consisteva semplicemente in quattro fabbricati tra loro affiancati, all'interno dei quali stava il potente motore a vapore e le apparecchiature gravimetriche. Il progetto di costruzione di una laveria in questa zona era stato gi\u00e0 previsto da tempo: inizialmente si pens\u00f2 di trasferire la laveria Rio, poi si opt\u00f2 per la realizzazione di una struttura nuova. La vecchia laveria Rio fu definitivamente abbandonata e in parte distrutta nel 1897, quando la Principe Tomaso sub\u00ec ampliamenti strutturali e rinnovamenti nella dotazione meccanica.\nLo stesso anno fu iniziata la realizzazione della nuova laveria, posta nel cantiere Telle e chiamata \"laveria Lamarmora\". Questa, pi\u00f9 piccola delle altre due, serviva i cantieri pi\u00f9 occidentali, nei quali nel frattempo si indagava.\nProbabilmente qualche anno prima fu realizzato l\"'ospedale di Gennas Serapis\", ritenuto dai visitatori del periodo uno dei pi\u00f9 moderni mai realizzati in Sardegna. Tra questi, il primo di cui abbiamo testimonianza \u00e8 Carlo Corbetta: costui ne parla gi\u00e0 del 1877, nel suo volume \"Sardegna e Corsica\". L'ospedale era diviso, al piano superiore, in quattro cameroni da nove posti letto ciascuno, sistemi per il ricambio dell'aria e un sistema di binari a scomparsa per muovere le brandine con i degenti, in maniera che quando uno di questi si aggravava o veniva a mancare poteva essere trasportato in un altro reparto senza disturbare gli altri pazienti.\nPochi anni dopo fu realizzato il Palazzo della Direzione. Nella stessa zona dove questo sorse, il Sanna aveva pensato di far costruire una grande chiesa, dedicata a Santa Barbara, patrona dei minatori: in realt\u00e0 l'edificio cos\u00ec come progettato era troppo grande per le necessit\u00e0 del compendio, e dopo la sua morte fu realizzata al suo posto una palazzina di vaste dimensioni, comprendente gli uffici della direzione, l'appartamento del direttore e, annessa una grande cappella. Anche questa struttura, come la maggior parte di quelle pi\u00f9 antiche presenti nella zona, col tempo sub\u00ec numerose modifiche.\nLa morte di Giovanni Antonio Sanna, avvenuta nel 1875, diede inizio a liti tra i parenti per amministrare e dividere la societ\u00e0 e la grossa eredit\u00e0 lasciata. Nonostante ci\u00f2 la \"Montevecchio\" continu\u00f2 a essere sviluppata dagli eredi, con l'acquisizione di altre piccole miniere e dei complessivi buoni risultati fino agli anni venti, cambiando nome in \"Miniere di Montevecchio\".\nSuperata la prima guerra mondiale, la societ\u00e0 entr\u00f2 in crisi a seguito delle avversit\u00e0 dovute alla grande depressione del 1929.\nNel 1933, la situazione divenne insostenibile, anche per i costi dovuti alla costruzione della Fonderia di San Gavino Monreale. Cos\u00ec, per i grossi debiti, venne fatta domanda di un concordato preventivo: furono offerti 43 milioni di lire, congiuntamente dalla \"Montecatini\" e dalla \"Monteponi\". I compiti delle due societ\u00e0 furono ben definiti e distinti: le miniere alla \"Montecatini\", la metallurgia alla \"Monteponi\". La nuova societ\u00e0 venne chiamata \"Montevecchio societ\u00e0 anonima mineraria\".\nGli anni del massimo splendore.\nIl massimo splendore della miniera si raggiunse a cavallo del secondo conflitto mondiale.\nNel 1939 la societ\u00e0 assunse il nome di \"Montevecchio SIPZ, societ\u00e0 italiana del piombo e dello zinco\", nello stesso anno si ebbe la massima produzione di minerale.\nL'arrivo della guerra vide un generale rallentamento delle attivit\u00e0, nonostante una visita di Benito Mussolini nel 1942. Contestualmente alla realizzazione del campo di volo a Sa Zeppara, alcuni operai delle officine della miniera furono impiegati nelle operazioni di manutenzione agli aerei. Dopo l'armistizio di Cassibile del 1943 l'estrazione rimase praticamente ferma e a causa delle condizioni in cui versava la nazione, le officine e i laboratori chimici si arrangiarono a fare qualsiasi cosa potesse essere utile (ad esempio la realizzazione di saponi).\nNel Dopoguerra le attivit\u00e0 ripresero con vigore. Nel 1948 si celebr\u00f2 anche il centenario della nascita della miniera. Furono sviluppate molte opere, sia nel settore propriamente estrattivo sia nelle opere civili di complemento, come la diga intitolata a Guido Donegani.\nIn questi anni si ebbero grandi produzioni, cos\u00ec la \"societ\u00e0\" arriv\u00f2 a diventare la maggior produttrice italiana di piombo e zinco.\nQuesto periodo dur\u00f2 fino agli anni sessanta. Nel 1962 la societ\u00e0 venne incorporata dalla Monteponi per dar vita alla \"Monteponi e Montevecchio\".\nGli ultimi anni.\nNel 1965 alla societ\u00e0 venne accorpata la miniera di Ingurtosu, che la Pertusola aveva abbandonato perch\u00e9 priva ormai di ogni risorsa. Nel 1966 la fusione fra la Montecatini e la Edison port\u00f2 alla cessazione della gestione \"Montecatini\", cui subentrava la Montedison, meno interessata alle attivit\u00e0 minerarie.\nNel 1971 la miniera fu assorbita da un nuovo organismo: la \"Sogersa\" (societ\u00e0 statale e regionale di gestione delle risorse minerarie sarde), cio\u00e8 dall'EGAM e dall'Ente Minerario Sardo. La produzione era ridotta, il giacimento ormai non aveva pi\u00f9 molte risorse economicamente sfruttabili e si teneva l'occupazione.\nNel 1976 l'EGAM fu messo in liquidazione e la Sogersa fu assorbita dall'ENI, attraverso la SAMIM: si prospettava ormai la chiusura, infatti nel 1980 venne messo in Cassa integrazione guadagni il personale. Nel 1984, grazie a dei fondi regionali e statali, ripartirono alcune coltivazioni. Nel 1986, a seguito della volont\u00e0 dell'ENI di separare la metallurgia dalle miniere, queste confluirono nella \"SIM - Societ\u00e0 Italiana Miniere\": la situazione rimase invariata, con crescente preoccupazione per la salvaguardia dei posti di lavoro. Le proteste ebbero il culmine con l'occupazione nel 1991 del Pozzo Amsicora, durata 27 giorni e che, con l'accordo del 17 maggio, porter\u00e0 alla definitiva chiusura della miniera di Montevecchio.\nLa collaborazione della Montevecchio con l'Aeronautica.\nNel 1940 incominciarono i lavori per la costruzione della pista di volo a Sa Zeppara con maestranze di tutto il territorio. Le imprese affidatarie dell'appalto, Usai e Podda di Guspini, terminarono i lavori a met\u00e0 del 1942.\nNell'aeroporto furono dispiegati Macchi M.C.205V (Veltro) perfettamente efficienti di nuova costruzione al comando del colonnello Fanali. I caccia Macchi furono ideati dal progettista aeronautico ing. Mario Castoldi.\nNell'aeroporto di Sa Zeppara la manutenzione degli aerei fu affidata agli operai delle officine della vicina Miniera di Montevecchio. Attraverso questa collaborazione gli operai appresero tecniche di manutenzione di alto livello, che migliorarono le loro conoscenze: nel tempo le loro capacit\u00e0 tecniche e le attrezzature moderne dell'aeronautica fecero s\u00ec che gli operai diventassero tra i pi\u00f9 qualificati d'Italia. Nel campo di volo di Sa Zeppara furono portate officine mobili (autocarri con attrezzatura speciale per la manutenzioni degli aerei) provenienti dall'aeroporto di Monserrato che fu bombardato nei primi raid prima del bombardamento di Cagliari avvenuto nei primi mesi del 1943. Per la cronaca gli americani attesero le piogge affinch\u00e9 l'aeroporto di Monserrato fosse inagibile. Infatti in questa localit\u00e0 le piste erano poste su terreno argilloso che non permetteva il drenaggio delle precipitazioni meteoriche. Perci\u00f2 quando arrivarono gli aerei americani, anche se avvistati, provenienti dalla Tunisia, gli aerei italiani non poterono decollare. Usando questo stratagemma le forze alleate poterono bombardare e distruggere la citt\u00e0 Cagliari. Quanto rest\u00f2 dell'aeroporto di Monserrato \u2013 aerei e officine mobili - fu portato a Sa Zeppara che divenne il centro di revisione aerea pi\u00f9 importante della Sardegna sino alla fine della guerra. Come attestano i registri della manutenzione della Macchi, negli ultimi due hangar circa quaranta dipendenti della Montevecchio (tra essi una decina di guspinesi) lavorarono alla revisione pre volo e post volo dei velivoli, alla messa a punto e prova dei motori, dei carrelli, delle radio e dell'armamento. Il tutto avveniva sotto la supervisione dell'Ufficio Sorveglianza Tecnica della Regia Aeronautica e, dall'autunno del 1943, di un ufficiale della Luftwaffe.\nTurismo minerario.\nLa miniera di Montevecchio, dopo anni di restauri (grazie ai quali ha vinto il Premio Eden 2011) e l'inserimento tra gli otto siti facenti parte del Parco Geominerario della Sardegna, \u00e8 totalmente fruibile e visitabile. Sono disponibili 4 diversi percorsi di visita che testimoniano l'attivit\u00e0 estrattiva svolta dal 1848 fino al 1991, a partire dal lussuoso palazzo della direzione, sino ai cantieri di levante, dove si trovano le umili abitazioni dei minatori, le officine, le fonderie, i depositi minerari e il suggestivo cantiere di Piccalinna."}
{"id": "712882", "revid": "38120", "url": "https://it.wikipedia.org/wiki?curid=712882", "title": "Il Dado", "text": ""}
{"id": "712883", "revid": "38120", "url": "https://it.wikipedia.org/wiki?curid=712883", "title": "Sig Dapatas", "text": ""}
{"id": "712884", "revid": "73537", "url": "https://it.wikipedia.org/wiki?curid=712884", "title": "Joseph Rudyard Kipling", "text": ""}
{"id": "712885", "revid": "38120", "url": "https://it.wikipedia.org/wiki?curid=712885", "title": "Livre Tr\u00e2nsito", "text": ""}
{"id": "712886", "revid": "287204", "url": "https://it.wikipedia.org/wiki?curid=712886", "title": "Livre transito", "text": ""}
{"id": "712887", "revid": "287204", "url": "https://it.wikipedia.org/wiki?curid=712887", "title": "Livre Transito", "text": ""}
{"id": "712888", "revid": "73537", "url": "https://it.wikipedia.org/wiki?curid=712888", "title": "Mawlamyine", "text": ""}
{"id": "712889", "revid": "453768", "url": "https://it.wikipedia.org/wiki?curid=712889", "title": "Priamo", "text": "Priamo (; ) \u00e8 un personaggio della mitologia greca. Fu il Re di Troia durante la guerra di Troia e mor\u00ec nella notte della caduta della citt\u00e0.\nGenealogia.\nPriamo era il figlio ultimogenito di Laomedonte e di Strimo o Placia (figlia di Otreo) o Leucippe.\nMatrimoni, concubine e progenie.\nPriamo si spos\u00f2 tre volte ed ebbe numerose concubine e schiave. La sua progenie fu numerosissima. Secondo la versione pi\u00f9 diffusa il numero totale dei suoi figli arriverebbe al numero tondo di cinquanta mentre altre fonti parlano di cinquanta maschi e cinquanta femmine.\nLa sua prima moglie fu Arisbe da cui nacque il figlio Esaco : i due erano giovanissimi e a quanto pare Priamo non era ancora re. Priamo in seguito ripudi\u00f2 Arisbe in favore di Ecuba (o Ecabe) da cui ebbe Ettore (l'eroe dell\"Iliade\" ed erede al trono), Paride, Deifobo, l'indovino Eleno, Pammone, Polite, Antifo, Hipponoo, il primo Polidoro, Troilo e le figlie Creusa, Laodice, Polissena, Cassandra (gemella di Eleno) ed Iliona. \nL'ultima moglie fu Laotoe (da lui sposata senza ripudiare Ecuba), che gli diede i maschi Licaone ed il secondo Polidoro che fu il suo ultimogenito.\nTra i figli avuti da schiave o concubine i pi\u00f9 noti sono Democoonte, Gorgitione (avuto da Castianira), Cebrione, Mestore e Medesicaste.\nMitologia.\nLa guerra di Eracle.\nApollodoro scrive che fu il quinto ed ultimogenito avuto dal padre (re Laomedonte) con la moglie Strimo e che fu chiamato con il nome Podarce (\"il pi\u00e9 veloce\").\nDurante la sua infanzia, suo padre non mantenne la parola data ad Eracle (riguardo al pagamento di un debito) e da costui fu attaccato, subendo cos\u00ec una guerra dove fin\u00ec ucciso assieme ad alcuni dei suoi figli. \nIn seguito a questi fatti Podarce sal\u00ec al trono della citt\u00e0 di Troia. \nEracle inoltre, finita la guerra, premi\u00f2 il compagno Telamone con Esione (una figlia di Laomedonte e Strimo) alla quale permise di portare con s\u00e9 un prigioniero (Podarce) per il quale fu per\u00f2 deciso che doveva essere riscattato come schiavo: cos\u00ec lei, come prezzo del riscatto diede il velo che le copriva la testa ed il giovane Podarce fu chiamato Priamo vale a dire \" \"il riscattato\" \".\nDiodoro Siculo scrive invece che Priamo si oppose alla guerra con Eracle e che disse al padre di pagare il debito ad Eracle.\nLa guerra di Troia.\nOmero racconta che prima della guerra di Troia, re Priamo ebbe una rispettabile carriera militare combattendo a fianco del re Migdone di Frigia contro le Amazzoni (quest'ultime divenute sue alleate nel conflitto contro gli Achei) e che fu un esperto guidatore di carri bellici.\nNella guerra di Troia era invece gi\u00e0 anziano e non combatt\u00e9 sul campo di battaglia ma la osserv\u00f2 seduto sulle mura delle Porte Scee della citt\u00e0 assieme ai suoi fratelli (Lampo, Clizio ed Icetaone) e con altri vecchi saggi del Consiglio. \nPriamo era inoltre un uomo buono e giusto ed a differenza dei suoi consiglieri si rifiut\u00f2 di attribuire ad Elena la responsabilit\u00e0 dello scoppio della guerra (dandola invece a s\u00e9 stesso); nell'Iliade si legge che addirittura le chiese di essere presentato ai comandanti nemici.\nL'unica volta che scese sul campo di battaglia fu per giurare i patti del duello tra il figlio Paride e Menelao; un'altra sua uscita dalle mura fu quando si rec\u00f2 all'accampamento dei nemici greci per chiedere ad Achille la restituzione del corpo del figlio Ettore (ucciso in precedenza da Achille) che riport\u00f2 indietro su un carro.. \nPrima della caduta di Troia perse quasi tutti i suoi figli maschi, uno dei quali, Licaone, sub\u00ec anche il disonore della mancata sepoltura essendo finito nelle acque del fiume Scamandro.\nLa morte.\nLa morte di Priamo non \u00e8 narrata nei poemi omerici, ma in altre opere come l\"Eneide\" di Virgilio o la tragedia \"Le troiane\" di Euripide.\nAlla caduta della citt\u00e0 e quando i greci vi penetrarono, Priamo rivest\u00ec la sua vecchia armatura desiderando cercare la morte nella mischia, ma la moglie Ecuba in lacrime lo convinse a rifugiarsi con le donne sull'altare di Zeus Erceo. Cos\u00ec vide la morte del figlio Polite, inseguito da Pirro Neottolemo fin sui gradini dell'altare. Il vecchio re vibr\u00f2 debolmente l'asta contro Neottolemo senza riuscire a colpirlo: Neottolemo lo afferr\u00f2 e gli conficc\u00f2 la spada in un fianco uccidendolo, per poi troncare la testa al cadavere.\nVirgilio scrive:\n&lt;poem&gt; \"\"Ed ecco, scampato alla strage di Pirro, Polite,\"\n\"uno dei figli di Priamo, tra i dardi, tra i nemici\"\n\"fugge per i lunghi portici, e percorre gli atrii deserti,\"\n\"ferito: impetuoso lo insegue Pirro con colpi minacciosi\"\n\"e gi\u00e0 lo afferra con la mano e lo preme con l'asta:\"\n\"come infine giunse davanti allo sguardo dei genitori,\"\n\"cadde, ed effuse con molto s\u00e1ngue la vita.\"\n\"Allora Priamo, sebbene gi\u00e0 nella stretta della morte,\"\n\"tuttavia non si contenne, e non risparmi\u00f2 la voce e l'ira:\"\n\" \"Per tale delitto e prodezza\", esclama, \"gli dei,\"\n\"se v'\u00e8 nel cielo piet\u00e0 che di questo si curi,\"\n\"ripaghino degne grazie e rendano i premi\"\n\"dovuti a te, che m'hai costretto ad assistere\"\n\"alla morte del figlio, profanando con l'eccidio il volto paterno.\"\n\"Ma non quell'Achille, del quale ti menti progenie,\"\n\"si comport\u00f2 cos\u00ec con il nemico Priamo; ma ebbe riguardo\"\n\"ai diritti e alla fede del supplice, e rese il corpo esangue\"\n\"di Ettore al sepolcro, e me rinvi\u00f2 nel mio regno\".\"\n\"Cos\u00ec parl\u00f2 il vecchio e vibr\u00f2 priva di slancio\"\n\"l'innocua lancia che rimbalz\u00f2 dal fioco bronzo\"\n\"e pendette inutile dal sommo della borchia dello scudo.\"\n\"A lui Pirro: \"Dunque riferirai questo\"\n\"ed andrai messaggero al genitore Pel\u00ecde; ric\u00f2rdati\"\n\"di narrargli le mie atrocit\u00e0, e che Neottolemo traligna.\"\n\"Adesso muori.\" E dicendo cos\u00ec lo trascina tremante\"\n\"agli altari, e sdrucciolante nel molto sangue del figlio,\"\n\"gli afferra la chioma con la sinistra, con la destra solleva\"\n\"la spada corrusca e gliela immerge tutta nel fianco.\"\n\"Cos\u00ec si concluse il destino di Priamo, questa morte fatale\"\n\"lo rap\u00ec mentre vedeva Troia in fiamme e Pergamo\"\n\"crollata, egli un tempo superbo sovrano di tanti\"\n\"popoli e terre d'Asia. Giace grande sul lido un tronco,\"\n\"il capo spiccato dal busto, e un corpo senza nome\" \" &lt;/poem&gt;\nIn alcune raffigurazioni artistiche (vasi e anfore del VI secolo avanti Cristo), invece, il re troiano viene percosso a morte da Neottolemo col cadavere di Astianatte.\nIl tesoro di Priamo.\nIl tesoro di Priamo \u00e8 un insieme di oggetti in metalli preziosi che Heinrich Schliemann scopr\u00ec nel sito dell'antica Troia e che egli attribu\u00ec al re Priamo. Gli oggetti, ritrovati nel livello denominato Troia II, appartengono in realt\u00e0 alla seconda met\u00e0 del III millennio a.C. e sono dunque molto pi\u00f9 antichi degli avvenimenti narrati nell\"'Iliade\" (che secondo la tradizione risalgono all'inizio del XII secolo a.C.)."}
{"id": "712893", "revid": "1763497", "url": "https://it.wikipedia.org/wiki?curid=712893", "title": "Nucleoide", "text": "Nei procarioti, il nucleoide (\"simile al nucleo\"), anche conosciuto come regione nucleare, corpo nucleare o corpo della cromatina, \u00e8 una regione dalla forma irregolare all'interno della cellula procariote, che contiene materiale genetico costituito da DNA circolare a doppio filamento, di cui possono esistere copie multiple. Il nucleoide contiene anche un'associazione di proteine, di cui solamente alcune note e che si stima siano almeno una dozzina. Queste proteine si complessano con il DNA genomico modulandone la trascrizione.\nQuesto metodo di conservazione genetica si differenzia da quello degli eucarioti, in cui il DNA \u00e8 aggregato in cromosomi e segregato in un organello membranoso detto nucleo. Il nucleoide pu\u00f2 essere chiaramente visualizzato e distinto dal citosol attraverso una micrografia elettronica ad alta definizione, bench\u00e9 il suo aspetto possa variare. Alcune volte sono visibili direttamente strutture a filamento (filamenti Feulgen), che ancorano direttamente il DNA. In questi casi il nucleoide pu\u00f2 essere osservato anche usando un microscopio ottico.\nComposizione.\nLe prove sperimentali suggeriscono che il nucleoide \u00e8 largamente composto da DNA (circa 60%). Gli altri due costituenti sono verosimilmente per lo pi\u00f9 mRNA e proteine. Queste si distinguono nelle proteine del fattore di trascrizione, regolanti l'espressione del genoma, e in quelle che aiutano a mantenere la struttura supercoiled del DNA, conosciute come \"proteine del nucleoide\" e distinte da altre strutture dalla funzione simile, come gli istoni presenti nei nuclei eucariotici."}
{"id": "712896", "revid": "77358", "url": "https://it.wikipedia.org/wiki?curid=712896", "title": "Weltanshaung", "text": ""}
{"id": "712898", "revid": "1181", "url": "https://it.wikipedia.org/wiki?curid=712898", "title": "Formula di Mac Laurin", "text": ""}
{"id": "712900", "revid": "1181", "url": "https://it.wikipedia.org/wiki?curid=712900", "title": "Polinomio di Mac Laurin", "text": ""}
{"id": "712901", "revid": "57926693", "url": "https://it.wikipedia.org/wiki?curid=712901", "title": "Sviluppo di Mac Laurin", "text": ""}
{"id": "712902", "revid": "54666", "url": "https://it.wikipedia.org/wiki?curid=712902", "title": "Horst Wessel Lied", "text": ""}
{"id": "712905", "revid": "114789963", "url": "https://it.wikipedia.org/wiki?curid=712905", "title": "Prima di essere un uomo", "text": "Prima di essere un uomo \u00e8 il secondo album di Daniele Silvestri, pubblicato nell'inverno del 1995 dalla Dischi Ricordi, e prodotto, come il precedente, da Enzo Miceli, che ha collaborato nella stesura delle musiche de \"Le cose in comune\".\nSi aprono per Silvestri le porte del Festival di Sanremo, condotto da Pippo Baudo, dove presenta \"L'uomo col megafono\", brano che riesce a qualificarsi per la serata finale, arrivando ultimo, ma l'artista considera un'impresa l'essersi esibito due volte. La canzone ottiene il Premio Volare come migliore testo.\nIl disco.\nL'album si colora di sonorit\u00e0 elettroniche, aumentano gli effetti speciali e le campionature. Confermati i due componenti di Elio e le Storie Tese, Faso e Cesareo, si aggiungono altri musicisti d'eccezione, tra i quali fanno spicco le numerose percussioni di Giuseppe Bonaccorso, conosciuto con lo pseudonimo di Naco, che in quegli anni ha suonato con artisti italiani di prim'ordine, morto nel 1996. L'ironia nei testi di questo secondo lavoro si fa pi\u00f9 pungente, talvolta caustica e impietosa: le tematiche politiche lasciano lo spazio ai travagli interiori, per illustrare i quali Daniele si racconta senza remore. \"La technostrocca\" (che sta per filastrocca techno) contiene numerose campionature tratte dal film Premio Oscar di Woody Allen \"Io e Annie. Domani mi sposo\" racconta di un incubo che funge da critica all'istituzione del matrimonio: la traccia seguente \"S\u00ec, no... non so\" spiega queste ragioni rispondendo a un ipotetico sacerdote che chiedeva a Daniele quando e se avrebbe convolato a nozze. \"Lieve la musica\" si apre con un notiziario in bassa frequenza che spiega l'antefatto, una sorta di ninna nanna di una madre al suo neonato privo di vita, vittima di un incidente domestico. L'idea \u00e8 mutuata da un brano di Lucio Dalla, \"\u00c8 l\u00ec\", inclusa nell'album \"Il giorno aveva cinque teste\" (1973).\nLa versione \"in prova\" de \"L'Y10 bordeaux\" \u00e8 incisa in presa diretta e ha un arrangiamento velocizzato in chiave rock che la differenza dall'altra versione presente sul CD."}
{"id": "712914", "revid": "112301992", "url": "https://it.wikipedia.org/wiki?curid=712914", "title": "Serie di funzioni", "text": "In analisi matematica, una serie di funzioni \u00e8 uno strumento usato per generalizzare lo studio della somma di un numero finito di funzioni e giungere ad alcuni importanti risultati di convergenza, per poter esprimere una funzione qualsiasi come una somma (infinita) di altre funzioni, magari pi\u00f9 semplici da trattare.\nUna serie di funzioni, analogamente alle serie numeriche, \u00e8 definita come una particolare successione associata ad un'altra successione.\nTale successione \u00e8 una successione di funzioni formula_1, cio\u00e8 ogni elemento della successione \u00e8 una funzione formula_2, e la serie associata \u00e8 definita dalla legge formula_3 e si indica anche con:\nNel definire le serie di funzioni, e nell'enunciarne molti teoremi e propriet\u00e0, non \u00e8 affatto necessario presupporre su \"D\" alcuna struttura. Dove sia richiesto, l'insieme \"D\" potr\u00e0 essere uno spazio topologico, metrico, etc. o un certo sottoinsieme di formula_5, formula_6, formula_7 o formula_8.\nIn analogia con le serie numeriche, i termini formula_9 e formula_10 vengono detti rispettivamente \"termine generale\" e \"somma parziale\" della serie.\nTipi di convergenza di una serie di funzioni.\nSia data la seguente serie di funzioni\nformula_4\nConvergenza puntuale.\nLa serie \"converge puntualmente\" ad una funzione formula_12 in formula_13 se la serie numerica:\nconverge a formula_15 per ogni formula_16 in formula_13. L'insieme formula_13 viene detto \"dominio di convergenza puntuale\" della serie.\nConvergenza assoluta.\nLa serie \"converge assolutamente\" se la serie di termine generale formula_19 converge puntualmente.\nConvergenza uniforme.\nLa serie \"converge uniformemente\" ad una funzione formula_12 in formula_13 se converge uniformemente la successione delle somme parziali formula_22.\nConvergenza totale.\nLa serie \"converge totalmente\" ad una funzione formula_12 in formula_13 se e solo se passa il criterio di Weierstrass, ovvero se valgono le seguenti condizioni equivalenti:\nQueste condizioni esprimono, in sostanza, l'esistenza di una serie a termini positivi convergente che \"domini\" la serie in questione, analogamente con il teorema della convergenza dominata di Lebesgue.\nTeoremi.\nCollegamenti tra le convergenze.\nSe una serie converge totalmente, allora converge anche uniformemente e assolutamente. Non \u00e8 vero il viceversa.\nSe una serie converge uniformemente in formula_13, allora formula_9 converge uniformemente a formula_30 in formula_13, ovvero:\nLimite sotto segno di serie (teorema del limite uniforme).\nSia una serie di funzioni continue che converge uniformemente alla funzione somma formula_12. Allora anche la funzione somma \u00e8 continua.\nformula_34\nDerivazione sotto segno di serie.\nSia una serie di funzioni derivabili in formula_35. Se la serie delle derivate \u00e8 uniformemente convergente, allora la derivata della funzione somma pu\u00f2 essere scritta come la serie delle derivate.\nformula_36\nIntegrazione sotto segno di serie.\nSia una serie di funzioni che converge uniformemente in formula_35. Allora la serie dell'integrale \u00e8 pari all'integrale della serie, cio\u00e8 l'integrale della funzione somma.\nEsempi.\nGli esempi di serie di funzioni sono molteplici nell'analisi. Si segnalano in particolare:"}
{"id": "712918", "revid": "54666", "url": "https://it.wikipedia.org/wiki?curid=712918", "title": "Das Horst Wessel Lied", "text": ""}
{"id": "712921", "revid": "3115", "url": "https://it.wikipedia.org/wiki?curid=712921", "title": "Camera d'aria", "text": "La camera d'aria \u00e8 una struttura tubolare per il contenimento di materiali gassosi inerti in pressione.\nStoria.\nLa prima camera d'aria fu ideata dallo scozzese Robert William Thompson nel 1845, ma non ebbe successo, mentre nel 1888 sempre uno scozzese, John Boyd Dunlop, riprese l'idea di Thompson e la sera del 28 febbraio applic\u00f2 sul triciclo del figlio Johnny i primi pneumatici, su ruote da 36\", dove la camera d'aria era costituita da un foglio di gomma, ricoperta da una fascia di tela che lo fissava al cerchione, mentre il rivestimento (copertone) era formato da altri fogli di gomma.\nUso.\n\u00c8 utilizzata all'interno di appositi copertoni che necessitano di essa per mantenersi in pressione.\nNegli ultimi tempi questa tecnologia appare superata a causa della diffusione dei nuovi pneumatici \"tubeless\" che ne rendono superfluo l'utilizzo su cerchi per pneumatici tubeless, ma rimane ancora l'unico sistema per le varie applicazioni fuoristradiste (escludendo le mousse).\nAlternative.\nCome alternativa alla camera d'aria si hanno:\nDescrizione.\nLa camera d'aria \u00e8 formata da un tubo circolare continuo molto elastico, che le permette di espandersi al momento dell'immissione del gas in modo da portare in pressione il copertone in cui \u00e8 inserita, e da una valvola con un apposito sistema di chiusura che ne consente il gonfiaggio. \nLa zona della valvola \u00e8 la pi\u00f9 debole della struttura e generalmente \u00e8 la pi\u00f9 rinforzata per evitare rotture o perdite di gas.\nValvole.\nLe camere d'aria, per automobili, motocicli o altro uso, generalmente montano la valvola Schrader (perci\u00f2 detta valvola Auto o americana); sulle biciclette per\u00f2 esistono diversi tipi di valvole. Sulle bici da strada e sulle mountain bike in alternativa alla Schrader viene montata la valvola Regina (o italiana, in quanto impiegata pressoch\u00e9 esclusivamente in Italia), che garantisce una maggior resistenza del cerchio, in quanto l'alloggiamento della Regina \u00e8 di \u00d8 6\u00a0mm mentre la Schrader \u00e8 di \u00d8 8,5\u00a0mm. Altri due tipi di valvole per bicicletta meno diffuse delle precedenti sono la Dunlop (o inglese) e la Presta (o francese): la prima presenta dimensioni che si rifanno alla valvola Schrader ma dal punto di vista funzionale \u00e8 simile alla valvola Presta; la seconda costruttivamente richiama da vicino la Regina e presenta un'asta interna di bloccaggio della pressione, ma a differenza di quest'ultima dispone di un tappo di chiusura non completamente svitabile.\nMateriali.\nLa camera d'aria \u00e8 costituita da materiali elastici, che possono essere:\nDanni.\nI danni che possono subire le camere d'aria sono:\nAccorgimenti.\nLa camera d'aria pu\u00f2 avere come accorgimento:"}
{"id": "712923", "revid": "25550", "url": "https://it.wikipedia.org/wiki?curid=712923", "title": "Polmoni", "text": ""}
{"id": "712924", "revid": "119858518", "url": "https://it.wikipedia.org/wiki?curid=712924", "title": "Politica dell'Indonesia", "text": "Il sistema politico in Indonesia prende la forma di una repubblica presidenziale multi partito, in cui il presidente \u00e8 sia capo del governo che capo di Stato. Il potere esecutivo \u00e8 esercitato dal governo. Il potere legislativo \u00e8 condiviso tra il governo e i due consigli rappresentativi del popolo. Il potere giudiziario \u00e8 indipendente dall'esecutivo e dalla legislatura.\nLa costituzione del 1945 prevedeva una limitata separazione dei tre poteri. Il sistema \u00e8 stato definito come \"presidenziale con caratteristiche parlamentari\". In seguito alla rivoluzione indonesiana del 1998 e al ritiro del presidente Suharto, furono avviate diverse riforme politiche."}
{"id": "712927", "revid": "33921", "url": "https://it.wikipedia.org/wiki?curid=712927", "title": "Jacopo", "text": "Origine e diffusione.\nSi tratta di varianti arcaiche del nome Giacomo/Giacobbe, dovute ad un diverso adattamento della forma latina \"Iacobus\". L'origine \u00e8 naturalmente la stessa, ossia il nome ebraico \u05d9\u05b7\u05e2\u05b2\u05e7\u05b9\u05d1 (\"Ya'aqov\"), dal significato incerto (forse \"Dio ha protetto\" o forse \"colui che prende per il tallone\"). In Italia \u00e8 diffuso prevalentemente in Toscana, Lombardia e Veneto.\nOnomastico.\nL'onomastico si pu\u00f2 festeggiare lo stesso giorno di Giacobbe o Giacomo, oppure in memoria di tre beati che portano questo nome:"}
{"id": "712940", "revid": "114004175", "url": "https://it.wikipedia.org/wiki?curid=712940", "title": "Jak Mandolino", "text": "Jak Mandolino \u00e8 personaggio immaginario dei fumetti creato da Benito Jacovitti. Il personaggio \u00e8, secondo la definizione dell'autore, \"un ladruncolo di buona volont\u00e0 ma di cattiva sorte\".\nStoria.\nDi questo personaggio Jacovitti ha disegnato due serie: la prima con un Jak Mandolino pi\u00f9 simile al classico \"gangster\" americano, che all'epoca veniva mostrato nei film d'azione (cappello a tesa bassa, gergo della malavita, sigaretta perennemente a lato delle labbra) e dal linguaggio pi\u00f9 adattato a quello stile: il Jak Mandolino \"americano\" appare ad esempio nelle storie a fumetti \"Colpo alla Flopty Bank\", \"Hallo Pippo\" della trilogia \"Jacovitti Stories\" mentre nelle storie degli anni successivi sembra divenire pi\u00f9 \"italianizzato\" e comincia cos\u00ec la serie nella quale appare anche Pop Corn/Satanicchio.\nNelle sue storie successive all'italianizzazione del personaggio, Jac Mandolino (che italianisticamente perde sia la k che verr\u00e0 tramutata in una c), ed anche il soprannome precedente, che era Jak Violoncello nelle storie di tipo americano, ha sempre al suo fianco un maldestro consigliere, il malvagio diavoletto Pop Corn o anche Satanicchio, su cui il simpatico ladruncolo si sfoga ogni volta che un colpo gli va male in una serie di comicissimi pestaggi.\nLa striscia arriv\u00f2 anche in televisione, nella trasmissione \"Supergulp - I fumetti in TV\"."}
{"id": "712948", "revid": "486946", "url": "https://it.wikipedia.org/wiki?curid=712948", "title": "Deutschlandlied", "text": ""}
{"id": "712962", "revid": "1543377", "url": "https://it.wikipedia.org/wiki?curid=712962", "title": "Maria Venturi", "text": "Dall'et\u00e0 di 7 anni vive a Brescia. Qui si \u00e8 sposata e sono nate le sue figlie gemelle. Dopo la maturit\u00e0 classica si iscrive alla facolt\u00e0 di Lettere antiche alla Statale di Milano, dove studia con Mario Fubini.\nBiografia.\nPubblica i primi racconti sul settimanale \"Novella\", che all'epoca \u00e8 un giornale di narrativa diretto da Giorgio Scerbanenco. A 25 anni inizia la stesura di un romanzo. Ne invia la trama e le prime otto cartelle a Italo Calvino, presso la Einaudi.\nTre mesi dopo arriva la risposta: una lettera autografa con l'invito a portare a termine il libro. Ma questo romanzo rester\u00e0 incompiuto perch\u00e9 nel frattempo Venturi \u00e8 stata assunta da \"Novella\" con un contratto di sei mesi e ha iniziato il pendolarismo da Brescia a Milano che durer\u00e0 oltre vent'anni.\nIl contratto le verr\u00e0 rinnovato, ma il posto \u00e8 a rischio perch\u00e9 \u00e8 stata decisa la chiusura del settimanale di narrativa. Verr\u00e0 salvato e trasformato da Enzo Biagi in un rotocalco di attualit\u00e0 ed \u00e8 a lui che Maria Venturi deve il praticantato e l'assunzione definitiva. Diventa giornalista professionista nel 1970 e trascorre due anni in giro per l'Italia come inviata con Sandro Mayer. L'alternarsi di tre direttori (Antonio Terzi, Benedetto Mosca e Paolo Occhipinti) rappresenta un'ottima scuola.\nNel 1979, dopo esserne stata caporedattrice e vicedirettrice, Venturi assume la direzione di \"Novella 2000\".\nNel 1981 Paolo Occhipinti la chiama a dirigere lo storico settimanale \"Annabella\", che pochi mesi dopo diventa \"Anna\".\nIl \u201cfilo diretto\u201d con le lettrici inizia con una rubrica di posta, che andr\u00e0 avanti nel periodo difficile della crisi della casa editrice Rizzoli, del passaggio di propriet\u00e0 e dell'amministrazione controllata.\nNell'ottobre del 1986, Venturi lascia \"Anna\" mantenendo un contratto di collaborazione con altre testate del gruppo: prosegue la posta con le lettrici, scrive articoli e interviste, inizia una rubrica di critica televisiva sul settimanale \"Oggi\" e collabora con il quotidiano romano \"Il Messaggero\".\n\u00c8 Oreste Del Buono, capo della divisione libri della Rizzoli, a riportarla alla scrittura di un romanzo. Le d\u00e0 un consiglio (che sia \u201cspudoratamente avvincente, romantico e popolare\u201d) e le invia un pacco di libri-guida di famose autrici americane: Judith Krantz, Barbara Taylor Bradford e Danielle Steel.\nNasce \"Storia d'amore\". Il regista Duccio Tessari ne acquista i diritti e nel 1987 diventa una miniserie televisiva interpretata da Margherita Buy. Questo romanzo apre a Venturi le porte della fiction e altri tre romanzi diventeranno serie di successo: \"La storia spezzata\" (1992), \"La moglie nella cornice\" (1992), \"Il cielo non cade mai\" (1993).\nNel 1998 Venturi crea il soggetto di \"Incantesimo\" serie che curer\u00e0 con gli sceneggiatori Gianfranco Clerici e Daniele Stroppa per sette stagioni e dal quale verr\u00e0 tratto l'omonimo romanzo.\n\"Orgoglio\" (2004) \u00e8 un'altra lunga serialit\u00e0 prodotta per la Titanus di Goffredo Lombardo: la prima parte supera i 13 milioni di telespettatori.\n\"Butta la luna \"(2006) e \"Paura di amare \"(2010) sono le sue ultime fiction.\nMa Venturi prosegue anche l'attivit\u00e0 di giornalista e nel 1997 riceve al Quirinale il premio Saint Vincent. Tra i riconoscimenti ricevuti come scrittrice, tiene particolarmente al premio \u201cBaccante\u201d di Matera. Nel 2011, Umberto Brindani, direttore di \"Oggi\", le ha affidato la rubrica \u201c \"Lezioni d'amore\"\u201d.\nNell'ottobre 2014 pubblica \"Niente \u00e8 per caso\", storia di un amore irripetibile che riuscir\u00e0 a sopravvivere a dieci anni di errori, ostacoli e distacchi.\nNel 2015 riprende un romanzo scritto quasi vent'anni prima, lo rivisita, lo amplia. \"I giorni dell'altra\" esce ad agosto per Rizzoli."}
{"id": "712965", "revid": "729019", "url": "https://it.wikipedia.org/wiki?curid=712965", "title": "Pop Corn (personaggio)", "text": "Pop Corn \u00e8 il demonietto consigliere del maldestro gangster Jak Mandolino, dell'omonimo fumetto frutto della fantasia del fumettista Benito Jacovitti.A detta di taluni il colore rosso e la voce dallo spiccato accento romagnolo, fornita nell'omonimo cartone diffuso dalla Rai nella trasmissione \"Supergulp\", richiamerebbe un fine satirico dell'autore, di fede democristiana, indicando il maligno come il Partito Comunista Italiano, partito storicamente maggioritario nella regione emiliano-romagnola.\nIn alcuni fumetti, viene anche chiamato con il nome di Satanicchio. Istiga per lo pi\u00f9 il suo \"tutelato\" a commettere atti criminali, che puntualmente falliscono; Jak si ritrova cos\u00ec a sfogare i suoi bollenti spiriti sullo spiritello infernale, che incassa senza quasi replicare (\"Sparla, che \u00e8 tutta pubblicit\u00e0.\"). Il piccolo diavolo non interviene mai per salvare il gangster (\"Non sono mica il suo angelo custode, io!\") ed anzi \u00e8 lui stesso il pi\u00f9 delle volte la causa scatenante dei guai di Mandolino. Frequentemente prende ispirazione da voluminosi manuali dai titoli pi\u00f9 disparati (\"Come ti tento il tonto\", \"Mille e pi\u00f9 tentasiun\"...)."}
{"id": "712968", "revid": "709565", "url": "https://it.wikipedia.org/wiki?curid=712968", "title": "Cip l'arcipoliziotto", "text": "Cip l'arcipoliziotto, o semplicemente Cip, \u00e8 un personaggio immaginario dei fumetti ideato da Benito Jacovitti, protagonista dell'omonima serie a fumetti nota anche come Cip e Zagar; viene a volte indicato come \"l'arcipoliziotto con tre \"t\"\"; \u00e8 stato uno dei primi personaggi seriali creati dall'autore durante la sua collaborazione con la rivista \"Il Vittorioso\" dove esord\u00ec nel 1945.\nCaratterizzazione del personaggio.\n\u00c8 un ometto piccolo e calvo, che indossa sempre un grosso frac. Pronuncia in continuazione la sua frase distintiva, \"lo supponevo!\", spesso dopo che qualcun altro ha intuito la risoluzione di un mistero. Sono anche ammesse variazioni sul tema. Nelle sue storie tenta sempre di acciuffare il criminale Zagar con l'aiuto del suo fido assistente Gallina, che lo chiama \"maestro\". Talvolta \u00e8 anche accompagnato dal fido cane poliziotto, Kilometro, un lunghissimo cane bassotto."}
{"id": "712971", "revid": "2197590", "url": "https://it.wikipedia.org/wiki?curid=712971", "title": "Manubrio", "text": "Il manubrio \u00e8 la parte della bicicletta o di una motocicletta, che permette il controllo della direzione della stessa mediante l'appoggio delle mani, potendo agire sullo sterzo di questa. \u00c8 presente anche in altri tipi di veicoli come monopattini, segway, ecc.\nDescrizione.\nPu\u00f2 avere forme diverse a seconda del tipo di bicicletta/moto, ma in genere si tratta di un supporto perpendicolare al telaio, collegato allo stesso mediante l'attacco o pipa. La serie sterzo permette di trasmettere il movimento del manubrio alla ruota.\nBiciclette.\nSul manubrio sono state collocate le leve del freno, in prossimit\u00e0 delle manopole per favorire l'appoggio delle mani. Nelle bici da corsa e da pista le manopole sono avvolte da nastro di tela o pi\u00f9 spesso di sughero.\nMoto.\nSulle moto il manubrio \u00e8 generalmente molto dritto, variando a seconda dei gusti e della posizione di guida, per evitare un eccessivo sforzo sui polsi, inoltre il manubrio in alcuni casi pu\u00f2 essere diviso, prendendo il nome di \"semimanubrio\", il quale si aggancia direttamente alla piastra di sterzo o allo stelo della forcella.\nMateriali.\nPer la realizzazione dei manubri si possono utilizzare vari materiali:\nAccorgimenti.\nIl manubrio pu\u00f2 avere come accorgimento:\nNote.\n2. Caratteristiche specifiche che deve avere il manubrio per moto \"tratto dalla guida su srtfactory.com\""}
{"id": "712979", "revid": "125044576", "url": "https://it.wikipedia.org/wiki?curid=712979", "title": "Castel Morrone", "text": "Castel Morrone \u00e8 un comune italiano di abitanti della provincia di Caserta in Campania.\nStoria.\nCastel Morrone, (denominato \"Morrone in Terra di Lavoro\" fino all'unit\u00e0 d'Italia), \u00e8 un piccolo paese, a 10\u00a0km a nord di Caserta, antichissimo per storia.\nEsso, infatti, ancora oggi conserva la struttura dei \"Pagus Tifatinus\" con ben nove \"Fundus\" di sannitica memoria che si snodano ai piedi del monte Castello, che deve il suo nome, non ad un castello medioevale di cui sopravvivono alcuni ruderi, ma ad un'antichissima fortezza detta, appunto, \"Castellum\" del III-II secolo a.C.\nNel suo territorio sopravvivono ben 5\u00a0km di mura megalitiche o poligonali risalenti al VII-VI secolo a.C. entro le quali pare sia vissuta l'antichissima citt\u00e0 di Plistica che faceva da ponte per l'espansione dei Sanniti alla conquista di Capua e Cuma. Questa stessa imponente fortificazione accolse nel 216 a.C. l'accampamento di Annibale, che reduce dalla vittoria di Canne sost\u00f2 in quell'area per i cosiddetti \"ozi di Capua\".\nLa plurisecolare civilt\u00e0 romana ha lasciato a Castel Morrone pochissime testimonianze delle quali sono sopravvissute due pietre situate una alla frazione Torone e l'altra a quella di Balzi.\nNessun luogo d'Italia \u00e8 stato testimone della storia come Morrone che ha visto sfilare su un lembo del suo territorio, bagnato dal fiume Volturno, quasi tutti gli eserciti della storia, dai pi\u00f9 antichi, come quelli degli etruschi e quelli sanniti nelle memorabili e secolari guerre contro i romani, al gi\u00e0 citato esercito di Annibale ed agli eserciti barbarici del nord Europa a vocazione nomade, a quelli dei vari principati nell'alto medio evo, durante la nascita delle citt\u00e0-stato e fino all'armata garibaldina e alle armate alleate dell'ultimo conflitto mondiale. \nMorrone in Terra di Lavoro \u00e8 stato un ambito ducato del Regno di Napoli al cui titolare spettava anche il titolo di \"Nobile Patrizio Napolitano\".\nLa campagna meridionale di Garibaldi, nelle vicende risorgimentali, ha avuto sul castello di Morrone il punto focale e decisivo per le sorti della battaglia del Volturno, che port\u00f2 alla unificazione d'Italia, tanto che lo stesso Garibaldi appell\u00f2 il luogo \"le Termopili d'Italia\".\nMorrone in terra di lavoro \u00e8 anche una delle \"Universitas Civium\" pi\u00f9 antiche e forse coeva con le prime in assoluto dato che il suo riferimento storico accertato risale al 1280. \nLa chiesetta sul Castello dedicata alla Madonna protettrice detta, appunto, del Castello, risulta l'edificio pi\u00f9 antico, ruderi a parte, che in una bolla vescovile del 1113 viene attribuita a Santa Maria De Murrone.\nIl Palazzo Ducale fu costruito nella sua parte pi\u00f9 nuova, agli inizi della seconda met\u00e0 del Seicento, da Onofrio di Mauro per festeggiare l'acquisito titolo nobiliare di Duca di Morrone nel 1662, ora di propriet\u00e0 comunale.\nIl bel campanile della chiesa dell'Annunziata fu costruito nel 1692, da un certo Cesare Piroisa, ed \u00e8 alto pi\u00f9 di 34 metri.\nL'antico palazzo \"Bonito\" nella met\u00e0 del Settecento ospitava un gentiluomo che si chiamava, appunto, Francescantonio Bonito il quale, pur essendo solo ad un quarto delle ricchezze del Duca, gareggiava in lusso permettendosi dame di compagnia per la consorte, camerieri, servitori, cocchieri e, perfino, un cappellano privato.\nIl mastodontico palazzo \"Alzone\" dove viveva in modo modesto e riservato il gentiluomo Carlo Alzone che ricopriva la carica di \"LUCOTENENS ET JUDEX TERRA MURONIS\", le cui ricchezze erano pari a quelle di Bonito. Costui mor\u00ec nel 1752 lasciando tutto il suo sostanzioso patrimonio ai Padri della Missione di S. Vincenzo de' Paoli per la qual cosa il palazzo, pur essendo stato trasformato ed adattato nel corso di questo ultimi due secoli e mezzo, ha conservato la sua originaria ed imponente struttura e si \u00e8 salvato dal degrado perch\u00e9 ancora oggi ospita un asilo ed una casa di accoglienza per anziani.\nCastel Morrone nel Risorgimento d'Italia.\nIl monte Castello di Castel Morrone \u00e8 una collina di appena 420\u00a0m s.l.m. stracarica di storia. Deve le sue vicende plurimillenarie alla sua posizione di ineguagliabile osservatorio.\nLa visuale, infatti, \u00e8 a 360\u00b0 ed ogni lato riserva panorami vastissimi a cominciare dal massiccio del Matese, alle pi\u00f9 profondi valli che si incuneano verso il Sannio, mentre il Volturno scorre praticamente ai suoi piedi verso Capua in una valle sinuosa che ospita paesi e citt\u00e0 che hanno vissuto la pi\u00f9 grande battaglia conclusiva del risorgimento italiano. Verso sud, nei giorni chiari, lo sguardo arriva fino al golfo di Napoli. \nUn antico detto \"Il Castello di Morrone (si vede) da ogni cantone\", fotografa esattamente la posizione di questa collina. E proprio alla sua posizione di osservatorio privilegiato, si devono gli accadimenti storici.\nLa sua storia ebbe inizio nel 313 a.C. quando in seguito alla distruzione di Plistica da parte dei Sanniti, i superstiti fuggirono all'interno della valle e dopo aver fondato diversi \"Fundus\" alla maniera Sannita, verso la fine del II secolo a.C. avvertirono la necessit\u00e0 di costruirsi una fortezza.\nUna volta costruito il grande muro di cinta, il luogo divenne anche sacro per la presenza di altari dedicati principalmente ad una Dea che nel corso dei millenni ha cambiato nome ma non la sua funzione, che \u00e8 quella di proteggere i raccolti in generale e quello dei cereali particolarmente abbondanti nella valle: Patana-Pistia, Kerres, Cerere, per finire all'attuale protettrice, chiamata semplicemente Madonna del Castello alla quale fu dedicato un tempietto intorno all'XI secolo, la cui architettura orientaleggiante ne denuncia l'antichit\u00e0.\nInfatti la chiesetta nel 1113 \u00e8 gi\u00e0 citata in una bolla del vescovo di Capua, Senne, come \"SANTA MARIA DE MURRONE\".\nAncora oggi i riti dedicati alla Madonna riecheggiano quelli antichissimi che si svolgevano in onore degli dei i cui altari erano sul castello.Poco pi\u00f9 tardi, per difendersi dalle scorribande di guerrieri e predoni, gli abitanti dei \"Fundus\" si ritirarono all'interno della fortificazione costruendovi piccole abitazioni, delle quali sopravvivono pochi ruderi, dando vita a Morrone.\nPer questo e per altro il luogo \u00e8 sempre stato sacro ai cittadini di Castel Morrone, ma il destino, quasi a rinverdirvi la sacralit\u00e0, decret\u00f2 che questo monte diventasse sacro anche a tutti gli italiani.\nIl 6 settembre 1860 il Re di Napoli Francesco II, visto l'approssimarsi dell'armata garibaldina, lasciava Napoli per Gaeta lanciando un accorato appello ai suoi soldati perch\u00e9 si arretrassero oltre il Volturno per un'estrema difesa del Reame.\nI soldati napoletani, pur consci che la partita fosse perduta, si riunirono spontaneamente a migliaia per l'ultima difesa della Patria morente.\nAlla fine di settembre due eserciti compatti si fronteggiavano sulle rive opposte del fiume Volturno nel tratto che andava da Capua a Maddaloni.\nIl 28 settembre 1860, il 1\u00ba Battaglione Bersaglieri della Divisione Cosenz dell'Armata garibaldina, di stanza a Caserta, e comandato dal capitano Pilade Bronzetti, che sar\u00e0 promosso due giorni dopo alla vigilia della morte, ricevette l'ordine di raggiungere il Castello di Morrone.\nIl giorno 29 l'obiettivo fu raggiunto e fino al 30 i bersaglieri cercarono di fortificarsi alla meglio.\nIl 1\u00ba ottobre 1860 dalla parte borbonica fu dato l'ordine di attacco per l'ultima grande battaglia per la riconquista del Regno, e da Amorosi la divisione Mechel mosse verso i Ponti della Valle di Maddaloni dove era atteso dalla divisione Bixio. Al bivio di Dugenta, la Brigata Ruiz forte di ben 5000 uomini fu fatta deviare per Limatola con l'ordine di marciare per Morrone, piombare su Caserta e spezzare il fronte nemico.\nArrivati a Morrone si ebbe l'impatto con i bersaglieri di Bronzetti sicch\u00e9 il Maggiore Domenico Nicoletti, comandante del 6\u00ba Regg.to di Linea \"Farnese\" ebbe l'ordine di occuparsi dei garibaldini, mentre il grosso si avviava verso Caserta. Al 6\u00ba Regg.to \"Farnese\" si aggregarono frazioni del 2\u00ba Regg.to di Linea \"Regina\" al comando del Maggiore Pietro De Francesco ed altri soldati del 4\u00ba e del 12\u00ba, che formando un battaglione erano al comando del Maggiore Musso.\nChiara risultava la sproporzione delle forze, ma Bronzetti intu\u00ec che a Castel Morrone poteva decidersi la sorte di tutta la battaglia del Volturno e non volle cedere di un sol passo.\nI Borbonici lentamente ascesero il monte in modo da precludere ai garibaldini ogni ritirata ed alle 11 inizi\u00f2 il combattimento vero e proprio che si protrasse per quasi 5 ore fino a quando i borbonici non riuscirono a sfondare le ultime difese dei garibaldini, che, rimasti senza munizioni, si difendevano scagliando sassi sugli assalitori.\nAlla fine quasi 2000 uomini combattevano all'arma bianca in uno spazio che non bastava nemmeno a contenerli pacificamente.\nLo scontro si concluse verso le 4 del pomeriggio con la morte del comandante dei garibaldini Maggiore Pilade Bronzetti.\nPochi combattimenti hanno avuto tanti testimoni che si sono premurati di fare rapporto. Ne abbiamo molti e tutti mettono in risalto non solo l'eroismo dei garibaldini, ma anche il coraggio e il valore dei soldati borbonici.\nIl Maggiore Giuseppe Mirri di parte garibaldina ci ha lasciato quasi una cronistoria degli eventi di quella giornata. A fronte delle sue memorie vi \u00e8 il rapporto del Comandante Borbonico Domenico Nicoletti, che spesso coincide con quello garibaldino.\nSulla morte di Bronzetti le due versioni appaiono contrastanti. Mirri racconta che Bronzetti, per evitare una immane strage, presa una tovaglia bianca dall'altare della chiesetta, cominci\u00f2 ad agitarla dichiarandosi prigioniero, ma per l'estrema confusione non fu sentito sicch\u00e9 infuriatosi abbandon\u00f2 il drappo e si mise a menar di sciabola e, dopo essere stato ferito al collo, \"\u2026fu colpito da una palla al petto e cadde morto\".\nNicoletti racconta invece di aver pi\u00f9 volte invitato alla resa il Bronzetti senza esito, anzi questi si avvent\u00f2 contro il comandante borbonico con la sua sciabola ma il trombettiere di Nicoletti, per salvare il suo comandante, lo ferm\u00f2 con un colpo di pistola.\nNel punto esatto in cui cadde, una lapide ricorda:\n PILADE BRONZETTI\n DA MANTOVA\n MAGNANIMAMENTE COMBATTENDO IN CASTEL MORRONE\n QUI CADDE CON QUINDICI COMPAGNI\n IL D\u00cc I OTTOBRE MDCCCLX\n NELLA VITTORIA DELL'ESERCITO MERIDIONALE TRIONFANDO\n PIEG\u00d2 LA SPADA CONFORTATO\n NEL PENSIERO CHE IL SANGUE FRATERNO SPARSO\n SUGGELLI PATTO DI CONCORDIA IMPERITURA\n NELLA FEDE DELLA PATRIA\n UNA REDENTA\nII combattimento assunse momenti altamente epici e drammatici ed alla fine si concluse con una ventina di morti di cui 16 garibaldini, un grandissimo numero di feriti ed oltre 220 prigionieri. A costoro il generale borbonico, comandante la piazzaforte di Capua, si rivolse dicendo: \"Potete andar orgogliosi del vostro sacrificio; esso ha contribuito in gran parte a dare la vittoria ai garibaldini\".\nPer contro tra i garibaldini del Castello di Morrone vi era il sottotenente Matteo Renato Imbriani che divenne letterato e Deputato del Regno d'Italia, il quale qualche tempo dopo, in una orazione \"\n\"Sulle Ossa dei caduti di Castel Morrone\", parlando del comportamento dei borbonici ebbe ad esprimersi cos\u00ec: \"\u2026pure sento il bisogno in quest'ora in cui l'animo \u00e8 tutto con voi o nostri caduti fratelli d'arme, di rivolgere un pensiero a coloro che vi hanno ucciso e manifestare questo pensiero con una parola che suoni equit\u00e0. Per\u00f2 non monta ch'ei fossero superiori in numero, ma noi li vedemmo su per queste rocce e sotto il fuoco nostro salire all'assalto e respinti, ripetere gli attacchi ed italianamente lanciarsi alla baionetta! Noi i sopraffatti abbiamo adunque il diritto di dire : \"ONORE AD ESSI\" come di certo cadendo pensarono i nostri compagni\".\nGaribaldi, da parte sua, nel suo ordine del giorno scrisse: \"A Castel Morrone Bronzetti\u2026 alla testa di un pugno di cacciatori, ripeteva uno di quei fatti, che la storia porr\u00e0 certamente accanto a' combattimenti di Leonida\u2026\" e nelle sue memorie \"I Mille\": \"Bronzetti\u2026 nuovo Leonida, aveva preferito morire piuttosto che arrendersi\u2026.\" e pi\u00f9 avanti: \"Ed ove giacciono le ossa di tanti prodi e dell'illustre Duce Bronzetti? ITALIA LE RICORDI!\".\nSulla scia di queste dichiarazioni, i giornali fecero a gara per entrare nel coro, giravano perfino cartoline memorative della tomba di Bronzetti, ma dopo poco tutti se ne dimenticarono. Soprattutto le Istituzioni per le quali quei ragazzi avevano immolato la propria giovane esistenza.\nSoltanto la piet\u00e0 paesana diede un'anonima sepoltura a quei poveri corpi e ci volle l'ammirevole caparbiet\u00e0 di un Sergente Superstite, Vincenzo Migliorini da Maddaloni, e ben 27 anni di assiduo impegno per assicurare ai caduti del Castello di Morrone un piccolo monumento.\nL'8 dicembre del 1887, con grande concorso di vecchi compagni, tra i quali brillavano per la loro assenza tutti quelli che su quei cadaveri avevano costruito la loro carriera, fu inaugurato il monumento, una pietra triangolare ideata e scolpita dall'artista Enrico Mossutti, le cui epigrafi furono dettate dal gi\u00e0 citato Matteo Renato Imbriani che al momento era divenuto un notissimo patriota e deputato del Regno.\nPochi giorni prima, il 22 novembre, un verbale di poche parole attesta che le ossa dei caduti di Castel Morrone furono deposte nel monumento.\nPiace pensare che in quel momento, volontariamente, le ossa dei garibaldini e quelle dei borbonici furono seppellite con la stessa piet\u00e0, insieme, come fratelli nella pace e nella concordia eterna.\nCinque anni pi\u00f9 tardi il monumento fu completato con l'aggiunta di un medaglione a bassorilievo in bronzo, poi andato perduto, raffigurante Bronzetti opera dello stesso autore del monumento il gi\u00e0 citato Enrico Mossutti.\nSimboli.\nLo stemma del Comune, concesso dal Presidente della Repubblica il 26 giugno 2006, si blasona:\nLe due sciabole d'oro decussate sono un richiamo alla battaglia del Volturno del 1\u00ba ottobre 1860, che vide impegnate l\u2019una contro l\u2019altra le truppe garibaldine e quelle borboniche proprio sulla sommit\u00e0 del Monte Castello.\nMonumenti e luoghi d'interesse.\nAree naturali.\nLe Comole.\nLe \"Comole\" di Castel Morrone sono tra i fenomeni carsici pi\u00f9 interessanti.\nSono composte da due crateri siti sul fianco di una collina chiamata Monte Fioralito, al centro della catena dei monti tifatini.Possono essere la meta di una interessante e piacevole passeggiata campestre che non presenta particolari difficolt\u00e0.\nSi pu\u00f2 lasciare l'auto sulla strada che porta a Castel Morrone in localit\u00e0 \"Masseria di Monte Coppa\" (quota\u00a0m.323) e seguire un sentiero appena abbozzato.\nUna volta scavalcato il Monte (quota\u00a0m.394), si piega leggermente a destra verso ovest e si incontra la \"COMOLA PICCOLA\" a quota 264\u00a0m.\nQuesto cratere richiede la massima attenzione perch\u00e9 \u00e8 ricoperto da una fitta vegetazione arbustiva, per cui \u00e8 difficile individuarlo e, pertanto, pericolosissimo perch\u00e9 pu\u00f2 capitare di trovarsi improvvisamente sul ciglio col rischio di precipitare.\nQuesta Comola \u00e8 a forma di damigiana con un'apertura di circa 30 metri di diametro, \u00e8 profonda circa 100 metri mentre il fondo a caverna \u00e8 di una larghezza che sfiora i 50 metri di diametro ed una superficie di oltre 1250\u00a0m\u00b2.\nLa Comola Grande invece, seppur meno pericolosa della precedente, \u00e8 certamente pi\u00f9 spettacolare perch\u00e9 crea una forte emozione trovandosi davanti ad un enorme cratere che spacca letteralmente il fianco della collina per circa 250\u00a0m. di diametro, con una circonferenza di quasi 800\u00a0m. ed una profondit\u00e0 che va dagli oltre 280\u00a0m., misurata al ciglio superiore, ai circa 150 del ciglio inferiore.\nLe comole sono state esplorate dal Gruppo Speleolog\u00ecco del Matese.\nIl Prof. Pietro Parezan giudic\u00f2 la comola grande come \"La dolina da crollo pi\u00f9 vasta d'Italia\".\nNel 1996, per il grande interesse florofaunistico, l'intera zona \u00e8 stata posta sotto protezione con vincolo del Ministero dell'Ambiente.\nIl fondo \u00e8 aspro e la vegetazione \u00e8 ridotta a muschio e licheni anche se non manca di una pozza d'acqua, impossibile da raggiungere.\nSicch\u00e9, ancor prima di scendere, una volta posizionati nella parte inferiore, ci si trova davanti ad una parete di oltre 130\u00a0m. di altezza.\nA circa mezza costa, si trova traccia appena percettibile di un sentiero che porta sul fondo dove si ha netta l'impressione di scendere nelle viscere della terra.\nLe pareti della Comola Grande una volta erano territorio esclusivo di gracchi, altrimenti detti cornacchie, che vi nidificavano a migliaia con grande danno alle culture circostanti, in particolare quelle di granoturco.\nNelle tane del fondo vi dimoravano le volpi che si cibavano prevalentemente di cornacchie.\nAncora oggi, con i dovuti accorgimenti, non \u00e8 difficile avvistarne qualcuna.\nSociet\u00e0.\nEvoluzione demografica.\nEtnie e minoranze straniere.\nAl 31 dicembre 2020, a Castel Morrone risultavano residenti cittadini stranieri (il 2,58% della popolazione complessiva). Le nazionalit\u00e0 pi\u00f9 rappresentate sono quella rumena (44) e quella indiana (17).\nTradizioni e folclore.\nLa gara del solco.\nNei pressi del paese, la sera che precede l'8 settembre, si svolge una gara a carattere religioso e vengono tracciati dei solchi in onore di Maria SS.ma della Misericordia, patrona del paese, il cui Santuario \u00e8 collocato sul monte Castello, in una posizione che domina il paese.\nLa gara del solco a Castel Morrone ha una tradizione antichissima che affonda le sue radici nella sua stessa cultura contadina che la esprime. \u00c8 un misto di sacro e profano, di rivalit\u00e0 civica e di affetto devozionale, ma soprattutto \u00e8 una gara di abilit\u00e0 contadina. Il solco viene preparato nei giorni precedenti la festa. Si tratta di tracciare un solco in direzione del santuario della Madonna della Misericordia, partendo dalle colline circostanti la vallata fino alle pendici del monte Castello. Il giorno dell'8 settembre una commissione composta da tecnici, da cultori di tradizioni popolari e da alcuni anziani contadini, si reca sul monte e decreta la vittoria del miglior solco. Una volta i solchi venivano tracciati con aratro tirato dai buoi, ma recentemente si \u00e8 fatto ricorso a mezzi agricoli meccanici. Il solco, disciplinato da un regolamento, negli ultimi anni ha trovato nuova linfa e vigore per la partecipazione alla gara di molti giovani, ma anche per la promozione di esso al di fuori dei confini del paese. La valorizzazione di questa tradizione, davvero unica, \u00e8 stata avvertita in questi ultimi anni nel tentativo di sfuggire all'omologazione culturale dilagante. Dal 1998 l'illuminazione notturna dei solchi, con delle fiaccole poste lungo il tragitto, se da un lato ha contaminato la tradizione, dall'altro ne ha notevolmente innalzato la spettacolarit\u00e0, permettendo l'osservazione dei solchi anche nella notte del 7 settembre. La premiazione dei solchi migliori avviene la sera dell'8 settembre in piazza Bronzetti.\nCultura.\nLa Casa Museo Laboratorio della Civilt\u00e0 Rurale.\nLa Casa Museo Laboratorio Della Civilt\u00e0 Rurale \u00e8 un Museo di interesse regionale che conserva ed espone al pubblico documenti e materiali relativi al territorio Castel Morrone, con particolare riferimento alle sue tradizioni e alla sua storia di paese rurale. La Casa Museo organizza mostre e manifestazioni, per la conoscenza, la diffusione e la valorizzazione delle tradizioni culturali di Castel Morrone e della Campania.\nAmministrazione.\nSindaco dal 2016\nAvvocato Gianfranco Della Valle"}
{"id": "712986", "revid": "125479370", "url": "https://it.wikipedia.org/wiki?curid=712986", "title": "Immersione", "text": "Matematica.\nIn matematica, esso pi\u00f9 essere usato in vari contesti per definire funzioni con particolari propriet\u00e0, simili a quelle iniettive:\nSport.\nIl termine immersione pu\u00f2 riferirsi, in subacquea, a varie tipologie di questa disciplina sportiva:"}
{"id": "712987", "revid": "125687440", "url": "https://it.wikipedia.org/wiki?curid=712987", "title": "Beefeater", "text": "Gli Yeomen Warders (nome completo: \"Yeomen Warders of Her Majesty's Royal Palace and Fortress the Tower of London\"), meglio noti col nomignolo di Beefeaters, sono i guardiani della Torre di Londra. In italiano il nome completo \u00e8 \"Guardie del Palazzo Reale di Sua Maest\u00e0 e della fortezza della Torre di Londra\".\nRuolo.\nIn origine il loro compito era quello di tenere a bada ogni eventuale prigioniero rinchiuso all'interno del perimetro della Torre e, soprattutto, di salvaguardare i numerosi e preziosi gioielli della Corona inglese. Dato che la Torre non svolge pi\u00f9 le sue funzioni per le quali era stata eretta, i \"Beefeaters\" consistono in una sorta di guida turistica.\nOgni sera, da oltre 700 anni, si svolge una funzione detta \"cerimonia delle chiavi\" relativa alla chiusura serale delle porte.\nTale funzione risulta essere, secondo le guide, la pi\u00f9 antica \"funzione pubblica\" in essere, e si svolge quotidianamente da oltre 7 secoli senza interruzioni, neanche durante le due guerre mondiali. \nPer essere presenti alla cerimonia, rigorosamente gratuita e su invito, \u00e8 necessario scrivere al \"conestabile della torre\" diversi mesi prima della data desiderata.\nEtimologia.\nL'etimologia del nome \"Beefeaters\" non \u00e8 certa. Una delle teorie pi\u00f9 accreditate \u00e8 legata al salario delle guardie che includeva una razione di carne di manzo (\"beef\" in inglese): in poche parole, questi guardiani potevano mangiare carne a volont\u00e0 dalla tavola imbandita del sovrano. Questa vicenda trae le sue radici nel 1669 quando Cosimo, il Granduca di Toscana, fece visita alla Torre e rimase impressionato dai guardiani stessi e dalle loro abitudini nel rifornirsi di cibo.\nAlcune congetture storicamente senza basi fanno derivare il nome dal francese \"Buffettiers\" (cameriere), le guardie del palazzo del regno di Francia, che proteggevano il cibo del re. Pare inoltre che parte delle razioni di carne di manzo portate all'interno della torre su ordinazione di detenuti illustri, venisse consumata dalle guardie, da qui l'appellativo di Beefeaters.\nCaratteristiche.\nIndossano la loro tipica uniforme blu scuro e rossa dell'epoca Tudor sulla quale \u00e8 ricamata la corona di sant'Edoardo sopra le cifre del monarca regnante, sono armati di una sergentina (variet\u00e0 di alabarda) e devono conoscere a memoria ogni angolo della torre e posare, eventualmente, con i turisti. Ricevono, oltre a uno stipendio, un appartamento all'interno della torre. Il corpo \u00e8 tradizionalmente maschile, ma nel 2007 \u00e8 stata assunta la prima donna, Moira Cameron.\nPer essere ammessi nel corpo gli aspiranti devono aver maturato almeno 22 anni di servizio nell'esercito Britannico, aver raggiunto il grado di \"Warrant Officer\" (Sottufficiale, corrispondente al grado italiano di maresciallo), avere ricevuto delle onorificenze di \"lungo e onorevole servizio\" e avere un'et\u00e0 tra i 40 e i 55 anni.\nTra i compiti, oltre che fare la guardia alla Torre di Londra, c'\u00e8 anche quello di proteggere i corvi che la tradizione vuole che sempre stazionino presso l'edificio, pena il crollo della Torre e dell'Impero Britannico.\nCollegamenti esterni.\n[[Categoria:Torre di Londra]]\n[[Categoria:Guardie d'onore]]\n[[Categoria:Guardie reali]]\n[[Categoria:Incarichi della corte britannica]]"}
{"id": "712988", "revid": "1929898", "url": "https://it.wikipedia.org/wiki?curid=712988", "title": "Palazzo Alfieri", "text": " \nPalazzo Alfieri \u00e8 un edificio di Asti in stile barocco, conosciuto in quanto casa natale del poeta Vittorio Alfieri. Si trova in corso Alfieri nel rione Cattedrale ed \u00e8 la sede del Centro Nazionale Studi Alfieriani.\nStoria.\nIl Palazzo, ad impianto sicuramente medievale, pass\u00f2 di propriet\u00e0 della famiglia Alfieri verso la fine del XVII secolo, come attestato da un atto notarile datato 1696, ma il Gabiani nel suo libro \"Le torri, le case-forti ed i Palazzi medievali in Asti\", edito nel 1906, documenta la propriet\u00e0 gi\u00e0 agli inizi del Seicento.\nBera, nel suo libro \"Asti, edifici e palazzi del medioevo\" del 2004, traccia l'ipotesi che il palazzo anticamente fosse una fitta serie di edifici medievali appartenenti alla famiglia Cacherano, fortemente radicata nell'isolato prospiciente.\nNel 1736 la famiglia decise la ristrutturazione dell'edificio per opera dell'architetto Benedetto Alfieri.\nNel XIX secolo il Palazzo appartenne per lungo tempo alla famiglia Colli di Felizzano, in quanto Marianna Cristina Canalis, figlia di Giulia Alfieri (sorella del poeta), aveva sposato Luigi Colli Ricci, conte di Solbrito e marchese di Felizzano.\nLe ultime tracce medievali, scomparirono all'inizio del Novecento, in seguito ai lavori finalizzati alla trasformazione dell'edificio in museo ed alla costruzione della Biblioteca civica ad opera del conte Leonetto Ottolenghi.\nIn particolare, l'ala est del palazzo mantenne fino a quel momento un salone con soffitto a \"cassettoni\" con fregi secenteschi raffiguranti imprese araldiche della famiglia.\nInoltre, verso piazza Cairoli vennero demoliti alcuni edifici rustici di servizio costruendo la facciata ovest riprendendo i caratteri della facciata principale.\nIl conte Ottolenghi don\u00f2 il palazzo al Comune di Asti, che attu\u00f2 altri rimaneggiamenti nel 1923 (restauro di due camere al piano nobile e collocazione del busto di Vittorio Alfieri nel cortile) e nel 1939, 1949 e 1958.\nL'edificio.\nArchitettonicamente il progetto \u00e8 molto simile a Palazzo Ottolenghi (altra opera Alfieriana).\nSi presenta come un parallelepipedo lungo una cinquantina di metri che si affaccia sul corso Alfieri. La facciata \u00e8 imponente, con una lunga serie di finestre al piano nobile, interrotta nella parte centrale che \u00e8 avanzata, contenente il portone circondato da lesene bugnate.\nAl di sopra del portone \u00e8 collocato un balcone concavo con l'affaccio di una vetrata ad arco a sua volta sormontata da un timpano a volute.\nAll'interno, un atrio centrale si sviluppa simmetricamente a destra con uno scalone che porta ad un'ala trasversale ed a sinistra con l'ala principale del palazzo lunga ventidue metri.\nOltre il piccolo atrio, vi \u00e8 un cortile trapezoidale, di forte impatto scenografico. Le pareti laterali del cortile, convergono verso un fondale concavo centrale, collegato da due pareti laterali inclinati verso l'esterno.\nTutte le sfaccettature architettoniche del cortile, ne accrescono e ne enfatizzano la struttura. Oltre a questo vi sono due porticine laterali. Una a destra che porta verso l'ala trasversale del palazzo, e l'altra a sinistra che si apre sul giardino.\nIl piano nobile comprende gli appartamenti e la camera natale di Vittorio Alfieri, che visse in questa casa fino all'et\u00e0 di cinque anni.\nNei sotterranei del Palazzo, trovano posto la cucina, un tinaggio e quattro cantine, delle quali quella rivolata verso corso Alfieri era denominata \"del vino bianco\".\nIl Museo Alfieriano.\nIl museo \u00e8 stato riaperto nel 2016 dopo una ventennale chiusura per ristrutturazione.\n\u00c8 formato da una decina di sale del piano nobile, che conservano gli arredi originali, comprendenti l'appartamento del poeta e la camera natale.\nInoltre sono presenti un'ottantina di incisioni e litografie realizzate tra il XVIII secolo e il XIX secolo, per la maggior parte derivanti dai famosi ritratti di Fabre e provenienti dalla collezione \"Giovanni Montersino\".\nIl museo presenta anche costumi, bozzetti e documenti teatrali delle opere del trageda, oltre ad alcuni cimeli e curiosit\u00e0 come per esempio, una ciocca dei capelli del poeta, ed altri oggetti di uso quotidiano che la Contessa di Albany, sua amata, ha conservato gelosamente.\nSono presenti anche alcuni dipinti: nella camera dello studio, il \"Ritratto di Vittorio Alfieri\" ,donato dal poeta alla sorella Giulia. Dipinto da Fran\u00e7ois-Xavier Fabre nel 1797, \u00e8 forse il pi\u00f9 famoso e il pi\u00f9 somigliante fra i ritratti dell'Alfieri. \nNella camera natale del poeta, il \"Ritratto di Marianna Monica Maillard di Tournon\" , madre di Vittorio, di autore ignoto e il \"Ritratto di Giulia Alfieri\", di autore ignoto.\nNel salotto, \u00e8 presente il \"Ritratto della Contessa d'Albany\" , copia di Edouard Marsal dall'originale di Fabre del 1796 e l'\"Edipo\", dipinto da Fabre a Firenze nel 1817. Nel quadro, \u00e8 ritratto anche il cane Pirro della Contessa d'Albany. Il dipinto \u00e8 stato esposto al \"Salon\" di Parigi del 1827.\nI restauri.\nIl palazzo venne chiuso nel 1996 per necessari lavori di restauro, il termine dei quali, previsto per il 2011, ha avuto invece luogo, in forma parziale, solo nel 2016."}
{"id": "712995", "revid": "633110", "url": "https://it.wikipedia.org/wiki?curid=712995", "title": "Vetterli-Vitali Mod. 1870/87", "text": "Il Vetterli-Vitali Mod. 1870/87 fu un fucile a otturatore girevole-scorrevole in dotazione alle forze armate del Regno d'Italia.\nStoria.\nNegli anni successivi alla proclamazione del Regno d'Italia si present\u00f2 l'esigenza di sostituire il Carcano Mod. 67 ad ago; la scelta cadde sul fucile svizzero Vetterli Mod. 1869, realizzato da Johann-Friedrich Vetterli, che fu prodotto per l'Italia in versione monocolpo calibro 10,35 \u00d7 47 mm R, denominato Vetterli Mod. 1870 o \"Vetterli italiano\". La versione \"Fucile\" venne assegnata a tutti i reparti di fanteria, compresi i bersaglieri che fino ad allora utilizzavano i Remington Rolling Block catturati ai pontifici dopo la presa di Roma.\nBen presto la soluzione monocolpo rivel\u00f2 la sua inadeguatezza nei confronti dei coevi fucili europei. La Regia Marina si mosse per prima e nel 1882 tra vari sistemi a ripetizione manuale selezion\u00f2 quello del capitano Giovanni Bertoldo, che per ragioni di costi venne retrofittato sui Vetterli Mod. 1870 monocolpo, che presero cos\u00ec la denominazione di Vetterli-Bertoldo Mod. 1870/82. Nel 1887 fu la volta del Regio Esercito, che decise di adottare sui suoi Mod. 1870 un sistema a ripetizione manuale ideato dal capitano di artiglieria Giuseppe Vitali, ottenendo cos\u00ec il Mod. 1870/87.\nIl nuovo fucile venne impiegato nelle sfortunate avventure coloniali di fine secolo, comprese la Battaglia dell'Amba Alagi e quella di Adua. Nel frattempo, nel 1893, era stato adottato ufficialmente il Carcano Mod. 91 nel moderno calibro 6,5 \u00d7 52 mm, che avrebbe sostituito il Vetterli-Vitali come arma d'ordinanza. Lo scoppio della prima guerra mondiale fece aumentare a dismisura la richiesta di fucili, che la produzione di Carcano Mod. 91 non riusciva a soddisfare. Cos\u00ec una parte dei Vetterli-Vitali, rinominati Vetterli-Vitali Mod. 1870/87/16, venne ulteriormente modificata per il nuovo calibro 6,5 \u00d7 52 mm ed assegnata alla Milizia Mobile, mentre le truppe sedentarie e la Milizia Territoriale furono armate con il Mod. 1870/87 nel vecchio calibro.\nI Mod. 1870/87/16 vengono utilizzati ancora nella Guerra d'Etiopia, assegnati alle truppe coloniali. Durante la guerra civile spagnola 21.402 di questi fucili vennero ceduti ai Nazionalisti.\nTecnica.\nVennero trasformate con il sistema di ripetizione Vitali solo le versioni \"Fucile\" e \"Moschetto TS\", ottenendo il \"Fucile Mod. 1870/87\" ed il \"Moschetto per truppe speciali Mod. 1879/87\". La cassa, i fornimenti, l'otturatore, la canna, gli organi di scatto e di mira sono immutati rispetto al \"Mod. 1870\". Il blocco di culatta \u00e8 modificato con l'aggiunta del serbatoio-caricatore. Il serbatoio da 4 colpi \u00e8 formato in una scatola posta sotto la culatta mobile, con elevatore e molla spirale centrale, comunicante col canale dell'otturatore. Un anello infilato nella culatta mobile, dalla parte posteriore, serve, girandolo opportunamente, ad ottenere il tiro a ripetizione o quello a caricamento successivo. Il serbatoio viene caricato con una piastrina tipo stripper clip costituita da una testa di legno e due alette di metallo che trattengono quattro cartucce. Una freccia nera dipinta sulla testa di legno indica il senso di introduzione del serbatoio nell'arma. Tramite una funicella con nodo posta sulla testa di legno, la piastrina viene estratta e le cartucce rimangono nel serbatoio, munito di un elevatore azionato da una molla alloggiata al centro del serbatoio. Azionando il manubrio, la testa del cilindro otturatore spinge in avanti una cartuccia alla volta nella camera di scoppio. Si poteva caricare l'arma e sparare a ripetizione con una cadenza di circa quindici colpi al minuto.\nI Mod. 1870/87/16, oltre a ricevere la nuova canna e l'otturatore modificato per il nuovo calibro, montano il serbatoio del Carcano Mod. 91 in grado di utilizzare la stessa piastrina da 6 colpi in calibro 6,5.\nBaionette.\nSciabola-baionetta Mod. 1870/87.\nQuesta sciabola-baionetta \u00e8 il risultato della modifica della \"Sciabola-baionetta Mod. 1870\" della versione Fucile da fanteria del Vetterli Mod. 1870. Differisce da questa essenzialmente per una piccola incisione praticata alla base dell'anello della guardia, per le guancette in legno anzich\u00e9 in galalite e per la molla di vincolo accorciata e fissata alla seconda vite anzich\u00e9 alla prima.\nBaionetta Mod. 1870/87/16.\nEvoluzione del precedente modello \"Mod. 1870/87\", viene adattata alla guerra di trincea con l'accorciamento della lama a 26 centimetri (e quindi dei foderi) e con il taglio del braccio della guardia ricurvo, detto \"ramo di parata\" per essere destinato a parare i colpi di baionetta dell'avversario, che cos\u00ec diviene diritto. Curiosamente, la parte di lama tagliata veniva riciclata per produrre i pugnali da arditi."}
{"id": "712996", "revid": "1702319", "url": "https://it.wikipedia.org/wiki?curid=712996", "title": "Onna", "text": "Onna \u00e8 una frazione di 380 abitanti situata a 581\u00a0m s.l.m. nella storica citt\u00e0 dell'Aquila.\nStoria.\nIl nome di Onna si fa derivare dal latino \"unda\" (= onda), che rispecchia le caratteristiche geografiche fisiche della frazione, situata nei pressi della confluenza tra la Vera e l'Aterno. La localit\u00e0 \u00e8 menzionata per la prima volta nel 1178, come \"Villa Unda\", in una bolla papale di Clemente III, e in seguito ancora in una bolla di Innocenzo III nel 1204.\nLe origini abitative pi\u00f9 remote risalgono all'epoca preromana: a lungo non \u00e8 possibile parlare di un autentico centro urbano, e d'altra parte si trattava di un sito completamente indifeso. Ma la fertilit\u00e0 della conca aquilana rese vantaggioso lo sfruttamento del terreno e quindi l'insediamento dell'uomo. Analoga situazione segu\u00ec alla conquista romana.\nLa formazione del paese vero e proprio appare databile intorno al 1000. In generale, comunque, Onna non ebbe storia indipendente dal resto del territorio rurale dell'Aquila, e rest\u00f2 feudo di vari signori succedutisi dal medioevo all'et\u00e0 moderna.\nPertinente al comune di Paganica, alla soppressione di questo nel 1927 venne aggregata definitivamente a quello dell'Aquila. Nella seconda guerra mondiale si ricorda in Onna un fatto tragico: gli occupanti nazisti trucidarono qui 17 persone, tra il 2 e l'11 giugno 1944.\nTerremoto del 2009 e la ricostruzione.\nIl 6 aprile 2009, il terremoto che colp\u00ec l'Aquilano devast\u00f2 Onna. La maggior parte degli edifici del paese croll\u00f2 e quelli rimasti in piedi subirono comunque danni gravissimi. A Onna vi fu anche il maggior numero di vittime umane del terremoto, 40, circa il 15% della popolazione. Perirono anche animali a causa del crollo di pi\u00f9 stalle del paese. Oltre ai soccorsi per le vittime umane, furono inviati dei contadini per aiutare gli animali che si trovavano in stalle scampate alla catastrofe. Per l'occasione, alla frazione fu dedicato un brano musicale scritto da Gianna Nannini e Isabella Santacroce e inciso dalla Nannini con Laura Pausini, Giorgia, Elisa e Fiorella Mannoia intitolato \"Donna d'Onna\", presentato durante il concerto di beneficenza relativo all'evento sismico \"Amiche per l'Abruzzo\" e pubblicato come singolo.\nDopo il sisma, in ricordo della strage del 1944, l'ambasciatore della Repubblica Federale di Germania in Italia Michael Steiner ha promesso il contributo della Germania alla ricostruzione della frazione. Il terremoto ha portato anche ad un effetto paradossale: il 25 aprile 2009 ci si \u00e8 accorti che dalla chiesa di San Pietro Apostolo, venuto meno l'intonaco che li copriva, erano emersi frammenti di preziosi affreschi del Quattrocento.\nLa ricostruzione, affidata ad una compagnia privata tedesca, lo Studio Schaller \u00e8 ricominciata immediatamente con il restauro della chiesa di San Pietro, riaperta nel 2015. Il direttore del progetto \u00e8 Gunther Adler, beneficiario dei 3 milioni di euro stanziati dal governo tedesco e dei 72 milioni iniziali del governo italiano. Il progetto ha previsto la temporanea costruzione delle casette del progetto Map, e successivamente la ricostruzione ex novo del centro con edifici in cemento armato, rispecchiando tuttavia lo stile architettonico ottocentesco del borgo, con le classiche cornici agli archi delle porte e i mattoni sporgenti dagli intonaci. \nA dicembre 2016 erano stati avviati 4 cantieri su 22. L'8 maggio dello stesso anno inoltre era stata inaugurata la chiesa parrocchiale ricostruita.\nMonumenti e luoghi d'interesse.\nChiesa parrocchiale di San Pietro Apostolo.\nLa chiesa fu fondata nel XII secolo e poi ricostruita dopo il terremoto del 1461. Ci\u00f2 \u00e8 testimoniato da affreschi preziosi rinvenuti dopo il terremoto del 2009. La chiesa \u00e8 in pietra di montagna, a navata unica, con facciata massiccia decorata da portale duecentesco e piccolo rosone. Il campanile \u00e8 a torre.\nL'interno \u00e8 stato completamente ricostruito, dopo il sisma recente, seguendo rigorosamente la pianta originaria, ossia in stucchi del Settecento e intonaco bianco.\nChiesa rurale di Sant'Anna.\nSi trova presso la strada S.S.17 EST lato DX del tratturo L'Aquila-Foggia, in direzione di Barisciano. La chiesa fu costruita come cappella nel XVII secolo perch\u00e9 la zona era punto di massima frequentazione dei pastori e dei pellegrini sulla via dell'Aquila. La cappella \u00e8 a navata unica, in pietra, con facciata semplice decorata da portale sobrio con tettoia. Il campanile \u00e8 a vela. Danneggiata dal sisma del 2009, non \u00e8 agibile.\nDa vedere nelle vicinanze:\nChiesa rurale di San Giovanni.\nSi trova presso la strada SS.17 EST km 43,00 circa lato DX dir. L'Aquila. La chiesa fu costruita come cappella nel XVII secolo, perch\u00e9 la zona era punto di massima frequentazione dei pastori e dei pellegrini sulla via dell'Aquila, sul sito era presente anche un punto ristoro chiamato \"Taverna Piedi\". La cappella \u00e8 a navata unica, in pietra, con facciata semplice decorata da portale sobrio con tettoia. Il campanile \u00e8 a vela. La campana risulta requisita dal tempo dell'ultima Guerra Mondiale. Restaurata negli anni '90 del secolo scorso \u00e8 rimasta indenne da danni nel corso del sisma del 6 aprile 2009, al contrario del fabbricato retrostante, che fungeva da stalla, ed \u00e8 stato distrutto.\nEconomia.\nZona industriale di Bazzano.\nLa zona industriale si svilupp\u00f2 negli anni 2000 e specialmente dopo il 2009, essendo cos\u00ec uno dei polmoni principali della zona aquilana per il settore secondario. La zona comprende centri commerciali e industrie varie.\nInfrastrutture e trasporti.\nFerrovie.\nIl centro abitato di Onna \u00e8 lambito sul suo lato nord dalla ferrovia Sulmona-L'Aquila, linea secondaria a binario unico e trazione diesel; la frazione non \u00e8 servita da una propria stazione, ma \u00e8 posta a breve distanza dalla stazione di Paganica e dalla fermata \"L'Aquila San Gregorio\", entrambe distanti un chilometro e mezzo circa (la prima situata nei pressi di Bazzano, la seconda nei pressi di San Gregorio).\nStrade.\nA nord dell'abitato, parallelamente alla ferrovia, scorre la strada statale 17 dell'Appennino Abruzzese ed Appulo-Sannitico, che connette la frazione a L'Aquila, a Popoli e Sulmona."}
{"id": "712997", "revid": "656701", "url": "https://it.wikipedia.org/wiki?curid=712997", "title": "103 (numero)", "text": "Centotr\u00e9 (103) \u00e8 il numero naturale dopo il 102 e prima del 104."}
{"id": "713003", "revid": "767487", "url": "https://it.wikipedia.org/wiki?curid=713003", "title": "Cronaca di un amore", "text": "Cronaca di un amore \u00e8 un film del 1950 diretto dal regista Michelangelo Antonioni. \u00c8 stato il primo lungometraggio diretto dal regista ferrarese.\nTrama.\nMilano. Paola Molon, ferrarese, \u00e8 sposata con Enrico Fontana, un facoltoso uomo d'affari di Milano. L'uomo assume un investigatore privato per ottenere delle informazioni sul passato di sua moglie, e scopre che Paola, ancora a Ferrara, qualche mese prima di sposarlo aveva avuto una relazione con un certo Guido, allora ufficialmente fidanzato con un'amica di Paola. La relazione si era bruscamente interrotta quando la fidanzata di Guido era morta in uno strano incidente in ascensore.\nA distanza di diversi anni, Paola e Guido si incontrano nuovamente a Milano, di nascosto da Enrico. Entrambi sono ancora spaventati per l'inchiesta sulla tragica morte della ragazza. La passione tra i due, sopita per molto tempo, riesplode per\u00f2 all'improvviso. I due progettano il loro futuro insieme, ma Guido non ha denaro e Paola \u00e8 ormai abituata a vivere nel lusso che Enrico le ha assicurato per anni. I due decidono quindi di uccidere il marito di Paola per poi fuggire insieme.\nRiconoscimenti.\nIl film \u00e8 stato selezionato tra i 100 film italiani da salvare.\nDistribuzione.\nIl film \u00e8 disponibile in DVD e blu ray distribuito da CG Entertainment, che ne ha realizzata anche un'edizione speciale numerata e limitata a 500 copie in blu ray.."}
{"id": "713007", "revid": "287204", "url": "https://it.wikipedia.org/wiki?curid=713007", "title": "Area urbana", "text": "Unarea urbana \u00e8 definibile come l'insieme di edificazioni, urbanisticamente inteso, che forma un'intera citt\u00e0; molto spesso \u00e8 superiore all'estensione dei confini comunali stessi.\nSolitamente nasce con un processo di agglomerazione e pu\u00f2 integrare (a livello di interrelazioni commerciali e demografiche, anche se non amministrative) un processo di conurbazione.\nDescrizione.\nAgglomerazione.\nL'agglomerazione, in quanto area urbana comprendente il tessuto costruito da un comune centrale unito ai sobborghi e alle citt\u00e0-satellite che lo circondano, \u00e8 monocentrica e si forma sull'estensione di un suo nucleo principale che, nel suo estendersi, ingloba nuclei minori.\nConurbazione.\nUna conurbazione, invece, \u00e8 una vasta area comprendente alcune citt\u00e0, amministrate separatamente, che attraverso la crescita della popolazione e l'espansione della densit\u00e0 urbana si sono fisicamente unite a formare un'unica area edificata (megalopoli). La conurbazione \u00e8, dunque, policentrica e in alcuni casi pu\u00f2 coincidere con un'area metropolitana istituita, che si configura come area transnazionale."}
{"id": "713010", "revid": "767487", "url": "https://it.wikipedia.org/wiki?curid=713010", "title": "Anna Maria Pertl", "text": "Spos\u00f2 Leopold Mozart il 21 novembre 1747 a Salisburgo. Ebbe con lui sette figli, cinque dei quali morirono nei primi mesi di vita, conformemente all'alto tasso di mortalit\u00e0 infantile dell'epoca. Sopravvissero solo Wolfgang Amadeus, nato nel 1756, e la sorella maggiore Maria Anna detta \u201cNannerl\u201d, nata nel 1751.\nSecondo alcuni biografi mozartiani, il genio del Maestro \u00e8 riconducibile anche alle qualit\u00e0 molto diverse e molto accentuate che eredit\u00f2 dai suoi genitori. Dal padre prese la musicalit\u00e0, la seriet\u00e0, la dedizione al lavoro; dalla madre la gioia di vivere, la fantasia, il senso dell'umorismo. Anna Maria Pertl era in effetti una donna molto diversa da suo marito; sicuramente meno colta, ma anche pi\u00f9 equilibrata e capace di smussare l'autoritarismo e le rigidezze del capofamiglia. Nelle sue lettere \u00e8 possibile ravvisare lo stesso gusto dello scherzo osceno che ha reso tanto celebri le lettere di Mozart. Una volta cos\u00ec scrisse al marito:\nAnna Maria non coltivava la musica, pur essendo la moglie di un eccellente violinista e compositore, e la madre di due bambini prodigio. Il loro talento musicale, e l'ambizione di suo marito, la portarono comunque lontano: avendo riscontrato le straordinarie qualit\u00e0 dei suoi figli, Leopold li fece esibire fin da piccoli in molte citt\u00e0 europee. Cos\u00ec, al seguito della famiglia, Anna Maria visit\u00f2 le corti d'Europa e conobbe personalmente numerosi sovrani, fra cui l'imperatrice Maria Teresa d'Austria, Luigi XV di Francia e Giorgio III del Regno Unito.\nQuando Wolfgang fu adolescente e suo padre decise di portarlo nella patria dell'opera lirica, l'Italia (1769 \u2013 1773), le due donne di casa dovettero restare a Salisburgo. Alcuni anni dopo, nel 1777, Wolfgang decise di abbandonare la corte di Salisburgo per cercare fortuna altrove: l'arcivescovo di Salisburgo rifiut\u00f2 di concedere a Leopold il permesso di partire con il figlio. Si decise allora che sarebbe stata Anna Maria ad accompagnare Wolfgang. La partenza avvenne il 23 settembre 1777: prima tappa del viaggio fu Monaco di Baviera, quindi Augusta, Mannheim e infine Parigi.\nA Parigi la necessit\u00e0 di stare continuamente in giro, per cercare lavoro e insegnare musica, costrinse Mozart a lasciare sua madre quasi sempre sola. Lei non parlava francese e non si muoveva dalla casa in Rue du Gros Chenet, dove pativa il freddo. La sua salute cominci\u00f2 a peggiorare e contrasse una febbre - un \"riscaldo interno\", secondo la terminologia dell'epoca. Non si fidava dei medici francesi e Wolfgang dovette fare salti mortali per trovarle un medico austriaco.\nMor\u00ec il 3 luglio 1778, a 57 anni. \u00abSi \u00e8 spenta come una candela\u00bb, scrisse Wolfgang in una lettera all'amico Franz Joseph Bullinger. Fu seppellita il giorno dopo nel camposanto della parrocchia di Saint-Eustache.\nLa morte della madre spezz\u00f2 un equilibrio e segn\u00f2 il sorgere di una conflittualit\u00e0 all'interno della famiglia Mozart, che pian piano port\u00f2 i suoi componenti ad allontanarsi, fisicamente e psicologicamente. Nel 1781 Wolfgang si trasfer\u00ec a Vienna, abbandonando per sempre il servizio presso la corte arcivescovile di Salisburgo e ribellandosi ai dettami del padre, che continu\u00f2 a torturarlo con lettere piene di recriminazioni e rimbrotti. Anche i rapporti di Wolfgang con la sorella Nannerl diventarono sempre pi\u00f9 freddi: quando mor\u00ec anche Leopold, sorsero dissapori circa l'eredit\u00e0 e i due giunsero a non avere pi\u00f9 contatti di alcun genere."}
{"id": "713011", "revid": "123816610", "url": "https://it.wikipedia.org/wiki?curid=713011", "title": "Il Mikado", "text": "Il Mikado, The Mikado o \"The Town of Titipu\", \u00e8 un'opera comica (o operetta) in due atti, con musiche di Arthur Sullivan e libretto di W. S. Gilbert, la nona delle quattordici da loro composte insieme. Venne rappresentata per la prima volta a Londra il 14 marzo 1885, dove and\u00f2 avanti al Savoy Theatre per 672 rappresentazioni, che non avevano alcun precedente nella storia dell'opera musicale.\nLa storia si svolge in Giappone, un posto esotico lontano dall'Inghilterra, che diede modo a Gilbert di fare della satira sulla politica e le istituzioni britanniche in maniera molto libera, in quanto il tutto veniva attribuito al popolo giapponese. Gilbert ambient\u00f2 in localit\u00e0 straniere diverse sue opere e fra queste, oltre a \"The Mikado\", anche \"The Gondoliers\", \"Utopia, Limited\", \"The Grand Duke\" e \"Princess Ida\", per rendere pi\u00f9 leggero l'impatto della sua pungente satira sulle istituzioni britanniche.\nOrigini del lavoro.\nL'opera precedente di Gilbert e Sullivan, \"Princess Ida\", venne rappresentata soltanto per nove mesi; una durata troppo breve per i loro standard. Appena \"Ida\" diede segni di stanca, il produttore Carte comprese che, per la prima volta dalla costituzione della societ\u00e0 fra lui e Gilbert e Sullivan, nessuna opera nuova era pronta per la messa in scena. Il 22 marzo 1884, Richard D'Oyly Carte diede a Gilbert e Sullivan la notizia che una nuova opera dovesse essere pronta entro sei mesi.\nGilbert propose inizialmente una storia per un'opera nuova su una pasticca magica che cambierebbe i personaggi, ma Sullivan trov\u00f2 il soggetto artificiale e mancante di \"interesse umano e probabilit\u00e0\", anche perch\u00e9 il soggetto sarebbe stato troppo simile alla loro opera precedente \"The Sorcerer\". Non fu prima dell'8 maggio 1884 che Gilbert ebbe l'idea, e fu d'accordo a scrivere un libretto senza alcun elemento sovrannaturale. (Gilbert comunque trov\u00f2 modo di usare quel soggetto in \"The Mountebanks\", scritta con Alfred Cellier nel 1892). Egli impieg\u00f2 altri dieci mesi per la scrittura del testo che fu \"The Mikado\". Una versione revisionata del loro lavoro del 1877, \"The Sorcerer\", accoppiata al loro atto unico \"Trial by Jury\" del (1875), venne messa in scena al Savoy mentre Carte e gli spettatori attendevano il loro nuovo lavoro.\nCellier e Bridgeman (1914) raccontarono per primi la storia riservata di come Gilbert trov\u00f2 l'ispirazione:\nLa storia \u00e8 attraente ma \u00e8 completamente romanzesca. Gilbert venne intervistato due volte sulla ispirazione per \"The Mikado\". In entrambe le interviste la spada venne menzionata ed in una di esse disse che era stata l'ispirazione per l'opera, ma non disse che la spada era caduta.\nInoltre, Cellier e Bridgeman non furono precisi circa l'esposizione giapponese a Knightsbridge, che non apr\u00ec prima del 10 gennaio 1885, almeno due mesi dopo che Gilbert aveva terminato il primo atto.\nTrama.\nAtto Primo.\nL\u2019operetta \u00e8 ambientata nell\u2019immaginaria citt\u00e0 giapponese di Titipu. \nIl primo atto si apre con la visione di alcuni nobili e dignitari della citt\u00e0, i quali, atteggiati nelle iconiche pose tipiche delle stampe giapponesi, si presentano allo spettatore (\u201cIf you want to know who we are\u201d). \nL\u2019azione inizia poi con l\u2019arrivo in citt\u00e0 del musicista girovago Nanki-Poo (\"A wand'ring minstrel I\"), il quale chiede dove si trovi la bella Yum-Yum. Il giovane, infatti, l\u2019anno precedente aveva suonato con una banda a Titipu e si era invaghito della fanciulla e ora \u00e8 ritornato con l\u2019intento di chiederla in sposa, avendo saputo che il suo custode, il sarto Ko-Ko, \u00e8 stato arrestato e condannato a morte. Uno dei nobili, Pish-Tush, risponde dunque al musico, spiegando che il Mikado aveva decretato la pena di morte per chiunque fosse stato sorpreso a flirtare. Le autorit\u00e0 cittadine, dunque, per ovviare a tale situazione, avevano deciso di nominare come responsabile delle esecuzioni capitali Ko-Ko stesso, in quanto, condannato a morte per aver flirtato, non avrebbe mai potuto procedere con alcuna esecuzione senza prima compiere la sua, bloccando di conseguenza tutte le altre esecuzioni (\"Our great Mikado, virtuous man\"). Il protettore di Yum-Yum \u00e8 dunque tornato in libert\u00e0 e sposer\u00e0 la fanciulla nel pomeriggio (\"Young man, despair\"). A dare quest\u2019ulteriore informazione a Nanki-Poo \u00e8 un altro dignitario, Pooh-Bah, uno dei pochi nobili a non essersi rifiutato di sottostare agli ordini di un umile sarto come Ko-Ko e che pertanto ora racchiude nella sua persona la quasi totalit\u00e0 delle cariche politiche, amministrative e religiose di Titipu. \nPoco dopo entra in scena lo stesso Ko-Ko, acclamato dai nobili (\u201cBehold the Lord High Executioner\u201d). Il boia, dunque, per ricambiare la deferenza mostratagli, presenta una lista di persone da lui ritenute dannose per la societ\u00e0 e che intende condannare non appena gli sar\u00e0 possibile (\u201cAt some day it may happen\u201d). \nSuccessivamente giunge un gruppo di ragazze appena uscite dal collegio femminile (\"Comes a train of little ladies\"). Tra di loro si trova anche la bella Yum-Yum, in compagnia delle due amiche Peep-Bo e Pitti-Sing (\u201cThree little maids from school\u201d). Nella folla la giovane riconosce Nanki-Poo, ma interviene subito Ko-Ko, che allontana il ragazzo. \nYum-Yum e Nanki-Poo decidono dunque di incontrarsi in segreto e il musico si dichiara alla fanciulla, rivelandole anche di essere in realt\u00e0 il figlio del Mikado e suo unico erede. Ad averlo fatto fuggire dalla corte e fatto vagare sotto falso nome era stata la sua ferma volont\u00e0 di non sposare Katisha, dispotica dama di corte che con la sua influenza aveva convinto suo padre a combinare il matrimonio. Yum-Yum, tuttavia, essendo destinata a sposare Ko-Ko e per via della legge che impedisce alle persone di flirtare, pur ricambiando l\u2019amore per Nanki-Poo \u00e8 costretta a respingerlo (\"Were you not to Ko-Ko plighted\"). \nNella scena successiva, tramite una missiva, Ko-Ko, Pooh-Bah e Pish-Tush vengono a sapere che il Mikado, constatando l\u2019esiguo numero di condanne capitali comminate, ha deciso di degradare Titipu dal rango di citt\u00e0 a quello di semplice villaggio. Temendo ripercussioni economiche sulla popolazione, i dignitari discutono dunque il modo in cui poter rimediare alla situazione, giungendo alla conclusione che Ko-Ko, gi\u00e0 condannato a morte, dovr\u00e0 sacrificarsi per il bene della cittadina e procedere con la sua stessa esecuzione, nonostante la sua contrarit\u00e0 (\"I am so proud\"). Poco dopo, tuttavia, vedendo che Nanki-Poo \u00e8 intenzionato a suicidarsi a causa del suo amore per Yum-Yum, Ko-Ko gli propone di immolarsi per il bene di Titipu e di farsi condannare a morte. Il giovane, dopo alcune discussioni, accetta, a patto di poter sposare Yum-Yum e vivere assieme a lei per un mese. \nTitipu celebra dunque il fidanzamento tra i due (\"With aspect stern and gloomy stride\"), ma la gioia viene interrotta dall\u2019arrivo di Katisha, che accusa Nanki-Poo di averlo tradito. La dama, tuttavia, viene respinta dalla popolazione che la caccia prima che ella possa rivelare la reale identit\u00e0 del giovane.\nAtto Secondo.\nIl secondo atto \u00e8 aperto da Peep-Bo e Pitti-Sing che preparano Yum-Yum per il matrimonio con Nanki-Poo (\u201cBraid the raven hair\" e \"The sun whose rays\"). La sposa viene dunque raggiunta dall\u2019amato e i due, dopo aver constatato che il loro matrimonio avr\u00e0 una durata decisamente breve, cercano di farsi coraggio e non lasciare che ci\u00f2 rovini la loro unione (\"Brightly dawns our wedding-day\"). \nI due vengono tuttavia prontamente avvicinati da Ko-Ko che li informa che il matrimonio non potr\u00e0 avere luogo a causa dell\u2019introduzione di una nuova legge che prevede che la moglie di un condannato a morte venga sepolta viva e pertanto Yum-Yum, qualora sposasse Nanki-Poo, sarebbe destinata a morire (\"Here's a how-de-do\"). Lo sposalizio viene dunque annullato e contestualmente anche il patto tra il giovane musico e Ko-Ko.\nInformato dell\u2019imminente arrivo del Mikado in citt\u00e0, il sarto convince dunque Nanki-Poo a fuggire assieme a Yum-Yum, in modo da poter riferire all\u2019imperatore che i due sono stati giustiziati, assicurandosi inoltre un falso certificato di morte con la testimonianza di tutte le principali autorit\u00e0 cittadine, riunite nella persona di Pooh-Bah. \nSuccessivamente, preceduto da una processione, arriva il Mikado assieme a Katisha (\u201cMi-ya Sa-Ma\u201d, \u201cFrom every kinf of man\u201d e \u201cA more humane Mikado). Subito Ko-Ko, aiutato da Pooh-Bah e Pitti-Sing, annuncia l\u2019avvenuta esecuzione di un condannato, mostrando anche il finto certificato e descrivendo i dettagli della morte del reo (\"The criminal cried\"). Tutto ci\u00f2 rallegra il Mikado che tuttavia dichiara di essere arrivato a Titipu per cercare suo figlio, Nanki-Poo, fuggito dalla corte. Poco dopo, leggendo il certificato di morte, Katisha rivela all\u2019imperatore che a essere stato ucciso \u00e8 Nanki-Poo stesso. Ko-Ko e i suoi due aiutanti sono dunque condannati a morte per aver infranto una legge che vieta di uccidere l\u2019erede al trono del Giappone (\"See How the Fates\"). \nSiccome l\u2019esecuzione \u00e8 posticipata a dopo pranzo, i tre intercettano Nanki-Poo e Yum-Yum, chiedendo loro di intercedere presso il Mikado per ottenere la grazia. Il giovane teme tuttavia che se Katisha dovesse scoprire che egli \u00e8 ancora in vita lo condannerebbe a morte per essersi sottratto al matrimonio con lei (\"The flowers that bloom in the spring\"). L\u2019unica via di salvezza per Ko-Ko \u00e8 dunque quella di sedurre la dama, in modo da sposarla e farle dimenticare il suo amore per Nanki-Poo. \nTrovata Katisha da sola e sconsolata per la perdita del suo amato (\"Alone, and yet alive\"), Ko-Ko dichiara dunque il suo amore per la donna (\"Tit-willow\") che accoglie la proposta immediatamente (\"There is beauty in the bellow of the blast\"). I due vengono dunque sposati seduta stante da Pooh-Bah in veste di ufficiale del registro. Katisha implora cos\u00ec al Mikado la grazia per il suo novello marito e per i suoi due amici, che vengono risparmiati. \nSul finale riappare anche Nanki-Poo, che non dovendo pi\u00f9 temere l\u2019ira di Katisha, pu\u00f2 presentare a suo padre il Mikado la sua nuova nuora Yum-Yum. Sorpreso per il fatto che il figlio sia ancora vivo nonostante sia stato presentato il suo certificato di morte chiede delucidazioni a Ko-Ko, il quale si giustifica dicendo che dal momento che gli ordini reali hanno una ricaduta immediata sulla realt\u00e0, poich\u00e9 la volont\u00e0 dell\u2019imperatore \u00e8 legge, quando egli comanda di condannare a morte una persona, ella \u00e8 da considerarsi morta proprio come se la condanna fosse stata eseguita. Vista la soddisfazione del Mikado per la risposta, l\u2019operetta si conclude con le celebrazioni per il lieto fine e il matrimonio tra l\u2019erede al trono e Yum-Yum (\"For he's gone and married Yum-Yum\").\nSuccesso e rappresentazioni.\nAl Fifth Avenue Theatre ed al Manhattan Theatre di New York dal 1885 raggiunge 250 recite. Prima della fine del 1885 fu stimato che in Europa e negli Stati Uniti almeno 150 compagnie rappresentavano l'opera. Ancora al Savoy Theatre va in scena dal 1888 con 116 recite, dal 1895 con 127 recite, dal 1896 con 226 recite e dal 1908 con 142 recite. \"The Mikado\" rimase la Savoy Opera pi\u00f9 frequentemente rappresentata ed \u00e8 particolarmente popolare fra gli interpreti dilettanti ed i gruppi scolastici. \"The Mikado\" \u00e8 uno dei lavori del teatro musicale pi\u00f9 rappresentato nella storia.\nIl 4 gennaio 1886 va in scena al Her Majesty's Theatre di Dundee per la Mr R D'Oyly Carte Opera Company. Al Teatro Costanzi di Roma la prima \u00e8 stata nel 1901. Nel 1983 va in scena all'Opera di Chicago e viene riproposto nel 2010 con Andrew Davis alla direzione dell'orchestra."}
{"id": "713017", "revid": "438678", "url": "https://it.wikipedia.org/wiki?curid=713017", "title": "La signora senza camelie", "text": "La signora senza camelie \u00e8 un film del 1953 diretto da Michelangelo Antonioni.\nTrama.\nClara Manni, una ex commessa milanese, \u00e8 diventata attrice dopo l'insistente proposta del produttore Gianni Franchi ma \u00e8 costretta a recitare in pellicole che sfruttano pi\u00f9 la sua bellezza che la sua bravura interpretativa. Gianni la sposa in fretta e, divenuto geloso, le proibisce di esibirsi in questo genere di film. Ma cambiare repertorio non \u00e8 semplice e il nuovo film di Clara, che interpreta Giovanna d'Arco, fallisce, mettendo finanziariamente nei guai il marito.\nNel frattempo, a Venezia Clara conosce Nardo Rusconi, un console in cerca di un'avventura amorosa, ma senza intenzioni serie. Clara \u00e8 costretta ad accettare un altro film dal suo antico produttore, Ercolino Borra, in modo da pagare i debiti del marito. Dopo essersi separata, Clara fugge con Nardo Rusconi; ma la storia dura poco, perch\u00e9 Nardo non vuol creare scandali e preferisce lasciarla.\nDelusa, ella cade in depressione e chiede consiglio all'amico attore Lodi, che le consiglia di cambiare registro e d'indirizzarsi verso ruoli pi\u00f9 profondi. Clara rifiuta ogni copione che non corrisponda alle sue nuove esigenze, ma nessuno crede in lei. \u00c8 costretta ad accettare un altro film commerciale (per rientrare nel mondo del cinema, deve infatti adeguarsi alle parti insulse che le offrono): il cinismo del mondo cinematografico dominato dal danaro e dal successo di pubblico ha sopraffatto la sua ingenuit\u00e0.\nCritica.\n\"La signora senza camelie\" \u00e8 stato considerato il punto di svolta nell'evoluzione della narrativa filmica in Italia, dal cinema neorealista e quindi di critica sociale dove primeggiarono Vittorio de Sica e Cesare Zavattini con \"Umberto D\", negli stessi iniziali anni Cinquanta, all'approfondimento della crisi dei sentimenti, che caratterizzer\u00e0 il cinema di Antonioni degli anni a venire..\nDistribuzione.\nIl film venne distribuito nel circuito cinematografico italiano il 27 febbraio 1953."}
{"id": "713023", "revid": "228587", "url": "https://it.wikipedia.org/wiki?curid=713023", "title": "Granulocita basofilo", "text": "I granulociti basofili o mastleucociti sono un tipo di granulociti, globuli bianchi il cui citoplasma contiene granuli basofili, che reagiscono alla tecnica di colorazione con ematossilina eosina assumendo una caratteristica colorazione blu-violacea. Sono deputati alla difesa dell'organismo e, insieme ai mastociti, alle risposte allergiche. Rappresentano solo lo 0,5 -1% dei leucociti.\nForma e dimensione.\nI basofili presentano un diametro di 8-10\u00a0\u00b5m, un nucleo bilobato. Nel citosol sono presenti granuli fortemente basofili responsabili del colore scuro dei granuli che, ad un esame ottico, mascherano il nucleo e presentano la cellula con una forma a \"morula\". I granuli contengono: eparina, istamina, leucotrieni, PAF (fattore attivante le piastrine), SRS-A (fattori chemiotattici dell'anafilassi) e altri mediatori chimici dei processi infiammatori. I basofili possiedono inoltre sulla loro superficie i recettori specifici per la porzione Fc delle IgE, caratteristica essenziale per la loro attivit\u00e0.\nSviluppo.\nVengono prodotti dal midollo osseo seguendo la granulocitopoiesi partendo da cellule staminali mieloidi comuni agli altri granulociti, globuli rossi e piastrine.\nFunzione.\nLa funzione di questi granulociti \u00e8 espletata nella genesi delle reazioni allergiche e di tutti i fenomeni di ipersensibilit\u00e0, con meccanismi molto simili a quelli dei mastociti, come del resto si evince dalla composizione dei granuli e dalla presenza del recettore per le IgE. Per lungo tempo si \u00e8 infatti pensato che il granulocita basofilo fosse il mastocito del sangue, cio\u00e8 che di fatto fossero lo stesso tipo cellulare; questa idea si \u00e8 poi rivelata errata per la presenza nei mastociti di particolari marcatori. Infine, come i mastociti, i granulociti liberano anche leucotrieni, sostanze coinvolte nello spasmo della muscolatura liscia, cio\u00e8 ad esempio nella crisi asmatica."}
{"id": "713032", "revid": "38120", "url": "https://it.wikipedia.org/wiki?curid=713032", "title": "Cip l'Arcipoliziotto", "text": ""}
{"id": "713037", "revid": "76963", "url": "https://it.wikipedia.org/wiki?curid=713037", "title": "Supersix", "text": "Supersix \u00e8 una syndication nazionale italiana attiva in analogico dal 1988 al 2008 e dal 2019 sul digitale terrestre.\nStoria.\n1988-2008.\nSupersix nasce nel 1988 per iniziativa di Gianni Ferrauto, che acquis\u00ec il marchio dell'allora smembrato network Euro TV di propriet\u00e0 dell'ex patron della Parmalat Callisto Tanzi. Il lancio il 1\u00ba maggio 1988.\nIl palinsesto prevedeva principalmente rubriche (alcune a sfondo musicale), cartoni, telefilm e soap opera.\nInizialmente le trasmissioni musicali, tra le quali \"Power Hour\", erano in collaborazione con la TV musicale britannica Music Box e ritrasmesse con l'aggiunta dei sottotitoli. Negli anni a seguire furono realizzate proprie produzioni musicali con conduttori quali Gianni Riso, Guido Cavalleri e Federica Panicucci, e \"Videoone\", programma di successo con Rosalinda Celentano e Roberto Onofri. L'emittente si arricch\u00ec di un catalogo di programmi di vario genere, tra i quali i cartoni animati giapponesi messi in onda nello spazio \"Bimbo One\": \"Ken il guerriero\", \"La maga Chappy\", \"Arbegas\", \"La piccola Nell\", \"Astrorobot Contatto Y\", \"Doraemon\", \"Julie rosa di bosco\", \"Fiabe e leggende giapponesi\", \"Star Blazers\", \"The Monkey\", \"Peline Story\", \"Blue Noah\", \"Mechander Robot\", \"L'invincibile shogun\", \"Fantaman\", \"Daikengo\", \"Gackeen, il robot magnetico\", \"Coccinella\", \"Bryger\", \"Grand Prix e il campionissimo\". Andavano in onda anche il programma sportivo \"Catch the Catch\", che trasmetteva gli incontri della New Japan Pro-Wrestling, condotto da Tony Fusaro, e telefilm come \"L'albero delle mele\".\nNel 1994 Gianni Ferrauto lascia la direzione al figlio Giampaolo, che aveva gi\u00e0 iniziato a lavorare a Supersix. Nello stesso anno anche Supersix si associa al polo RTA (Reti Televisive Associate) di Francesco Grandinetti e Angelo Samperi, per poi tornare autonoma nel 1997.\nA marzo 2008 la societ\u00e0 viene rilevata dal gruppo Sitcom, che per un breve periodo utilizzer\u00e0 il circuito solo per ripetere l'emittente Facile TV, e il 31 ottobre lo dismetter\u00e0 definitivamente.\nDal 2018.\nA giugno 2018 Supersix \u00e8 stata rifondata da un nuovo editore inizialmente sotto forma di canale autonomo, disponibile sul digitale terrestre nella zona di Udine all'LCN 699 sul mux Ran TV e visibile altrove in streaming attraverso il suo sito web www.supersixtv.net e l'app ufficiale per dispositivi Android. La programmazione \u00e8 composta da rubriche di vario genere, tra cui \"Mondo crociera\", \"Girovagando in Trentino\", \"80 Nostalgia\", \"Salute News\" e \"Pianeta salute\", alcuni film, telefilm e cartoni animati.\nDal 2019.\nDal 3 giugno 2019, come comunicato dalla pagina Facebook dell'emittente, Supersix torna ad essere una syndication a diffusione interregionale grazie a diverse emittenti affiliate. Vengono separate la gestione del circuito, a cui viene ora dedicato il sito precedente, e quella del canale friulano attivo 24 ore su 24, che da fine maggio assume il logo \"Supersix24\" e per cui nasce il nuovo sito www.supersix24.it. Il nuovo circuito Supersix trasmette tutti i giorni dalle 16 alle 19 (e la stessa fascia \u00e8 in onda anche la mattina dalle 5:30 alle 8:30): propone per la prima ora diversi programmi musicali, e a partire dalle 17 il contenitore Ka-Boom (rinascita dell'omonima emittente televisiva) dedicato all'animazione giapponese per tutte le et\u00e0 e prodotto da Dynit. Inoltre i cartoni di Ka-Boom sono replicati anche alle 13:30 in parte e alle 22:00 solo su Supersix24: a volte vanno in onda maratone notturne.\nLa capofila della syndication \u00e8 Lombardia TV Sport, che a partire da met\u00e0 settembre 2019 cambia nome in Supersix Lombardia: negli orari di interconnessione, tutte le altre emittenti affiliate ripetono il suo segnale aggiungendo il proprio logo. Fa eccezione Supersix24, che trasmette autonomamente i programmi del circuito e nel resto della giornata mantiene spesso una programmazione autonoma.\nDal 1\u00ba ottobre 2019 Supersix Lombardia e Supersix24 iniziano a trasmettere alle 12:00 (con replica alle 5:30) la telenovela \"Baila conmigo\". Supersix24 offre anche, alle ore 5:00, 9:00 e 15:30, il telefilm \"The Beverly Hillbillies\".\nSempre dal 1\u00ba ottobre Supersix24 modifica il suo logo di rete. Dal 21 al 29 ha trasmesso, in prima visione tv, la miniserie animata \"#Fashion &amp; infelicemente ex\", tornata con un nuovo episodio nei giorni di Natale. Da fine ottobre \u00e8 iniziata la rubrica medica con appuntamento mensile in diretta tv ed in replica \"Speciale Salute - Dottor Piero Mozzi\", programma a cura di Paolo Bobbiese che vede la presenza del dottor Piero Mozzi, che affronta la questione della salute e del benessere collegata all'alimentazione secondo la dieta del gruppo sanguigno ed alla medicina naturale.\nDa gennaio 2020 alcune emittenti locali ripetono Supersix Lombardia anche oltre gli orari del circuito.\nDal 4 al 10 febbraio 2020 Supersix trasmette alle 17:00 sul canale 850 gli episodi speciali del programma \"Ora Musica\" dedicati al 70\u00ba festival di Sanremo, ripetuti in contemporanea o in differita anche su altre emittenti su prima free (Lombardia TV e Odeon24).\nDa marzo 2020 Supersix24 viene eliminato dal digitale terrestre in Friuli e rimane disponibile solamente in streaming tramite il suo sito e le app ufficiali del circuito. A maggio 2020 viene annunciata la cessazione delle trasmissioni di Supersix24 anche in streaming, con un serpentone che indica la prosecuzione delle trasmissioni su Supersix Lombardia. La mattina del 25 maggio 2020, dopo aver trasmesso per alcune settimane solo maratone di episodi di pochi programmi, il canale Supersix24 chiude e il sito supersix24.it ora reindirizza a supersixtv.net.\nSempre da maggio circa, gli orari della syndication vengono leggermente modificati ed estesi: i programmi sono ora in comune nella fascia mattutina dalle 5:00 alle 8:00 (oppure dalle 5:30 alle 8:30), in quella pomeridiana dalle 16 alle 19 e in seconda serata dalle 23 a mezzanotte (a partire da luglio, dalle 23:15 alle 00:15). Tuttavia, come gi\u00e0 accadeva, alcune affiliate si collegano solo in orario mattutino.\nDal 30 giugno 2020 Supersix Lombardia ospita in alcune fasce orarie (dalle 21:00 alle 23:15 tutte le sere, il sabato e la domenica anche dalle 19:00 alle 21:00) i programmi del canale Sportaction, che era visibile in Lombardia con LCN 86 e in Piemonte con LCN 616. Sportaction chiude come canale autonomo il 1\u00ba luglio e inizia a ritrasmettere il segnale di Supersix Lombardia in HD nativo; viene poi definitivamente eliminato il 3 agosto.\nL'8 luglio viene rimossa la scritta \"Lombardia TV Sport\" sotto il logo di Supersix Lombardia. Il 1\u00ba settembre il canale capofila della syndication si trasferisce alle LCN 86 e 586 e dal 29 settembre viene reinserito anche sul mux Rete55: da ora viene identificato semplicemente come \"Supersix\".\nDal 25 marzo 2021 sia l'emittente affiliata Prima TV sia la versione completa di Supersix sono disponibili a livello nazionale tramite l'applicazione HbbTV di BOM Channel (LCN 68). Tuttavia, il segnale 24 ore su 24 di Supersix verr\u00e0 poi rimosso il 17 luglio; si trasferisce poi sull'HbbTV di Italia Channel / Mediatext (LCN 123-166-251).\nIl 15 gennaio 2022 Supersix annuncia che a partire da marzo, in occasione della riorganizzazione delle frequenze terrestri, l'emittente non sar\u00e0 pi\u00f9 visibile integralmente sul DTT italiano, e soltanto la fascia mattutina continuer\u00e0 ad essere trasmessa in syndication: Supersix sar\u00e0 visibile 24 ore su 24 tramite l'app proprietaria per Smart TV e il sito ufficiale.\nEmittenti affiliate.\nSupersix, dal 2019.\nAlla nascita del nuovo circuito, esso era formato dalle emittenti Supersix Lombardia TV Sport, Media24, One TV Emilia, Alto Adige TV, Sharing TV, Prima TV e Teletibur: assieme a queste erano menzionate anche RTM (Puglia), Persona TV (Sicilia) e Trentino TV, tuttavia non hanno trasmesso Supersix e sono state poi eliminate dai successivi comunicati e dal sito ufficiale della syndication. Diverse altre emittenti si sono poi aggiunte o sono variate nel tempo, dando a Supersix una copertura nella maggioranza delle regioni italiane entro il 2020.\nAttualmente il circuito Supersix \u00e8 articolato come segue. L'emittente capofila Supersix (Lombardia) e alcune affiliate ritrasmettono il circuito 24 ore su 24 o quasi; la maggioranza si collega agli orari regolari la mattina e il pomeriggio, altre solo la mattina."}
{"id": "713045", "revid": "1318658", "url": "https://it.wikipedia.org/wiki?curid=713045", "title": "Moulin Rouge", "text": "Il Moulin Rouge (in italiano, letteralmente \"Mulino Rosso\"), situato nel famoso quartiere a luci rosse di Pigalle, al XVIII arrondissement di Parigi, vicino a Montmartre \u00e8 uno dei pi\u00f9 famosi locali di Parigi, inaugurato il 6 ottobre 1891 da Charles Zidler e da Joseph Oller.\nLa sede originale del teatro, che bruci\u00f2 nel 1915, era stata cofondata nel 1889 da Charles Zidler e da Joseph Oller (quest'ultimo era anche proprietario dell'Olympia di Parigi). Posto nei pressi di Montmartre nel quartiere di Pigalle, su \"Boulevard de Clichy\", il locale divenne particolarmente famoso per la presenza di un mulino a vento di colore rosso sul tetto della struttura, che appunto diede il nome al locale.\nIl Moulin Rouge \u00e8 noto universalmente per essere il luogo di nascita spirituale del can-can. Originariamente introdotto come danza seduttiva utilizzata dalle cortigiane che qui si trovavano per intrattenere i clienti, il can-can divenne una vera e propria forma di spettacolo, dal Moulin Rouge a tutti i cabaret d'Europa. Attualmente il Moulin Rouge, che ancora \u00e8 operativo come locale, \u00e8 principalmente una attrazione turistica che offre spettacoli di musica e danza ai visitatori di tutto il mondo. L'interno \u00e8 decorato con uno stile ancora tipicamente \"fin de si\u00e8cle\" francese.\nStoria.\nLa nascita del Moulin Rouge e i grandi successi della \"Belle Epoque\".\nIl Moulin Rouge nacque sull'onda del successo del Moulin de la Galette, un ristorante danzante ricavato nel 1870 dentro un vecchio mulino a vento nella parte alta di Montmartre, un quartiere all'epoca periferico della citt\u00e0, abitato da artisti, pensatori e personaggi in cerca di divertimenti e ispirazioni in ambiente bucolico. Charles Ziedler e Joseph Oller, allora proprietari dell'Olympia pensarono di creare un cabaret sullo stesso stile del Moulin de la Galette a Pigalle, proprio ai piedi di Montmartre, e di costruirvi sopra un mulino, ovviamente finto vista la mancanza di vento in quella zona, ma di colore rosso cos\u00ec che potesse immediatamente risaltare nell'ideale della popolazione per la sua stravaganza, divenendo nel contempo l'emblema del locale. L'idea era quella, attraverso il locale, di attirare i cittadini pi\u00f9 ricchi, di farli investire nell'area per poterla rivalutare e consentire ai differenti ceti sociali di mescolarsi tra loro, contribuendo ad arricchire l'intero quartiere e la citt\u00e0 di Parigi di nuove sfumature. Del resto il locale stesso sorgeva nella favolosa epoca della \"Belle \u00c9poque\" che rappresent\u00f2 per Parigi e per la Francia intera un periodo di rinnovato splendore e spensieratezza dopo i difficili anni della Guerra franco-prussiana che aveva pesantemente piegato l'economia e la societ\u00e0 francese.\nIl suo successo fu pressoch\u00e9 immediato, anche per il vasto repertorio di spettacoli (dai pi\u00f9 ordinari ai pi\u00f9 curiosi come quelli messi in scena da Joseph Pujol alias \"Le P\u00e9tomane\" o da Edme-\u00c9tienne-Jules Renaudin alias \"Valentin le D\u00e9soss\u00e9\", celebre contorsionista), oltre ad un ampio repertorio di danze e balli fra cui il celeberrimo can-can, ballo nato dalla \"quadriglia naturalistica\" e divenuto un segno distintivo internazionale dello stesso Moulin Rouge, in particolare nella versione musicata da Jacques Offenbach per il \"Galop infernal\" del suo \"Orfeo all'inferno\" che ancora oggi \u00e8 la pi\u00f9 nota. Queste esibizioni di danza erano assolutamente rivoluzionarie per l'epoca al punto che tanti di questi balli furono ritenuti licenziosi dall'opinione pubblica che inizi\u00f2 a bollare il Moulin Rouge come un locale di infimo ordine frequentato da donne di malaffare e da perdigiorno. Queste considerazioni di parte della critica, ad ogni modo, non fecero altro che accendere ulteriormente i riflettori sul Moulin Rouge ed aumentare la curiosit\u00e0 dei numerosi visitatori che ogni anno si portavano a Parigi anche esclusivamente per assistere agli spettacoli che qui si tenevano. I momenti danzanti ebbero ad ogni modo, dal 1889, un ritrattista d'eccezione nella persona del celebre artista francese Henry de Toulouse-Lautrec, assiduo frequentatore dei quartieri di Pigalle e Montmartre. Toulouse Lautrec trov\u00f2 nel locale molte fonti di ispirazione e ritrasse molti degli abituali frequentatori del locale, in particolare la ballerina Louise Weber soprannominata \"La Goulue\" (la golosa). Sembra che nel 1891 sia stato proprio Toulouse-Lautrec a persuadere la ballerina ad abbandonare il Moulin de La Galette dove aveva gi\u00e0 una carriera affermata per esibirsi al Moulin Rouge fondato due anni prima. Per l'occasione fu lui personalmente a disegnare e far stampare il famoso manifesto con la rappresentazione del \"La Goulue\".\nIl 26 ottobre 1890 venne in visita al locale l'allora principe di Galles e futuro Edoardo VII d'Inghilterra il quale, in una sua visita privata a Parigi, prenot\u00f2 un tavolo per vedere la celebre quadriglia del can-can la cui reputazione aveva gi\u00e0 travalicato la Manica. Riconoscendolo, \"La Goulue\", si pose a danzare davanti a lui dicendo spontaneamente \"Hey, Galles, si paga lo champagne eh!\". Nel 1893 venne qui messa in scena una edizione del \"Bal des Quat'z'Arts\" che fu causa di grande scandalo con la sua processione di una Cleopatra (la celebre modella Sarah Brown) nuda circondata da altre donne completamente nude. Il 12 novembre 1897 il Moulin Rouge chiuse i battenti per un giorno intero per la prima volta dalla sua apertura in occasione della morte del direttore e cofondatore, Charles Zidler. Nel 1900 in occasione dell'Esposizione Universale di Parigi, il locale venne affollato per la prima volta da numerosissimi spettatori da ogni parte del mondo, fatto che contribu\u00ec a diffondere pressoch\u00e9 ovunque la fama delle \"signorine di Parigi\" come pure il modello di intrattenimento parigino offerto dal Moulin Rouge, con la nascita di locali analoghi anche in altre parti del mondo.\nDa locale di intrattenimento a teatro per operette e spettacolo.\nNei primi anni del XX secolo, il repertorio del Moulin Rouge si trasform\u00f2 parzialmente lasciando un maggiore spazio all'operetta e aprendo la strada verso il successo a molti artisti. Dal 29 novembre 1902 al gennaio del 1903, il locale rimase chiuso per dei lavori di rifacimento che vennero realizzati da \u00c9douard Niermans, uno degli architetti parigini pi\u00f9 noti della \"Belle \u00c9poque\" (progettista tra l'altro de le \"Folies Berg\u00e8re\"), divenendo ben presto uno dei templi internazionali per l'operetta. Il 3 gennaio 1907 fece particolare scandalo il bacio nel corso dell'operetta \"Il sogno egiziano\" tra l'attrice Colette e la sua amante, la duchessa de Morny (Mathilde de Morny detta \"Missy\") sul palco del teatro.\nIl 29 luglio 1907 vi fu la prima apparizione pubblica di \"Mistinguett\" sul palco del Moulin-Rouge nello spettacolo \"La Revue de la Femme\", artista oggi riconosciuta a giudizio unanime come la pi\u00f9 famosa \"vedette\" del locale parigino. Il suo talento emerse ben presto allo scoperto al punto che l'anno successivo la sua partecipazione con Max Dearly in \"The Sled Waltz\" segner\u00e0 il suo primo vero grande trionfo. Il 9 aprile 1910 fece sensazione il fatto che durante una rappresentazione dell'operetta \"Revue amoureuse\" un'ex dama di compagnia dell'imperatrice Eugenia che assisteva in sala allo spettacolo, affascinata dalla fedele ricostruzione della cerimonia di ritorno delle truppe napoleoniche dall'Italia dopo la seconda guerra d'indipendenza italiana non riusc\u00ec a trattenersi dal gridare a gran voce \"Lunga vita all'Imperatrice!\".\nIl Moulin Rouge viene distrutto da un incendio il 27 febbraio 1915. I lavori di ricostruzione iniziarono subito, ma vennero completati solo nel 1921 con le forme attuali.\nGli anni di \"Mistinguett\".\nDopo la guerra, fu Francis Salabert a prendere il controllo del Moulin Rouge. Uomo d'affari pi\u00f9 che uno showman, egli affid\u00f2 sapientemente a Jacques-Charles, il principale gestore di riviste teatrali del suo tempo, la cura di far rivivere i colori del cabaret di fine Ottocento al pi\u00f9 celebre tra i locali del genere di tutta Parigi e nel mondo. Il Moulin Rouge riprese quindi la propria tradizione con attrici del calibro di Gina Palerme, Mistinguett, Jeanne Aubert e Maurice Chevalier, unitamente alla presentazione, per la prima volta a Parigi, delle riviste americane con protagoniste le Hoffmann Girls.\nNel 1923, Raphael Beretta, compositore e direttore d'orchestra che gi\u00e0 aveva diretto le orchestre de le \"Folies Berg\u00e8re\", de l'Olympia e del Casin\u00f2 di Parigi, propose di restaurare la sala della musica del Moulin Rouge con la costruzione di un grande edificio apposito. Non mancarono ad ogni modo gli eccessi e qualche insuccesso come lo spettacolo proposto per l'annata del 1927 quando, alla prima, le ballerine che dovevano uscire da una torta di panna si ritrovarono le scarpe ripiene e particolarmente scivolose, motivo per cui non riuscirono a camminare n\u00e9 a ballare, portando a rivisitare l'intero spettacolo.\nLa presenza ormai fissa di Mistinguett al Moulin Rouge fu un vero toccasana per la fama del locale: fu lei a creare molte delle sue canzoni pi\u00f9 note che poi divennero famose in tutto il mondo come \"Valencia\", \"\u00c7a, c'est Paris\", \"Il m\u2019a vue nue\" e \"On m\u2019suit\", quest'ultima eseguita in coppia con Jean Gabin. Pierre Fouchet divenne impresario del teatro e chiam\u00f2 Jacques Charles a ricoprire il ruolo di direttore artistico del locale con Mistinguett quale sua co-regista; il socio Earl Leslie divenne direttore del laboratorio di cucito per creare nuovi e sempre sgargianti costumi da utilizzare negli spettacoli che di stagione in stagione divenivano sempre pi\u00f9 elaborati.\nDopo Mistinguett.\nNel 1929, Mistinguett si ritir\u00f2 dalle scene e lasci\u00f2 il Moulin Rouge il cui teatro da 1500 posti era uno dei pi\u00f9 grandi d'Europa. La rivista \"Black Birds\" di Lew Leslie, eseguita da una troupe di cento artisti di colore, accompagnata dalla Jazz Plantation Orchestra, si esib\u00ec al Moulin Rouge tra il giugno e l'agosto del 1929, sollevando nuovi successi.\nCon la diffusione del cinema, verso la fine degli anni Trenta, la fama del Moulin Rouge, sembr\u00f2 offuscarsi, ma si tratt\u00f2 solo di un periodo transitorio dal momento che nel 1937 esso venne riconvertito in night club moderno. Nello stesso anno, la compagnia del Cotton Club, particolarmente in voga a New York, si port\u00f2 al Moulin Rouge con Ray Ventura. Durante gli anni della seconda guerra mondiale, tra il 1939 e il 1945, il Moulin Rouge si ridimension\u00f2 notevolmente nelle proprie attivit\u00e0 relegando si al ruolo di sala da ballo senza i favolosi spettacoli delle gloriose epoche precedenti.\nAd ogni modo, gi\u00e0 nel secondo dopoguerra, gli astri nascenti della canzone francese \u00c9dith Piaf e Yves Montand concorsero ad accrescere nuovamente la notoriet\u00e0 di questo luogo.\nL'epoca del rinnovamento.\nNegli anni '50 del Novecento, il Moulin Rouge conobbe un nuovo periodo di splendore grazie alla direzione di Georges France ed in particolare ai programmi che per la prima volta posero un accento maggiormente culturale ai suoi temi, come la ripresa dei poster a programma in omaggio a Toulouse-Lautrec. Il 22 giugno 1951 Georges France acquis\u00ec direttamente il Moulin Rouge intraprendendovi dei considerevoli lavori di ristrutturazione dell'intera struttura, affidando i medesimi ad Henri Mah\u00e9 uno dei principali arredatori d'interni dell'epoca, ed agli architetti Bernard de La Tour d'Auvergne e Marion Tournon-Branly che disegnarono il layout della nuova sala. Ancora una volta al Moulin Rouge torn\u00f2 il celebre can-can con la volont\u00e0 di recuperare lo spirito originario del locale e le sue principali attrazioni che l'avevano reso cos\u00ec famoso nel mondo, sfruttando l'ondata di positivismo del dopoguerra francese e la volont\u00e0 di ripresa agli albori del \"boom\" economico. Il 19 maggio 1953, alla presenza dell'allora presidente della repubblica francese Vincent Auriol, si esib\u00ec per la prima volta su un palcoscenico europeo il celebre cantante americano Bing Crosby. Il favoloso pubblico di 1200 persone, port\u00f2 dopo poco ad esibirsi anche Jos\u00e9phine Baker.\nTra il 1951 e il 1960, artisti famosi come Luis Mariano, Charles Trenet, Charles Aznavour, Line Renaud, Bourvil, Fernand Raynaud e Lena Horne si esibirono al Moulin Rouge. Tra i coreografi di maggior successo di quest'epoca si conta l'italiano Ruggero Angeletti dal 1955. Doris Haug fond\u00f2 la troupe delle \"Doris's Girls\" al Moulin Rouge nel 1957, con fino a 40 ballerine presenti contemporaneamente sul palco (oggi le medesime sono quasi un centinaio). Due anni pi\u00f9 tardi, al Moulin Rouge per la prima volta venne impiantata una cucina per offrire alla clientela sempre pi\u00f9 internazionale una \"cena-spettacolo\" con men\u00f9 prescelti dai migliori chef di Francia. Nel 1960, si tennero i primi spettacoli di kabuki giapponese.\nDal 1962 al 1988.\nNel 1962, Jacki Clerico succedette al padre nella direzione del Moulin Rouge. Fu questo l'inizio di una nuova era: l'area del locale venne ulteriormente ampliata con l'installazione tra l'altro di una grande vasca in forma di acquario per accogliere i primi balletti d'acqua. Dal 1963 in poi, visto il successo della rivista \"Frou-Frou\", Jacki Cl\u00e9rico decise per superstizione che avrebbe continuato a scegliere solo titoli di riviste che iniziassero con la lettera F, tradizione ancora oggi mantenuta (\"Frou-Frou\" (1963-1965), \"Frisson\" (1965-1967), \"Fascination\" (1967-1970), \"Fantastic\" (1970-1973), \"Festival\" (1973-1976), \"Follement\" (1976-1978), \"Fr\u00e9n\u00e9sie\" (1978-1983), \"Femme, Femme, Femme\" (1983-1988), \"Formidable\" (1988-1999) e \"F\u00e9erie\" (1999-ad oggi) ). La musica delle riviste dal 1963 al 1983 venne composta da Henri Betti.\nIl 7 settembre 1979, il Moulin Rouge celebr\u00f2 il proprio 90\u00ba compleanno e sul palco parigino vennero ad esibirsi molte star tra cui Ginger Rogers, Thierry Le Luron, Dalida, Charles Aznavour, Jean-Claude Brialy, George Chakiris, i Village People e Zizi Jeanmaire. Il 23 novembre 1981, il Moulin-Rouge per la prima volta chiuse l'ingresso al pubblico per una serata riservata per presentare i suoi spettacoli alla regina Elisabetta II d'Inghilterra. Il 4 febbraio 1982, Liza Minnelli condusse qui un suo spettacolo esclusivo. Nel 1984 vennero ospitati per due eventi Dean Martin e Frank Sinatra, mentre il 1\u00ba dicembre 1986 si esib\u00ec il pi\u00f9 famoso ballerino del mondo, Mikhail Baryshnikov.\nDal 1988 ad oggi.\nIl 20 febbraio 1988, in occasione del primo centenario del Moulin Rouge, il locale riprese nuovamente l'antica tradizione di locale per spettacoli col fine di esportare la cultura e le passioni francesi nel mondo, entrando nella cosiddetta cerchia delle \"Royal Performance in Paris\", presenziate con ospiti d'onore legati alla famiglia reale britannica: nel 1983 presenzi\u00f2 la principessa Anna d'Inghilterra, mentre nel febbraio del 1988 fu la volta del principe Edoardo, conte di Wessex. Nella primavera del 1989, eccezionalmente a Londra, la rivista del Moulin Rouge si esib\u00ec davanti al principe e alla principessa del Galles. Il 6 ottobre dello stesso anno venne realizzato un gal\u00e0 per celebrare i cento anni del locale con la partecipazione di artisti internazionali come Charles Aznavour, Lauren Bacall, Ray Charles, Tony Curtis, Ella Fitzgerald, i Gipsy Kings, Margaux Hemingway, Barbara Hendricks, Dorothy Lamour, Jerry Lewis, Jane Russell, Charles Trenet ed Esther Williams.\nNel 1994, Cartier realizz\u00f2 proprio al Moulin Rouge un evento a favore dell'associazione internazionale \"Artists Against AIDS Foundation\" con un concerto privato di Elton John. Nel 1995 la Lanc\u00f4me organizz\u00f2 un gal\u00e0 per il lancio del proprio profumo \"Po\u00e8me\" con la partecipazione di Juliette Binoche ed un concerto di Charles Aznavour e Jessye Norman.\nNel 2009, per celebrare i 120 anni del locale, il Moulin Rouge ha ospitato le compagnie di ballo del Carnevale di Rio e la compagnia francese \u00e8 stata invitata a partecipare allo stesso Carnevale di Rio a Copacabana.\nAncora oggi il Moulin Rouge \u00e8 un'attrazione per molti turisti grazie alla sempre ricca offerta di spettacoli di intrattenimento e danza.\nArtisti noti che lavorarono al Moulin Rouge.\nMolti artisti (in particolare prime ballerine, le celebri \"vedette\" del Moulin Rouge) vennero scritturati stabilmente negli anni dal Moulin Rouge, tra cui:\nOpere d'arte.\nIl Moulin Rouge, divenuto un'icona del mondo, \u00e8 stato anche soggetto di diversi quadri realizzati da artisti dell'epoca, (non solo francesi) che ne ritrassero oltre all'interno anche gli artisti che vi si esibivano regolarmente e i personaggi pi\u00f9 noti che lo frequentavano, descrivendo l'aria degli spettacoli di Parigi e quando la cultura francese esportava all'esterno nell'ambito dell'industria dello spettacolo e del divertimento, oltre contribuire a fornire un'immagine chiara dello spirito \"bohemi\u00e8n\" che si respirava nella societ\u00e0 di Montmartre.\nTra i pi\u00f9 importanti e famosi pittori che ritrassero scene di vita e spensieratezza al Moulin Rouge vi sono Giovanni Boldini, Henri Evenepoel, Pere Ysern i Ali\u00e9, Pierre Vidal, Eug\u00e8ne Galien, Louis Anquetin e Georges Stein.\nUn posto d'onore \u00e8 occupato dal pittore post-impressionista Henri de Toulouse-Lautrec il quale, oltre a lavorare per conto del locale dipingendone diversi poster pubblicitari (i famosi \"affiches\"), esegu\u00ec diversi dipinti aventi per tema il noto locale parigino, come ad esempio: \"Ballo al Moulin Rouge\" (1889-90), \"Al Moulin Rouge\" (1890), \"La Goulue arriva al Moulin Rouge\", \"Due donne che ballano\" (1892), \"La Golue en Mome Fromage\" (1892), \"Jane Avril lascia il Moulin Rouge\" (1892), \"La clownesse Cha-U-Kao au Moulin Rouge\" (1895), \"La clownesse Cha-U-Kao\" (1895).\nCuriosit\u00e0.\nDal 1889 al 1952, presso il locale notturno parigino, lavorava un'orchestra stabile, con quasi settanta elementi, e con un direttore musicale fisso.\nL'orchestra suonava tutte le sere come apertura, il celebre can-can di Offenbach e altre musiche da ballo.\nLa mattina, quando il locale era chiuso, le ballerine si esercitavano in sala prove, accompagnate da un pianista.\nIl Moulin Rouge si \u00e8 aggiudicato il titolo di maggior consumatore al mondo di champagne, con una richiesta di 240.000 bottiglie all'anno tra il 2009 ed il 2014, record che ha raggiunto le 360.000 bottiglie nel 2015."}
{"id": "713046", "revid": "125480084", "url": "https://it.wikipedia.org/wiki?curid=713046", "title": "Paolo Panelli", "text": "Biografia.\nHa iniziato la sua carriera teatrale dopo essersi diplomato presso l'Accademia nazionale d'arte drammatica di Roma e aver mosso i primi passi sul palcoscenico come attore nel teatro di rivista. Ha debuttato nel 1946 con \"Il giardino dei ciliegi\" e ha lavorato al Teatro Piccolo di Roma fino al 1951, dedicandosi sempre di pi\u00f9 al mondo della radio e a quello della televisione che gli diede il grande successo popolare assieme all'interpretazione delle commedie musicali della ditta Garinei e Giovannini: \"Buonanotte Bettina\" (1955-56), \"L'adorabile Giulio\" (1957-58) e \"Un trapezio per Lisistrata\" (1958-59).\nNel 1959 vinse il Microfono d'argento come miglior personaggio televisivo dell'anno per la conduzione di \"Canzonissima\", assieme a Delia Scala e Nino Manfredi. Dello stesso programma condusse anche l'edizione del 1968 insieme a Mina e a Walter Chiari.\n\u00c8 stato ospite in trasmissioni televisive e radiofoniche di successo come \"Studio Uno\" e il programma radiofonico \"Gran variet\u00e0\" e quello omonimo televisivo di Rete 4, \"Gran variet\u00e0\", nei personaggi del \"tassinaro\", di Cecconi Bruno (Ceccon Brown) e Menelao Strarompi. In esse ha mostrato le sue doti di attore comico, a volte dissacrante, con i suoi personaggi macchiettistici, interprete della romanit\u00e0 ma anche dei vizi dell'italiano medio. Negli anni ottanta partecipa insieme alla figlia Alessandra, allo spettacolo teatrale \"Per quanto\" su testi di Stefano Viali e alla trasmissione radiofonica \"Variet\u00e0, variet\u00e0\", anche come conduttore.\nLavor\u00f2 a fianco della moglie, l'attrice brillante Bice Valori, e con lei fu il protagonista di innumerevoli trasmissioni televisive sin dal 1952, anno in cui i due attori si sposarono, fino alla morte di lei, nel 1980; tra queste vanno ricordate \"Pep - Piccola Enciclopedia Panelli\" del 1963, \"Speciale per noi\" del 1971 e \"Ma che sera\" del 1978. Alla radio parteciparono insieme nella prima edizione del programma \"Pi\u00f9 di cos\u00ec...\", nel 1977.\nNel 1961 recit\u00f2 nella commedia musicale \"Rinaldo in campo\" di Garinei e Giovannini, con Domenico Modugno, Delia Scala, Franco Franchi e Ciccio Ingrassia, nella parte di \"Chiericuzzu\", in cui lui, attore comico, d\u00e0 una grande prova, anche di attore drammatico, nel momento della morte del personaggio.\n\u00c8 stato interprete, come caratterista, di numerose pellicole tra le quali \"Noi duri\" (1960), di Camillo Mastrocinque; \"L'assassino\" (1961), di Elio Petri; \"Il conte Tacchia\" (1982), \"Sing Sing\" e \"Questo e quello\" (1983), di Sergio Corbucci; \"Grandi magazzini\" (1986), di Castellano e Pipolo, \"Splendor\" (1989), di Ettore Scola con cui ottenne una candidatura come miglior attore non protagonista ai David di Donatello 1989. Notevole anche la sua partecipazione al film \"Parenti serpenti\" di Mario Monicelli (1992).\nNe \"Il conte Tacchia, \"interpretando il ruolo del padre del protagonista, svolge il lavoro di falegname, nella realt\u00e0 suo importante hobby.\nNel 1992 partecip\u00f2 a \"Magazine 3\" insieme a Oreste De Fornari, Gloria De Antoni e Daniele Luttazzi.\nTermina la propria carriera nelle due stagioni (1995 e 1996) del telefilm \"Pazza famiglia\" di Enrico Montesano.\nPaolo Panelli mor\u00ec il 19 maggio 1997, all\u2019et\u00e0 di 71 anni, per un edema polmonare. I funerali vennero celebrati il 21 maggio presso la Chiesa di Santa Maria Regina Apostolorum nel quartiere Prati, dove ha vissuto per molti anni, alla presenza di amici e colleghi del cinema e del teatro; successivamente \u00e8 stato tumulato nel Cimitero Flaminio-Prima Porta.&lt;br&gt;\nAlla sua morte, il collega Gigi Proietti ha scritto in sua memoria un sonetto, dal titolo \"In morte di Paolo Panelli\".\nCarosello.\nPaolo Panelli partecip\u00f2 a numerose serie della rubrica pubblicitaria televisiva \"Carosello\":"}
{"id": "713055", "revid": "767487", "url": "https://it.wikipedia.org/wiki?curid=713055", "title": "Le amiche (film)", "text": "Le amiche \u00e8 un film del 1955 diretto da Michelangelo Antonioni, liberamente tratto dal romanzo \"Tra donne sole\" di Cesare Pavese.\nL'opera, la quinta del regista di Ferrara, ha riscosso un buon successo di critica tanto da essere premiata con il Leone d'argento alla 16\u00aa Mostra internazionale d'arte cinematografica di Venezia.\nLa trama.\nClelia \u00e8 una ragazza di umili origini: diventata un'importante modista di una casa di moda a Roma, ritorna nella nat\u00eca Torino per aprirvi una succursale. Qui incontra Momina, una donna ricca che vive nell'ozio, la cui amica Rosetta ha tentato il suicidio. Clelia non ha amici a Torino, avendo lasciato la citt\u00e0 molti anni prima. Momina la invita ad unirsi alla sua comitiva e Clelia inizia cos\u00ec a frequentare la vita sociale borghese a Torino. Fa parte del gruppo di amici anche Cesare, l'architetto che ha curato l'allestimento della boutique; scapolo, egli \u00e8 un corteggiatore di Momina, che vive separata dal marito. Nella compagnia c'\u00e8 anche una coppia: Lorenzo pittore e Nene ceramista. Clelia, segretamente, avvia una relazione con Carlo, aiutante di Cesare. Carlo non \u00e8 nel giro di amicizie perch\u00e9 \u00ab\u00e8 un semplice\u00bb (\u00e8 di rango sociale inferiore).\nMomina scopre che Rosetta, prima di tentare il suicidio, aveva cercato di chiamare Lorenzo. I due si conoscevano in quanto il pittore aveva realizzato, nei giorni precedenti, il ritratto della ragazza.\nUna domenica la comitiva va in gita al mare. Tutti cercano di divertirsi: a met\u00e0 giornata, per\u00f2, una battuta sbagliata di Mariella su Rosetta causa un litigio tra le due ragazze e Momina. Rosetta decide di ritornare in treno a Torino. Clelia si offre di accompagnarla. Durante il viaggio, Rosetta rivela il motivo per cui aveva tentato il suicidio: si era innamorata di Lorenzo. Clelia, che capisce il malessere della ragazza, le offre un impiego nella boutique. Rosetta, nonostante sia di famiglia ricca, accetta per allontanarsi dall'angoscia che l'inquieta. Nei giorni successivi Rosetta e Lorenzo si rivedono e tra di loro inizia una relazione.\nMomina, ritornata con suo marito, offre il suo appartamento agli amanti per i loro incontri amorosi. La moglie di Lorenzo, Nene, riceve un'offerta di lavoro negli Stati Uniti, che intende accettare. La storia di Clelia con Carlo, invece, non procede: tra i due c'\u00e8 troppa differenza di interessi e cultura.\nIl giorno dell'inaugurazione, coronata da un buon successo, tutte le amiche sono invitate. Nene riesce a parlare a Rosetta e, con molta franchezza, le dice che non intende frapporre ostacoli alla loro relazione.\nQuella sera tutta la comitiva si ritrova in trattoria a festeggiare. Prima di entrare, Rosetta prende l'iniziativa di raccontare a Lorenzo della conversazione avuta con Nene. Per tutta la serata Lorenzo \u00e8 di cattivo umore. Mariella invece \u00e8 felice ed annuncia a tutti il suo matrimonio. Il clima festoso dura poco.\nLorenzo non gradisce una battuta di Cesare: sbotta e lo colpisce con un pugno. Poi esce dal locale. Solo Rosetta lo raggiunge. Trova le parole per dirgli che ha deciso di stare per sempre con lui. Lorenzo, freddamente, le risponde che sta bene da solo e se ne va.\nLa mattina dopo, mentre Lorenzo \u00e8 tornato con Nene, che gli ha promesso che non partir\u00e0 per gli Stati Uniti, Rosetta si suicida. L'unica, tra le amiche, a disperarsi per la sorte infelice della ragazza \u00e8 Clelia. Davanti a Momina, che \u00e8 venuta a darle la notizia nella boutique, si infuria. La titolare \u00e8 presente e la convoca immediatamente per un colloquio. Non la licenzia, ma le consiglia di ritornare a Roma e aggiunge che pu\u00f2 prendere la sera stessa il treno delle 22.\nClelia accetta immediatamente. Carlo non prende bene la notizia, ma Clelia gli fa capire che per lei il lavoro \u00e8 pi\u00f9 importante. D\u00e0 a Carlo un ultimo appuntamento al bar della stazione. Quella sera Carlo va in stazione, ma decide di non incontrare Clelia: arriva all'ora di partenza del treno e la guarda di nascosto, mentre se ne va.\nCuriosit\u00e0.\nNell'esecuzione del commento musicale Armando Trovajoli \u00e8 il pianista."}
{"id": "713057", "revid": "1645873", "url": "https://it.wikipedia.org/wiki?curid=713057", "title": "Trinidad (Bolivia)", "text": "Trinidad (in quechua e aymara Kimsantin), ufficialmente La Sant\u00edsima Trinidad (letteralmente \"la santissima trinit\u00e0\"), \u00e8 un comune (\"municipio\" in spagnolo) della Bolivia nella provincia di Cercado (dipartimento di Beni) con 97.625 abitanti (dato 2010).\n\u00c8 il capoluogo del dipartimento di Beni ed \u00e8 situata circa 400\u00a0km a nord-ovest di La Paz nel bacino del rio delle Amazzoni nei pressi del fiume Arroyo San Juan ad un'altitudine di circa 237\u00a0mslm, ha un clima tropicale caratterizzato da un'intensa stagione delle piogge nei mesi estivi.\nLa citt\u00e0 venne fondata nel 1686 da Cipriano Barace intorno ad una missione dei gesuiti sulle rive del fiume Mamor\u00e9, in seguito a numerose esondazioni la posizione si rivel\u00f2 inadeguata e nel 1769 l'insediamento venne spostato di circa 14\u00a0km nella posizione attuale.\nImportante mercato agricolo, nei suoi dintorni si coltivano cereali, cacao e tabacco.\nNei dintorni, a circa 13\u00a0km, si trova El Barador, dove si trovava un porto fluviale di grossa importanza. Inoltre Trinidad \u00e8 sede di un aeroporto (cod. IATA: TDD, cod. ICAO: SLTR).\nCantoni.\nIl comune \u00e8 suddiviso in 10 cantoni (popolazione al censimento 2001):"}
{"id": "713060", "revid": "36426", "url": "https://it.wikipedia.org/wiki?curid=713060", "title": "Piazza San Pierino", "text": ""}
{"id": "713063", "revid": "131962", "url": "https://it.wikipedia.org/wiki?curid=713063", "title": "I Florio", "text": ""}
{"id": "713070", "revid": "1516087", "url": "https://it.wikipedia.org/wiki?curid=713070", "title": "Amoco Cadiz", "text": "L'Amoco Cadiz fu una superpetroliera di tipo Very Large Crude Carrier (VLCC) da 234.000 tonnellate di stazza lorda lunga 330 metri, costruita nel 1974 ed immatricolata in Liberia, noleggiata dalla compagnia petrolifera statunitense Amoco. Il 16 marzo 1978 s'incagli\u00f2 al largo delle coste bretoni, proprio davanti al borgo di Portsall. Lo sversamento in mare di petrolio che ne segu\u00ec \u00e8 annoverato come uno dei maggiori disastri ambientali della storia.\nL'antefatto.\nIl viaggio della nave cominci\u00f2 nel Golfo Persico con destinazione il porto di Le Havre (Francia), ed il disastro che ne segu\u00ec \u00e8 considerato il 5\u00ba nella storia delle \"maree nere\". Il carico era di 230.000 tonnellate di petrolio greggio iraniano trasportate, alle quali si aggiunsero 3.000 tonnellate di gasolio, che vennero tutte riversate lungo 400\u00a0km di coste bretoni (Francia).\nLa mattina del 16 marzo del 1978, verso le ore 9:00, le condizioni meteorologiche erano davvero proibitive: mare in burrasca, temporali e forti venti, che causarono la rottura dell'impianto idraulico del timone. Il comandante della nave non ebbe altra scelta che richiedere soccorsi e assistenza alle autorit\u00e0 francesi. Dopo l'arrivo di un super rimorchiatore, il comandante chiese autorizzazione alla societ\u00e0 Amoco per fare rimorchiare la nave in difficolt\u00e0; \u00e8 da notare come il costo delle operazioni di rimorchio e salvataggio fosse estremamente oneroso, secondo le regole stabilite dal codice della navigazione che prevede un compenso commisurato al valore della nave e del carico salvato. Il comandante rimase ad attendere l'ordine dei dirigenti Amoco, senza considerare che nave e carico potevano essere perduti attendendo che l'autorizzazione arrivasse. Infatti a causa dei fortissimi venti, la superpetroliera senza governo raggiunse una secca con degli scogli affioranti in prossimit\u00e0 della costa, dove s'incagli\u00f2 spezzandosi in due e versando il suo carico inquinante in mare.\nLa mobilitazione.\nCentinaia di volontari si mossero immediatamente, organizzati da associazioni ecologiste, e si diedero da fare per scongiurare una contaminazione dei litorali. Le autorit\u00e0 locali hanno in seguito dichiarato che ci sono voluti sei mesi per pompare e disperdere il petrolio al fine di pulire le spiagge colpite (circa 90 comuni hanno avuto le loro spiagge invase dalla marea nera). In realt\u00e0 la gran parte del lavoro \u00e8 stato eseguito dalle onde e dai batteri normalmente presenti sulle spiagge e in mare.\nLe reazioni.\nLa catastrofe nel paese transalpino ha suscitato notevole sconcerto, tant'\u00e8 che pochi giorni dopo l'accaduto, alcune organizzazioni ecologiste hanno diramato un appello al fine di boicottare la Shell (la societ\u00e0 alla quale il carico era destinato), anche perch\u00e9 la stessa multinazionale non si \u00e8 affatto impegnata nelle operazioni di bonifica delle aree contaminate.\nLe conseguenze all'ambiente e il danno causato.\nQuesto incidente, che \u00e8 il decimo per gravit\u00e0 nella storia delle maree nere, . I decessi non sono avvenuti immediatamente, bens\u00ec la pi\u00f9 alta mortalit\u00e0 di animali si \u00e8 verificata nell'arco di due mesi dalla catastrofe. Gi\u00e0 dopo un paio di settimane milioni di molluschi ed echinoidee (ricci di mare) morirono, a cui si aggiunsero circa 9.000 tonnellate di ostriche. Per mesi i pescatori hanno pescato animali con ulcere e tumori alla pelle, e quelli che a \"prima vista\" apparivano sani, avevano uno sgradevole sapore di petrolio.\nNel 1988 venne stimato il danno ai richiedenti, Stato, comuni, singoli privati, associazioni professionali e ambientali in circa 250 milioni di dollari al turismo ed ai pescatori. Il Governo francese present\u00f2 un \"conto\" di 2 miliardi di dollari.\nA seguito di questo incidente, nel 1982 sull'isola di Ouessant \u00e8 stata costruita una torre radar che assicura controllo e assistenza ai naviganti che transitano in questo trafficatissimo tratto di mare.\nNavi gemelle.\nLa Cadiz aveva diverse navi gemelle che hanno avuto un analogo destino."}
{"id": "713072", "revid": "767487", "url": "https://it.wikipedia.org/wiki?curid=713072", "title": "Il grido (film 1957)", "text": "Il grido \u00e8 un film drammatico del 1957 diretto da Michelangelo Antonioni.\nIl film \u00e8 stato selezionato tra i 100 film italiani da salvare.\nTrama.\nL'operaio Aldo convive con Irma, il cui marito \u00e8 emigrato da molti anni all'estero, e con lei ha avuto una bambina. Quando giunge la notizia della morte del marito, Aldo vorrebbe sposarla, ma lei confessa di non amarlo pi\u00f9 e di avere da tempo una relazione con un altro uomo.\nIncapace di sopportare il terribile colpo, Aldo lascia il lavoro e il paese; accompagnato dalla bambina, comincia un vagabondaggio alla ricerca d'un lavoro e d'una nuova vita. Visita la fidanzata d'un tempo, Elvia, che aveva lasciato per Irma e con la quale forse potrebbe essere possibile ricominciare da capo. Ma la presenza della sorella pi\u00f9 giovane ed esuberante, Edera, che suscita il suo interesse, lo spinge ad andarsene prima di dare un nuovo dispiacere ad Elvia.\nIn seguito, Aldo incontra Virginia, un'attraente vedova che gestisce un distributore di benzina, nei confronti della quale scatta un'immediata, reciproca attrazione. Aldo si ferma un po' da lei, ma la presenza della bambina impedisce d'intrecciare una relazione duratura. Rimandata la figlia da Irma, Aldo prosegue ancora il proprio vagabondaggio senza meta e incontra un'altra donna interessante, Andreina, da cui per\u00f2 si allontana non appena scopre che lei si mantiene prostituendosi.\nFallita la sua ricerca d'un nuovo inizio altrove, torna al paese da cui era partito, dove intravede Irma, serena, con il bambino che ha avuto dall'altro uomo, e si rende conto che qui non c'\u00e8 pi\u00f9 posto per lui: raggiunge la fabbrica in cui lavorava, ora deserta perch\u00e9 \u00e8 in corso una dimostrazione popolare, sale su una torre e si lancia nel vuoto. Unica spettatrice del suo tragico gesto finale \u00e8 proprio Irma.\nAmbientazione.\nLe riprese si sono svolte tra il Veneto e l'Emilia-Romagna, nei paesi di Stienta, Occhiobello, Pontelagoscuro, Ravalle, Bondeno, Copparo, Porto Tolle, Porto Garibaldi e Francolino, Ravenna.\nCensura.\n\"Il Grido\", che usc\u00ec nei cinema italiani nel 1957, fu classificato dalla Commissione per la revisione cinematografica del Ministero per i beni e le attivit\u00e0 culturali come vietato ai minori di sedici anni; la commissione inoltre impose alcuni tagli: 1) la sequenza di Aldo e Virginia sul letto successive alle battute \u00ab[...] per una volta che puoi fare il signore [...]\u00bb, fino alla sequenza in cui il vecchio protesta per l'abbattimento dell'albero; 2) la sequenza del venditore di quadri religiosi, dalle parole \"[...] un bel quadro da mettere in camera [...]\u00bb fino alla battuta \u00ab[...] \u00e8 miracolosa anche questa [...]\u00bb; 3) tutta la scena che segue le parole di Virginia \u00ab[...] ad ogni modo te la vado a cercare [...]\u00bb fino all'inizio della sequenza in cui Virginia chiama Aldo gi\u00f9 perch\u00e9 il pasto sarebbe pronto. Fonte: documento n\u00b0 24101, controfirmato l\u20198 maggio 1957 dal ministro Brusasca."}
{"id": "713073", "revid": "104485", "url": "https://it.wikipedia.org/wiki?curid=713073", "title": "Megera", "text": "Megera () \u00e8 un personaggio della mitologia greca ed era una delle Erinni o Furie insieme ad Aletto e Tisifone.\nMitologia.\nMegera era preposta all'invidia e alla gelosia e induceva a commettere delitti, come l'infedelt\u00e0 matrimoniale.\nL'asteroide scoperto nel 1901 464 Megaira \u00e8 stato battezzato in suo onore."}
{"id": "713087", "revid": "169529", "url": "https://it.wikipedia.org/wiki?curid=713087", "title": "Quota latte", "text": "La quota latte era un limite sulla produzione di latte per ciascun allevatore nella Comunit\u00e0 europea, oltre il quale si applicava una tassazione detta prelievo supplementare.\nIntrodotta dal regolamento comunitario 856/1984 del 31 marzo 1984, sostituita poi dal regolamento 3950/92 del 28 dicembre 1992 e dal regolamento 1788/2003 del 29 settembre 2003, \u00e8 infine cessata dal 1\u00ba aprile 2015.\nIl prelievo supplementare.\nIl regime del prelievo supplementare era uno strumento di politica agraria comunitaria che imponeva agli allevatori europei un prelievo finanziario per ogni chilogrammo di latte prodotto oltre un limite stabilito (quota latte). Erano gli acquirenti di latte (latterie, caseifici, ecc.) a fungere da sostituti di imposta: essi dovevano quindi tener monitorate le consegne di latte dei produttori propri conferenti e nel momento in cui questi ultimi avessero superato la quota latte dovevano trattenere \u2013 dall'importo che periodicamente liquidavano ad essi come pagamento per il latte acquistato \u2013 il prelievo stabilito dalle norme comunitarie.\nCon il regolamento 856/84 fu fissato un anno di riferimento, per l'intera comunit\u00e0; il quantitativo globale garantito di latte di ogni singolo Stato membro venne ottenuto sommando i quantitativi di latte consegnati dai produttori alle imprese di trasformazione, comma 4 del Reg. CE 856/84. \nNella versione sviluppata dalla Comunit\u00e0 europea dal 1984 fino al 2015 (quando il 1\u00ba aprile \u00e8 cessata l'applicazione del sistema), la quota latte non era giuridicamente da intendersi come una concessione a produrre. In realt\u00e0 l'allevatore aveva liberamente potuto produrre latte prima dell'introduzione del regime del prelievo supplementare e poteva liberamente farlo dopo. A rigore, infatti, un allevatore poteva produrre e commercializzare latte anche oltre la propria quota, salvo incorrere consapevolmente nel pagamento di un tributo (il prelievo supplementare) molto elevato, tanto da rendere fortemente anti-economica tale produzione e relativa commercializzazione.\nLa quota era dunque semmai \u00abuna sorta di autorizzazione amministrativa a commercializzare il latte senza pagare penale\u00bb (prima Relazione della Commissione governativa d'indagine sulle quote latte); una definizione efficace, anche se alla parola \"penale\" si potrebbe preferire \"tributo\".\nScopo.\nScopo delle quote latte era di evitare che la produzione di latte, diventando eccessiva, portasse a cali nel prezzo di vendita alla stalla, con conseguente perdita di profitto per gli allevatori.\nLe quote latte si configuravano infatti come un regime di contingentamento della produzione; una misura ascrivibile al gruppo degli strumenti volti a regolare l'offerta. Si trattava quindi di una misura che interveniva sulle decisioni dell'imprenditore, disincentivando fortemente la produzione oltre certi limiti.\nModifiche del regime.\nLa disciplina delle quote latte fu rinegoziata il 18 novembre 2008 a Bruxelles dal Consiglio dei ministri UE dell'Agricoltura, con aumento della quota di produzione italiana.\nLa fine del regime.\nCon il 1\u00ba aprile 2015 \u00e8 terminato il regime delle \"quote latte\" e si \u00e8 tornati al libero mercato.\nApplicazione in Italia.\nPer l'Italia l'anno di riferimento era il 1983. Dalle rilevazioni fatte in Italia, il quantitativo globale di riferimento, che pu\u00f2 intendersi come il totale del latte venduto dai produttori ai trasformatori o direttamente al consumatore, venne fissato in 8.823 migliaia di tonnellate. Il dato era, secondo le associazioni di categoria, sottostimato e per questo l'allora ministro dell'agricoltura Filippo Maria Pandolfi fu duramente criticato. Pandolfi attribu\u00ec la colpa a un errore dell'ISTAT e promise che comunque eventuali sanzioni non sarebbero state applicate ai produttori italiani individuali (le quote individuali vennero applicate solo dopo alcuni anni).\nLa ricerca dei dati.\nSin dall'introduzione del sistema la prevalente contestazione, esplosa alla pubblica visibilit\u00e0 con il movimento dei Cobas latte, ha riguardato la mancanza di dati certi utilizzati per i metodi di calcolo del prelievo e la carenza dei controlli per portare chiarezza sull'intera questione.\nGi\u00e0 nel 1997 la prima commissione governativa d'indagine del generale della Guardia di Finanza Natalino Lecca, istituita ai sensi del D.L. 11/97, affermava l'inattendibilit\u00e0 degli accertamenti fino a quel momento effettuati dall'AIMA e la scarsa attendibilit\u00e0 dei dati di produzione. Accertava tutta una serie di cosiddetti \u201cfenomeni truffaldini\u201d nella gestione delle quote-latte (si va dall'assegnazione di quote a soggetti inesistenti o non allevatori, alla falsa fatturazione come prodotto in Italia di latte importato in nero, ecc.), oltre che contrasti tra la normativa comunitaria e la legislazione italiana di attuazione, nonch\u00e9 l'illegittimit\u00e0 dei QRI assegnati da AIMA fino ad allora e l'illegittimit\u00e0 delle conseguenti compensazioni.\nIl colonnello comandante dei Carabinieri per le Politiche Agricole Messina nella commissione di Indagine del 20 marzo 2003 rilevava che:\nAnche nell'ultima commissione di indagine, nominata con Decreto Ministeriale n. 6088 del 25 giugno \"2009\" e presieduta dal generale Alonzi, comandante dei Carabinieri per le Politiche Agricole e Forestali, per la verifica e l'accertamento dello stato di commercializzazione del latte e dei prodotti lattieri da parte dei produttori e degli acquirenti del 2002 aveva identificato numerose anomalie come la non corrispondenza tra numerose dichiarazioni L1 (dichiarazioni annuali della produzione del latte) con gli identificativi fiscali presenti nella Banca Dati Nazionale (BDN) e anomalie circa l'assenza per numerose aziende della registrazione dell'autorizzazione igienico-sanitaria, secondo il DPR 54/1997.\nRilev\u00f2 inoltre l'assenza di specifica normativa circa la metodologia di campionamento del latte ai fini delle analisi del TMGP (tenore di materia grassa del periodo): come precisa la Relazione di approfondimento del 2010 \u201c\u2026un sistema poco regolamentato\u2026tale da consentire facilmente comportamenti fraudolenti\u201d.\nLa \"Relazione di approfondimento del 15 aprile 2010\" precisa che \u201c\u2026i dati provenienti dalla banca dati SIAN di AGEA non sono altro che il risultato di auto-dichiarazioni forniti da soggetti privati sui quali i controlli sono per lo pi\u00f9 di carattere documentale.\u201d\nDalla Relazione di approfondimento del 2010 emergono importanti segnalazioni:\nIn data 18 giugno 2010 il Comando Carabinieri Politiche Agricole e Alimentari depositava una prima \"Informativa di reato, datata 11 giugno 2010 n. 169/75-2009\", nella quale venivano segnalati diversi comportamenti \u201ctruffaldini al fine di aggirare il regime comunitario in materia di quote latte ed anche, in ipotesi, il regime fiscale dello Stato\u201d e veniva chiesta la delega di ulteriori indagini.\nIn data 4 novembre 2010 veniva depositata un'ulteriore, puntuale e voluminosa Informativa nella quale gli Ufficiali di P.G. refertavano sulle indagini esperite.\nGli accertamenti giurisdizionali.\nAl di l\u00e0 dei \"comportamenti negligenti e lacunosi\" accertati dalla sentenza della Corte di Giustizia dell'Unione europea del 24 gennaio 2018 (proc. C-433/15) - valendosi anche dei controlli della Corte dei conti italiana e delle commissioni di inchiesta succedutesi a livello nazionale - il GIP di Roma ha accertato che \"i dati sui capi che producono latte \u00e8 falso e che i numeri forniti da AGEA e dall\u2019Istituto zooprofilattico sperimentale \u2026 sono del tutto inattendibili, tanto da conseguirne la non verosimiglianza di quelli concernenti il latte prodotto. D\u2019altra parte \u00e8 una questione di mera logica che se \u00e8 errata la cifra degli animali da cui si ricava il latte, non pu\u00f2 che essere errato il quantitativo stesso del latte\u201d. Tuttavia, \"non si rintraccia, per\u00f2, una centrale criminale con individuate responsabilit\u00e0 personali, ma diversi ambiti, tecnico-amministrativi, che hanno creato negli anni fortissimi ed occulti centri di potere tutti convergenti nel violare regole e controlli, con i sistemi pi\u00f9 disparati, per fare arricchire alcuni produttori e allevatori a discapito degli altri, tanto da viziare gravemente il mercato\u201d."}
{"id": "713093", "revid": "1632387", "url": "https://it.wikipedia.org/wiki?curid=713093", "title": "Oliver Dawson Saxon", "text": "Gli Oliver Dawson Saxon sono un gruppo heavy metal britannico guidato dagli ex membri fondatori dei Saxon, Steve Dawson e Graham Oliver.\nStoria.\nIl gruppo nasce dai Son of a Bitch, dai quali provengono i chitarristi Graham Oliver e Haydn Conway ed il bassista Steve \"Dobby\" Dawson ai quali si uniscono lo statunitense John \"Wardi\" Ward (che aveva gi\u00e0 militato in diverse band come i London, gli Hurricane, gli House of Lords, gli Shark Island, Shy e dagli Slash's Snakepit) alla voce e l'ex Saxon Nigel Durham alla batteria. Al momento hanno pubblicato due album, entrambi dal vivo presentanti soltanto canzoni dei Saxon (se si eccettua \"Past The Point\", proveniente dal repertorio dei Son of a Bitch). Inoltre hanno partecipato con cinque canzoni alla compilation \"The Second Wave: 25 Years of NWOBHM\" del 2003. All'inizio il gruppo si chiamava Saxon, dal momento che Dawson e Oliver, in quanto membri fondatori del gruppo dello Yorkshire, ritenevano di avere i diritti sul nome. Nacque allora una guerra legale con Biff Byford per il possesso del nome, vinta dal gruppo di quest'ultimo. Nonostante ci\u00f2 Oliver e Dawson si sentono gli unici eredi dell'esperienza Saxon degli anni ottanta, non ritenendo gli attuali dischi di Byford, Quinn e compagni in sintonia con lo spirito di lavori come \"Strong Arm of the Law\" o \"Crusader\".\nNel 2012 \u00e8 prevista l'uscita del loro primo full-length (sotto questo nome), intitolato Motorbiker."}
{"id": "713096", "revid": "1355461", "url": "https://it.wikipedia.org/wiki?curid=713096", "title": "Scala 00", "text": "La scala 00 (zero zero o doppio zero) \u00e8 usata nell'ambito del modellismo ferroviario per indicare un rapporto di riduzione di 1:76 con uno scartamento normale di 16,5 mm, ovvero quello della scala H0.\n\u00c8 utilizzata specialmente in Gran Bretagna, dove viene definito anche rapporto \"millimetri/piedi\".\nTuttavia, i modellisti che usano la scala 1:76, di solito non usano lo scartamento commerciale, ma sostituiscono gli assali con scartamento 16,5 millimetri con quelli da 18,88 millimetri, per lo pi\u00f9 riprodotti artigianalmente."}
{"id": "713098", "revid": "80339", "url": "https://it.wikipedia.org/wiki?curid=713098", "title": "Spodosol", "text": "L'ordine degli Spodosol, indicato con il suffisso od, \u00e8 uno dei dodici ordini della tassonomia del suolo secondo USDA.\nCaratteristiche.\nLa caratteristica distintiva dei suoli di questo ordine \u00e8 l'accumulo di composti amorfi fra sostanza organica umificata e alluminio e/o ferro; si osserva quasi sempre un orizzonte eluviale E, molto decolorato (orizzonte \"albico\") e (sempre) un orizzonte B illuviale, dai colori vivaci, in cui si osserva accumulo di Al e Fe sotto forma di ossidi e idrossidi (orizzonte diagnostico \"spodico\"); si osserva talvolta anche accumulo di sostanza organica, in un orizzonte illuviale Bh posto fra i due orizzonti sopra descritti. L'ordine degli Spodosol contiene i suoli conosciuti storicamente come \"podzol\".\nSono presenti in larga parte dell'Europa del nord, della Russia settentrionale e, in America, del Canada e degli Stati Uniti settentrionali; se ne osservano anche sulle maggiori catene montuose delle zone temperate, sotto foresta di conifere. Al di fuori di queste zone temperato-fredde si trovano degli \"Spodosuoli\" in alcune zone subtropicali umide, come ad esempio la Florida centrale, dove questi suoli (sottordine degli \"Aquod\") sono estesi su vaste superfici.\nGli \"spodosuoli\" sono suoli a reazione acida; per questa loro caratteristica non sono ottimali per uno sfruttamento agricolo; tuttavia, in molte parti d'Europa e d'America sono coltivati da lungo tempo, anche con l'aiuto di ammendamenti.\nSottordini.\nGli Spodosol si dividono in quattro \"sottordini\":\nAquod.\nSono gli Spodosol in cui si osservano condizioni aquiche in uno o pi\u00f9 orizzonti entro mezzo metro dalla superficie del suolo minerale. Queste condizioni di estrema umidit\u00e0 possono derivare sia dalla presenza di una falda acquifera subaffiorante o affiorante che da un clima molto umido. Gli Aquod devono inoltre presentare un epipedon \"histico\" oppure delle screziature redox entro mezzo metro dalla superficie del suolo minerale. Gli Aquod si sviluppano in diversi regimi di temperatura, dai climi freddi (regime di temperatura \"cryico\", come ad esempio, localmente, sulle Alpi) fino alle zone calde semitropicali (regime di temperatura \"mesico\", \"termico\" o \"ipertermico\").\nIn alcuni Aquod si rinvengono orizzonti a fragipan; possono inoltre osservarsi anche degli Aquod con orizzonti parzialmente cementati da una componente amorfa costituita da materia organica e sesquiossidi, spesso saturati negli orizzonti ad essi sovrastanti. La presenza di uno strato difficilmente penetrabile dalle radici delle piante fa s\u00ec che queste siano estremamente superficiali; gli alberi sono pertanto soggetti ad abbattimenti a causa di vento forte o neve abbondante, che causano rimescolamenti del terreno e generazione di microrilievi.\nAltri suoli del sottordine, ancora, manifestano arricchimenti relativi in alluminio, dato che il ferro \u00e8 stato allontanato dal profilo oppure mancava nei materiali parentali.\nCaratteristica peculiare degli Aquod \u00e8 la presenza di un orizzonte \"placico\" o, in mancanza di esso, di un sottile orizzonte di transizione tra l'orizzonte \"albico\" e lo \"spodico\".\nNei climi pi\u00f9 tiepidi si rileva un orizzonte diagnostico \"albico\", quasi bianco, spesso a sufficienza da poter sopravvivere anche alle arature; negli Aquod pi\u00f9 umidi si vede invece un orizzonte superficiale quasi nero sovrastante un orizzonte \"spodico\" rosso scuro, pressoch\u00e9 privo di ferro.\nIl sottordine degli Aquod si suddivide in sette \"grandi gruppi\":\nCryod.\nSono gli Spodosol con regime di temperatura \"cryico\", caratteristici dei climi freddi, alle alte latitudini o quote, in zone coperte da foresta boreale di conifere o tundra montana.\nL'orizzonte \"albico\", di eluviazione, \u00e8 spesso molto sottile o intermittente, al contrario dell'orizzonte \"spodico\" ben espresso. Si possono trovare anche orizzonti induriti (\"ortstein\", orizzonte \"placico\"); in alcuni suoli si osservano arricchimenti in carbonio organico.\nIn qualche caso si rileva del permafrost, a varie profondit\u00e0 al di sotto dell'orizzonte \"spodico\"; in altri casi, sempre nella parte al di sotto dell'orizzonte \"spodico\", si osservano altri orizzonti diagnostici (\"argillico\", \"kandico\").\nIl sottordine si divide in quattro \"grandi gruppi\":\nHumod.\nSono gli Spodosol in cui si osservano, nell'orizzonte illuviale, arricchimenti in carbonio organico accompagnati a scarso ferro libero. I suoli non disturbati presentano un orizzonte \"albico\" molto decolorato, immediatamente soprastante a un sottile orizzonte di colore tendente al nero che diventa pi\u00f9 arancione via via che si procede in profondit\u00e0.\nIl sottordine degli Humod si pu\u00f2 ulteriormente dividere in quattro \"grandi gruppi\":\nOrthod.\nGli \"ortotipi\" dell'ordine degli Spodosol; sono i suoli podzolici che si osservano pi\u00f9 frequentemente in Europa e negli Stati Uniti, nelle zone temperate e temperato-fredde coperte da foresta di conifere.\nManca spesso l'orizzonte E di eluviazione in seguito a incompleta migrazione del ferro; talvolta pu\u00f2 osservarsi un orizzonte a fragipan. Suoli disturbati possono ovviamente manifestare turbazioni, come orizzonti mescolati (derivanti da arature) o presenza di orizzonte \"albico\" molto sottile o intermittente (derivante da rimescolamenti meccanici dovuti alle radici \"strappate\" dal terreno durante la caduta degli alberi). Non si osservano condizioni di frequente saturazione idrica (si ricadrebbe altrimenti nel sottordine degli \"Aquod\").\nL'orizzonte spodico giace pi\u00f9 frequentemente sulla roccia madre o su materiali incoerenti non pedogenizzati; tuttavia, si rileva talvolta la presenza di un \"sequum\" inferiore, costituito da un orizzonte \"argillico\" o \"kandico\".\nIl sottordine degli Orthod si suddivide ulteriormente in cinque \"grandi gruppi\":"}
{"id": "713099", "revid": "729019", "url": "https://it.wikipedia.org/wiki?curid=713099", "title": "Craig Green", "text": "Vincitore con gli \"All Blacks\" della , ha allenato soprattutto in Italia dopo la fine della carriera agonistica, sia a livello di club che federale.\nBiografia.\nNato a Christchurch, Craig Green esercitava il mestiere di lavoratore edile in parallelo all'attivit\u00e0 rugbistica; gi\u00e0 presente nella selezione provinciale di dal 1982, l\u00ec portato dal tecnico Alex Wyllie, si mise in mostra a livello nazionale quasi subito, tanto da essere convocato nel \"tour\" neozelandese in Europa del 1983 e disputare il suo primo incontro contro l' nel corso di tale spedizione, anche se il primo \"test match\" giunse qualche settimana pi\u00f9 tardi, a Twickenham contro l'.\nDivenuto da quel momento titolare in Nazionale, form\u00f2 con John Kirwan, di , una veloce e prolifica coppia di ali.\nNel 1986 prese parte al contestato e non ufficiale \"tour\" in Sudafrica dei New Zealand Cavaliers, al ritorno dal quale sub\u00ec una squalifica di due partite internazionali, ma tornato negli \"All Blacks\" fu convocato per la al termine della quale, oltre a laurearsi campione del mondo, consegu\u00ec il risultato personale di miglior marcatore di mete del torneo (6) in coppia con Kirwan.\nTornato al lavoro il giorno dopo la finale del torneo vinta contro la , decise di lasciare la Nuova Zelanda dopo il suo ultimo \"test match\", a luglio del 1987 nella Bledisloe Cup di quell'anno contro l', quando l'allenatore del suo club rispose negativamente alla richiesta di lasciarlo libero per un incontro in quanto doveva lavorare.\nFu quindi ingaggiato in Italia dal in cui gi\u00e0 militava John Kirwan e i due ricrearono nel nuovo club la stessa linea di ali che fino ad allora potevano vantare gli \"All Blacks\".\nCon il club biancoverde Green si aggiudic\u00f2 il campionato 1988-89, poi pass\u00f2 al come giocatore/allenatore prima di concludere definitivamente la carriera agonistica.\nDivenuto allenatore in pianta stabile, fu tecnico federale delle New Zealand Schools per un quadriennio fino al 1999 per poi trasferirsi in Giappone per guidare per un breve periodo la Kanto Gakuin University.\nTornato quasi subito in Italia, assunse la guida tecnica dell'Amatori &amp; Calvisano con cui, nel 2001-02, giunse fino alla finale di campionato; passato subito dopo al Benetton Treviso, la guid\u00f2 a cinque finali-scudetto consecutive, perdendo solo quella del 2004-05 proprio contro Calvisano.\nLasciata la formazione veneta, divenne allenatore federale della Nazionale italiana Under-20 con cui disput\u00f2 il campionato mondiale giovanile in Sudafrica nel 2012, per poi tornare ad allenare una squadra di club, l', in serie A1, per la stagione 2012-13; a fine stagione lasci\u00f2 l'Italia per andare ad allenare di nuovo in Giappone al , squadra della Mitsubishi, nel cui staff tecnico fu per due anni e da cui si dimise nel 2015 dopo avere visto sfumare la possibilit\u00e0 di diventarne allenatore-capo.\nAncora una volta in Italia, dal 2015 \u00e8 alla guida tecnica del , altra formazione di Treviso.\nDopo una stagione e mezza a , nel 2020 fu a Roma per allenare la squadra della Polizia di Stato delle ; dopo solo una stagione, tuttavia, Green diede le dimissioni con un anno d'anticipo sulla fine del contratto."}
{"id": "713106", "revid": "1543377", "url": "https://it.wikipedia.org/wiki?curid=713106", "title": "Baluba", "text": "I baluba (forma plurale di \"muluba\") sono un popolo di etnia bantu della Repubblica Democratica del Congo. Sono stanziati nelle regioni boschive e le savane del sud corrispondenti alle province del Kasai-Occidental, Kasai-Oriental e del Katanga nella Repubblica Democratica del Congo in un'area compresa fra il corso del fiume Kasai e il lago Tanganica. La popolazione, di 10 milioni e mezzo di individui, rappresenta il maggior gruppo etnico di tale stato, con il 18% della popolazione complessiva. Parlano le lingue luba, la tshiluba e la kiluba.\nI baluba svilupparono una societ\u00e0 e una cultura a partire dagli anni 400 d.C., e svilupparono in seguito una comunit\u00e0 bene organizzata nella depressione di Upemba conosciuta con il nome di confederazione baluba. La societ\u00e0 luba consisteva di minatori, fabbri, falegnami, vasai, artigiani e di persone di altre professioni. Il loro successo e la loro ricchezza crebbero molto nel tempo, ma questo port\u00f2 al loro graduale declino a causa di bande saccheggiatrici di schiavisti, ladri e terroristi.\nStoria.\nAnticamente, i baluba erano a capo di un impero che si estendeva dalla piana dell'Upemba, lago del Kasai Orientale, fino al lago Tanganica. Fondato da Nkongolo Mwamba, l'impero si espanse a partire dal XVI secolo, raggiungendo la massima espansione sotto i monarchi Ilungu Songu (1780 - 1810), Kumwimbe Ngombe (ca. 1840) e Ilunga Kabale.\nIl declino ebbe inizio con l'invasione dei negrieri arabi e degli europei.\nL'impero baluba era retto da un autocrate, il \"mulopwe\", che divideva per\u00f2 il potere con societ\u00e0 segreta come la \"bambudye\". Il popolo era di credo animista e credeva in un unico dio onnipotente chiamato Endryo, nell'aldil\u00e0 e nella reincarnazione.\nIl regno di Luba.\nIl regno di Luba o Impero Luba fu uno Stato dell'Africa centrale del periodo pre-coloniale fiorito tra il 1585 e il 1889 nel territorio dell'attuale Repubblica Democratica del Congo. Le fonti storiche si riferiscono a questa realt\u00e0 come a un \"impero\" a partire dal XVI secolo, bench\u00e9 recenti scavi archeologici hanno rivelato che sin dal VIII secolo i bamula avevano raggiunto alti livelli di abilit\u00e0 tecnica soprattutto nel campo della metallurgia e facessero parte di un sistema di rotte commerciali gi\u00e0 molto sviluppato. Questo impero sorse nonostante l'asprezza del territorio composta in gran parte da terreni paludosi e lacustri, anche se questa civilt\u00e0 pot\u00e9 usufruire, a differenza di molti altri imperi africani, delle enormi risorse d'acqua rappresentate dal fiume Zaire. Il sistema economico imperiale limitava nei soli nobili i detentori di tutte le ricchezze e del virtuale monopolio sugli scambi di sale, rame e minerale ferroso, facendone dei magnati il cui potere si estendeva su gran parte dell'Africa Centrale. \nIl declino e lo Stato Libero del Congo.\nNel decennio 1870-1880, i commercianti dell'Africa Orientale cominciarono a cercare schiavi e avorio nelle savane dell'Africa centrale mentre i coloni europei (in particolare i belgi dal 1877) cominciarono a addentrarsi nell'impero Luba in cerca di schiavi, ponendo le basi per il controllo militare e la rapida distruzione del Regno di Luba.\nNel 1889 l'impero fu diviso in due da una controversia di successione tra i regnanti locali e fu poi assorbito nello Stato Libero del Congo di dominazione belga ed cui il re Leopoldo II pose le basi per il controllo militare, politico ed economico del paese governandolo dal 1885 al 1908 con un regime dittatoriale basato sullo sfruttamento ed il terrore.\nReligione.\nLe credenze religiose tradizionali dei luba comprendeva il concetto di shakapanga o di un creatore universale, (anche detto Leza o Essere supremo) con un mondo naturale ed un mondo soprannaturale. Nel mondo soprannaturale abitavano i bankambo (gli spiriti ancestrali) e bavidye (altri spiriti) con ci\u00f2 che si unisce all'aldil\u00e0 se si vive una vita etica (mwikadilo muyampe).\nLe religioni luba accettano la possibilit\u00e0 di comunione tra i viventi e i morti e della nascita della morte (Kalumba).\nLa vita religiosa comprendeva preghiere, canti comunitari, danze, offerte, rituali di passaggio e invocazioni con intermediari detti nsengha o kitobo (sacerdoti) per officiare gli stessi riti. Inoltre, per ansiet\u00e0 e disturbi, erano in servizio un nganga o mfwintshi (guaritore) che eseguivano una divinazione (lubuko). Il pensiero religioso non si limitava ai rituali, ma comprendeva idee di buona persona, buon cuore, dignit\u00e0 per gli altri e rispetto di s\u00e9. Il codice religioso della vita civile e della bont\u00e0 hanno caratterizzato la vita sociale di Luba.\nIl cristianesimo fu introdotto dai missionari della regola coloniale belga ed alcuni di questi (come William Burton), eseguirono ricerche etnografiche partendo da una ricerca proiettiva aggressiva e insegnando la cristianit\u00e0 alla gente di Luba, ma impararono e compresero a loro volta le credenze tradizionali locali e la ricchezza culturale.\nEconomia.\nI baluba sono dediti perlopi\u00f9 all'allevamento di animali domestici (pollame, capre e pecore) e alla coltura di sorgo, manioca, mais, banane, zucca e igname (un tubero edibile coltivato e consumato in buona parte della costa atlantica africana). Sono abili artigiani ed esperti musicisti e costruttori di strumenti musicali e oggetti artistici in legno.\nArte.\nL'arte dei baluba si suddivide in una decina di scuole, variegate e distinguibili tra loro, ma caratterizzate dalla grande importanza assegnata allo spirito femminile Vilya. L'arte evidenzia una simmetria della massa e una dolcezza dei passaggi, oltre a un'impronta naturalistica. Le maschere si presentano pi\u00f9 robuste, arricchite da una decorazione parietale."}
{"id": "713107", "revid": "300067", "url": "https://it.wikipedia.org/wiki?curid=713107", "title": "Muggsy Bogues", "text": " Alto 1,60m, \u00e8 il giocatore pi\u00f9 basso di sempre ad avere giocato in NBA.\nCarriera.\nPlaymaker di ruolo, \u00e8 noto per essere stato, con i suoi 160\u00a0cm scalzo, il pi\u00f9 basso giocatore nella storia dell'NBA. Scelto come dodicesimo nel Draft NBA 1987, nella sua carriera ha giocato nelle squadre dei Washington Bullets, degli Charlotte Hornets (con cui ha giocato per dieci anni e ha ottenuto il maggiore successo), dei Golden State Warriors e dei Toronto Raptors. Ha fatto parte anche dei New York Knicks e dei Dallas Mavericks, ma senza mai scendere in campo."}
{"id": "713112", "revid": "1573940", "url": "https://it.wikipedia.org/wiki?curid=713112", "title": "Threskiornithinae", "text": "Threskiornithinae \u00e8 una sottofamiglia di uccelli facenti parte della famiglia Threskiornithidae, comunemente noti come ibis o ibi.\nTassonomia.\nComprende i seguenti generi e specie:\nMitologia e simbologia.\nL'ibis nell'antico Egitto.\nL'ibis sacro (\"Threskiornis aethiopicus\") era oggetto di venerazione nella mitologia egizia. Uno dei motivi della sua fama risiede nel fatto di essere divoratore di serpenti, un altro aspetto particolare, \u00e8 che l'ibis si ciba anche di carogne. \nL'animale beveva e cercava solo acqua limpida. Per questo motivo i sacerdoti egiziani, per il rito delle lustrazioni, utilizzavano prevalentemente l'acqua in cui un ibis si era dissetato. Legata all'ibis era la figura del dio Thot.\nNell'antico Egitto l'Ibis veniva allevato e poi ucciso e mummificato. Una volta mummificato veniva posto in prossimit\u00e0 delle sepolture, o acquisiva la funzione di amuleto, a protezione delle abitazioni.\nL'ibis nella simbologia cristiana.\nIn alcuni reperti si riscontra come l'ibis bianco fosse considerato, nell'arte paleocristiana, alternativo alla fenice quale simbolo di resurrezione. Tuttavia l'ibis \u00e8 uno degli uccelli impuri le cui carni il \"Deuteronomio\" vieta agli ebrei di mangiare: \u00e8 questo probabilmente il motivo per cui, abbandonata la simbologia di elemento positivo, i bestiari medievali lo classificano come simbolo maligno, forse a causa del fatto che l'ibis egiziano si nutre abitualmente di carne in putrefazione e pesci morti, portandolo a paragone del peccatore ghiotto e impudico."}
{"id": "713113", "revid": "33921", "url": "https://it.wikipedia.org/wiki?curid=713113", "title": "Rombo", "text": ""}
{"id": "713114", "revid": "767487", "url": "https://it.wikipedia.org/wiki?curid=713114", "title": "Signori, il delitto \u00e8 servito", "text": "Signori, il delitto \u00e8 servito (\"Clue\") \u00e8 un film del 1985 diretto da Jonathan Lynn.\nIl film \u00e8 la prima trasposizione cinematografica di un gioco di societ\u00e0, il celebre \"Cluedo\" della Parker Brothers.\nTrama.\n1954, sei persone sono invitate a una cena in una misteriosa villa del New England. Vengono ricevute dal maggiordomo, Wadsworth, il quale ricorda loro che a ciascuno \u00e8 stato assegnato uno pseudonimo per proteggere la vera identit\u00e0.\nIl settimo ospite, il signor Boddy, arriva durante la cena. In casa sono presenti la signora Ho, la cuoca cinese, e Yvette, la cameriera francese.\nDopo la cena, riuniti gli ospiti nello studio, Wadsworth rivela che i sei ospiti hanno in comune il fatto di essere ricattati da Boddy:\nPresto arriver\u00e0 la polizia, chiamata da Wadsworth, a cui ognuno potr\u00e0 denunciare il signor Boddy. Quest'ultimo per\u00f2 ricorda agli ospiti che la denuncia alle autorit\u00e0 porterebbe alla luce i loro segreti e li umilierebbe. Cos\u00ec consegna a ognuno degli ospiti un'arma (candelabro, corda, tubo di piombo, chiave inglese, pugnale, pistola) e suggerisce di uccidere Wadsworth. La luce nello studio si spegne. Si sente un colpo, poi un corpo che stramazza a terra, quindi uno sparo che rompe un vaso, seguito da un urlo.\nQuando la luce si riaccende, il corpo sulla moquette dello studio non \u00e8 di Wadsworth ma del signor Boddy.\nCercando di limitare i danni e di scoprire il colpevole, gli ospiti si imbatteranno in nuovi personaggi (e in nuovi omicidi) con sorprendenti colpi di scena, fino alla rivelazione finale.\nIn tutto vengono commessi sei omicidi, ciascuno con un'arma differente:\nFinali alternativi.\nParticolarit\u00e0 del film sono i tre finali alternativi, svelati da Wadsworth. Nella versione televisiva e in VHS i tre finali vengono mostrati uno dopo l'altro, dove i primi due sono indicati come possibili e il terzo come vero. Nella versione in DVD \u00e8 data la possibilit\u00e0 di scegliere un finale qualsiasi prima dell'inizio del film. Un quarto finale era previsto, ma non venne inserito nella versione finale perch\u00e9, secondo il regista, prolungava eccessivamente la durata del film.\nIn ognuno dei tre finali, tutte le vittime erano conoscenti di uno dei possibili assassini:\nNel primo finale, Yvette uccide la cuoca e il Sig. Boddy, e la Sig.rina Scarlett uccide Yvette, l'automobilista, il poliziotto e la ragazza del telegramma.\nNel secondo finale, la Sig.ra Peacock uccide tutte e sei le vittime, per paura che il Sig. Boddy abbia parlato di lei a loro.\nNel terzo finale, il Professor Plum uccide il Sig. Boddy, la Sig.ra Peacock pugnala la cuoca, il Colonnello Mustard uccide l'automobilista, la Sig.ra White strangola Yvette e la Sig.rina Scarlett colpisce alla testa il poliziotto. Allora tutti pensano che sia il Sig. Green ad aver sparato alla ragazza nell'ingresso, ma in realt\u00e0 \u00e8 stato Wadsworth ad averla uccisa. Allora il Sig. Green spara a Wadsworth e si scopre che Wadsworth \u00e8 il ricattatore, il Sig. Boddy \u00e8 il suo maggiordomo e che il Sig. Green \u00e8 un agente dell'FBI.\nIl quarto finale era stato girato, salvo poi essere rimosso dal montaggio finale perch\u00e9 reputato non abbastanza buono dal regista. In questo finale tutti gli omicidi erano stati commessi da Wadsworth, il quale aveva agito in preda ad una mania di perfezione: dal momento che aveva fallito nell'essere un marito perfetto e un maggiordomo perfetto, l'uomo aveva deciso di diventare l'assassino perfetto.\nProduzione.\nL'idea di un film con finali multipli che si ispirasse a Cluedo fu del soggettista John Landis, tuttavia la sceneggiatura vera e propria fu ultimata soltanto da Jonathan Lynn. In un primo momento erano state eseguite delle scelte differenti per quanto riguarda il cast: Carrie Fisher avrebbe dovuto interpretare Miss Scarlett, tuttavia non ha potuto farlo perch\u00e9 impegnata in un programma di riabilitazione a causa della sua tossicodipendenza; per il ruolo di Wadsworth era stato invece selezionato Leonard Rossiter, che \u00e8 tuttavia morto prima che iniziassero le riprese. Le riprese si sono svolte principalmente nei Paramount Studios. Molti oggetti impiegati per l'arredamento del set fanno parte di facoltose collezioni private, inclusa una facente parte dell'eredit\u00e0 lasciata da Theodore Roosevelt.\nDistribuzione.\nIl film \u00e8 stato distribuito nelle sale cinematografiche statunitensi il 13 dicembre 1985. Il 10 aprile 1986 \u00e8 stato distribuito in Australia, il 7 maggio 1986 in Francia, l'8 maggio 1986 in Italia e il 9 maggio 1986 in Finlandia, Svezia e Germania. Il 19 giugno 1986 a Hong Kong, il 23 giugno 1986 in Spagna e il 18 ottobre 1986 \u00e8 stato distribuito in Giappone."}
{"id": "713118", "revid": "768068", "url": "https://it.wikipedia.org/wiki?curid=713118", "title": "Sicione", "text": "Sicione () \u00e8 un'antica citt\u00e0 del Peloponneso, in Grecia, situata presso Vasiliko, sul golfo di Corinto.\nStoria.\nFu uno dei sette regni della prima fase storica della Grecia antica. In particolare il Regno di Sicione inizia nel 2100 a.C., tanto che \nFu il re di Argo, Foroneo, a porre fine all'esistenza del Regno.\nNel 650 a.C. la citt\u00e0 inizi\u00f2 ad essere dominata dalla tirannia degli Ortagoridi (dal nome del primo tiranno Ortagora), che si concluse nel 550 a.C. con il rovesciamento di Eschine mediante una congiura aristocratica appoggiata da Sparta.\nDopo numerose dominazioni arriv\u00f2 il turno di quella macedone, da cui Sicione si liber\u00f2 nel 251 a.C. grazie al comando di Arato, che condusse la propria citt\u00e0 e Corinto ad abbattere la tirannide. Subito dopo la citt\u00e0 si un\u00ec con gli Achei.\nDella citt\u00e0 antica sopravvivono il teatro (III secolo a.C.), resti di edifici e di un tempio. Nel IV secolo a.C. era sede di una scuola di scultura policletea, istituita da Aristocle di Sicione, dove si form\u00f2 lo scultore bronzista Lisippo. Questi oper\u00f2 molto a Sicione e una sua opera raffigurante Eracle, giunta a noi in copie marmoree, era probabilmente situata nell'agor\u00e0 della citt\u00e0 greca.\nLa citt\u00e0 \u00e8 citata nella Bibbia nel Primo libro dei Maccabei , dove si dice che Lucio Cecilio Metello Calvo scrisse a Sicione per informarla del patto fra Roma e la Giudea. Viene citata anche in \"Antonio e Cleopatra\" di William Shakespeare.\nIn questa citt\u00e0 sono state trovate molte costruzioni della citt\u00e0 ellenistica, tra cui un importante teatro, situato nella Grecia continentale."}
{"id": "713120", "revid": "767487", "url": "https://it.wikipedia.org/wiki?curid=713120", "title": "Son of a Bitch", "text": "I Son of a Bitch sono stati un gruppo hard rock britannico in un secondo tempo ribattezzato Saxon e successivamente rifondato dagli ex membri originali Steve Dawson e Graham Oliver.\nStoria.\nPrima fase (1976-1977).\nNel 1976 il bassista Steve Dawson ed il chitarrista Graham Oliver fondarono i Son of A Bitch, ai quali si affiliarono poco dopo il chitarrista Paul Quinn, il cantante Peter \"Biff\" Byford (entrambi provenienti dai Coast) ed il batterista Pete Gill (proveniente dai Tiger B. Smith). L'anno seguente il gruppo cambi\u00f2 il nome in Saxon ed inizi\u00f2 per loro una fulgida carriera.\nSeconda fase (1996-1998).\nQuando all'indomani dell'uscita di \"Dogs of War\" il chitarrista Graham Oliver lasci\u00f2 i Saxon al colmo della disapprovazione per la nuova linea musicale intrapresa dal gruppo, decise di far rivivere il nome Son of a Bitch assieme gli altri due ex Saxon Steve Dawson (che aveva abbandonato il combo dello Yorkshire nel 1986) e Pete Gill (che aveva lasciato nel 1981). Al gruppo degli ex Saxon si unirono il chitarrista Haydn Conway (proveniente dai Saracen) ed il cantante Ted Bullet (proveniente dai Thunderhead) e venne inciso \"Victim You\" nel 1996. Nel 1998 il gruppo si sciolse: Bullet torn\u00f2 nei Thunderhead per morire poco dopo, Gill spar\u00ec nuovamente dalla scena musicale, mentre Dawson, Oliver e Conway continuarono sotto il nome Oliver/Dawson Saxon."}
{"id": "713121", "revid": "834", "url": "https://it.wikipedia.org/wiki?curid=713121", "title": "Luigi Mazza", "text": "Ha ricoperto la carica di Capitano Reggente da ottobre 1997 ad aprile 1998 in coppia con Marino Zanotti.\n\u00c8 esponente del Partito Democratico Cristiano Sammarinese."}
{"id": "713124", "revid": "15756", "url": "https://it.wikipedia.org/wiki?curid=713124", "title": "Destiny's Child", "text": "Le Destiny's Child sono state un gruppo femminile R&amp;B originario di Houston (Texas), che ha ottenuto il successo mondiale con l'ultima e pi\u00f9 nota formazione composta dalla frontwoman Beyonc\u00e9 e da Kelly Rowland e Michelle Williams.\nIl gruppo inizia la sua attivit\u00e0 discografica nel 1997, con la firma di un contratto con Columbia Records sotto la guida di Mathew Knowles. All'epoca le componenti delle Destiny's Child erano la figlia di Knowles, Beyonc\u00e9, la nipote Kelly Rowland, LaTavia Roberson e LeToya Luckett. Nel 2000, Roberson e Luckett vengono sostituite da Williams e da Farrah Franklin, che per\u00f2 lascia il gruppo pochi mesi dopo. Quindi il gruppo assume la forma di trio con Beyonc\u00e9, Rowland e Williams.\nIn termini di successo musicale, cominciarono a far parlare di loro dopo la pubblicazione del loro secondo album, il pi\u00f9 venduto, \"The Writing's on the Wall\" (1999), contenente le hits: \"Bills, Bills, Bills\" e \"Say My Name\" e che riusc\u00ec a spingere le vendite anche del loro primo album, \"Destiny's Child\" contenente la hit di debutto \"No, No, No\". Nel 2001 pubblicano, con la nuova formazione, il loro terzo album \"Survivor\", contenente le hit \"Independent Women Part I\", \"Survivor\" e \"Bootylicious\" che fanno raggiungere al gruppo il successo mondiale. Dopo una pausa di due anni, nel 2004 pubblicano il quarto ed ultimo album in studio \"Destiny Fulfilled\", seguito nel 2005 dal greatest hits \"#1's\".\nDurante tutta la loro carriera, in tutto il mondo il gruppo ha venduto pi\u00f9 di 60 milioni di dischi; diventando una delle band con pi\u00f9 vendite degli Stati Uniti. La rivista Billboard ha classificato il gruppo uno dei pi\u00f9 grandi trio di tutti i tempi; l'ha inserita al nono posto della lista degli artisti/band di maggior successo degli anni 2000, e al 68\u00ba posto nella lista, redatta nel 2008, delle 100 artiste pi\u00f9 famose di tutti i tempi (\"All-Time Hot 100 Artists\").\nStoria.\n1990-'95: Le origini del gruppo.\nNel 1990, durante un'audizione per una girlband, Beyonc\u00e9 incontra LaTavia Roberson e insieme a lei forma le Girl's Tyme, un gruppo composto da sei elementi, tra cui Kelly Rowland, trasferitasi in quegli anni presso la famiglia Knowles per problemi familiari. Le Girl's Tyme iniziano a farsi conoscere attraverso la partecipazione a diversi concorsi canori e attraverso il loro manager Mathew Knowles, padre di Beyonc\u00e9, prendono contatti con alcune case discografiche. Successivamente debuttano anche in televisione ad una puntata di \"Star Search\", talent show statunitense degli anni '90.\nNel 1993, il gruppo viene rinnovato, infatti tre elementi lasciano la band e Beyonc\u00e9, Kelly Rowland, LaTavia Roberson e la nuova arrivata LeToya Luckett continuano la loro attivit\u00e0 esibendosi presso varie manifestazioni canore. Nel 1995 il gruppo ottiene un contratto discografico con l'Elektra Records che per\u00f2 viene rescisso qualche mese dopo senza la pubblicazione di nessun album.\n1996-'98: \"Destiny's Child\".\nNel 1996 la band cambia definitivamente nome in Destiny's Child e il manager Mathew Knowles intraprende una negoziazione con la Columbia Records con la quale, l'anno successivo, le ragazze siglano un contratto discografico.\nNel 1997 registrano il brano \"Killing Time\" che viene incluso nella colonna sonora del film \"Men in Black\".\nL'album di debutto, \"Destiny's Child\", viene pubblicato nel 1998 e contiene tredici canzoni tra cui il singolo di debutto \"No, No, No\" in collaborazione con Wyclef Jean, che ottiene un ottimo successo, piazzandosi alla numero 1 della classifica R&amp;B americana e alla terza posizione della Billboard Hot 100.\n1999-'00: \"The Writing's on the Wall\" e il cambio di formazione.\nIl 27 luglio 1999 pubblicano il secondo album, \"The Writing's on the Wall\", che debutta alla quinta posizione della Billboard 200 americana. L'uscita dell'album viene anticipata dal primo singolo \"Bills, Bills, Bills\" che ottiene un ottimo successo e raggiunge la prima posizione sia della Billboard Hot 100 sia della classifica R&amp;B americana. Successivamente viene estratto il secondo singolo \"Bug a Boo\" che entra nella Top 40 americana. Nel febbraio del 2000 viene presentata l'anteprima mondiale del video del terzo singolo, \"Say My Name\", all'interno del quale insieme a Beyonc\u00e9 e Kelly Rowland ci sono due nuove componenti Farrah Franklin e Michelle Williams in sostituzione di LaTavia Roberson e LeToya Luckett. Il video segna l'esclusione dal gruppo di Roberson e Luckett, che intentano causa contro il loro manager Mathew Knowles, reo di averle escluse senza preavviso. Successivamente si viene a sapere che la causa principale del cambio di formazione erano i problemi creatisi tra le due ragazze escluse e il manager, infatti Roberson e Luckett accusavano spesso Mathew Knowles di avere dei favoritismi nei confronti della figlia e di Rowland. Nonostante i problemi, il gruppo continua a riscuotere successo, infatti \"Say My Name\" diventa la seconda numero uno per le Destiny's Child nella Billboard Hot 100 e permette al gruppo di vincere due Grammy Awards nelle categorie \"Best R&amp;B Song\" e \"Best R&amp;B Performance by a Duo or Group with Vocals\".\nIl 20 aprile 2000 le Destiny's Child aprono l'ultimo concerto del ...Baby One More Time Tour di Britney Spears, a Honolulu nelle Hawaii, esibendosi proprio con Say My Name.\nAnche il quarto singolo \"Jumpin' Jumpin\"' ottiene grandi risultati piazzandosi alla terza posizione della Billboard Hot 100. Per\u00f2 il cambio di formazione non \u00e8 ancora definitivo, in quanto Franklin, dopo soli cinque mesi, lascia il gruppo. Intanto, le vendite di \"The Writing's on the Wall\", che tuttora resta l'album di maggior successo delle Destiny's Child, continuano e arrivano a quota 12 milioni di copie.\nCon la dipartita di Franklin, le Destiny's Child prendono forma diventando un trio consolidato composto da Beyonc\u00e9, Kelly Rowland e Michelle Williams. Nel 2000 incidono il brano \"Independent Women\" per la colonna sonora del film Charlie's Angels, che si rivela un successo mondiale e permette al gruppo di conquistare anche il mercato discografico europeo. Il brano raggiunge la prima posizione nella Billboard Hot 100 americana dove rimane per 11 settimane consecutive e anche la prima posizione nella classifica britannica (prima volta per un brano delle Destiny's Child).\n2001-'03: \"Survivor\" e il debutto da soliste.\nIl 1\u00ba maggio 2001 pubblicano il loro terzo album dal titolo \"Survivor\", che debutta alla prima posizione della Billboard 200. L'uscita dell'album viene anticipata dal singolo omonimo \"Survivor\", che diventa una hit mondiale, raggiunge la posizione numero 2 della Billboard Hot 100 e la prima posizione in Regno Unito, e permette al gruppo di vincere il terzo Grammy Awards della carriera nella categoria \"Best R&amp;B Performance by a Duo or Group with Vocals\". Anche il successivo singolo, \"Bootylicious\", ottiene grande successo e raggiunge la prima posizione della Billboard Hot 100, diventando la quarta numero uno per le Destiny's Child nella classifica americana. Gli altri singoli estratti dall'album sono \"Emotion\", che ottiene un buon successo, e \"Nasty Girl\". Grazie al successo dei singoli, l'album registra vendite vertiginose con oltre 10 milioni di copie vendute. Successivamente, nell'ottobre del 2001 pubblicano l'album natalizio dal titolo \"8 Days of Christmas\".\nDopo il successo di \"Survivor\" le tre cantanti decidono di prendere un periodo di pausa per dedicarsi a progetti solisti. Prima della pausa, nel marzo 2002, il gruppo pubblica una raccolta di remix delle canzoni pi\u00f9 famose, \"This Is The Remix\".\nLa prima ad esordire come solista \u00e8 Michelle Williams, che il 16 aprile 2002 pubblica un album gospel dal titolo \"\"Heart to Yours\", che raggiunge la prima posizione della classifica degli album gospel pi\u00f9 venduti negli Stati Uniti.\nNel stesso anno debutta anche Kelly Rowland, che il 28 ottobre 2002 pubblica l'album \"Simply Deep\" che raggiunge la dodicesima posizione della Billboard 200 e la prima posizione nella classifica del Regno Unito. Dall'album vengono estratti singoli di successo come \"Dilemma\" in coppia con il rapper Nelly, per il quale la Rowland vince il suo primo Grammy Awards da solista, e \"Stole\".\nL'ultima ad esordire come solista \u00e8 Beyonc\u00e9, che dopo la collaborazione del 2002 con il rapper Jay-Z in\" '03 Bonnie &amp; Clyde\" e il singolo \"Work It Out\", il 22 giugno 2003 pubblica \"Dangerously in Love\", che debutta alla prima posizione della Billboard 200 americana e raggiunge la prima posizione anche in altri paesi come Regno Unito, Australia, Canada e Germania. Dall'album vengono estratte hit mondiali come \"Crazy in Love\" (con Jay-Z), \"Baby Boy\" (con Sean Paul), \"Me, Myself and I\" e \"Naughty Girl\". Grazie alle vendite vertiginose dell'album, di oltre 11 milioni di copie, la cantante raggiunge il successo internazionale e nel 2004 vince 5 Grammy Awards in una sola serata, diventando una delle poche artiste nella storia della musica a realizzare un tale record.\n2004-'06: \"Destiny Fulfilled\", il greatest hits \"#1's\" e lo scioglimento del gruppo.\nNel 2004, dopo la parentesi solista, le tre cantanti tornano di nuovo insieme e il 15 novembre pubblicano il quarto e ultimo album della band, \"Destiny Fulfilled\". L'album debutta alla posizione numero 2 della Billboard 200 e viene certificato tre volte disco di platino negli Stati Uniti. Il primo singolo estratto \u00e8 \"Lose My Breath\", che diventa il singolo di maggior successo del trio in diversi paesi europei e raggiunge la terza posizione della Billboard Hot 100. Successivamente vengono estratti altri tre singoli: \"Soldier\" (top3 nella classifica americana), \"Girl\" e \"Cater 2 U\" (quest'ultimo non pubblicato in Europa). Per promuovere l'album le Destiny's Child intraprendono un tour mondiale, il \"Destiny Fullfilled...and Lovin' It Tour\", e durante la data di Barcellona dell'11 giugno 2005 il trio annuncia lo scioglimento del gruppo, in modo che ciascuna delle cantanti si possa dedicare alla propria carriera solista.\nPrima dello scioglimento, il 25 ottobre 2005, pubblicano la loro prima e unica raccolta di successi \"#1's\", contenente i pi\u00f9 grandi successi della band e tre brani inediti: \"Stand Up for Love\" (unico singolo estratto dalla raccolta), \"Feel the same way I do\" e \"Check on It\" (interpretato solo da Beyonc\u00e9 per la colonna sonora del film La Pantera Rosa).\nNel febbraio 2006 si esibiscono per l'ultima volta insieme durante un concerto benefico al \"Fashion Rock\" di New York.\nIl 28 marzo 2006, le Destiny's Child vengono onorate con la 2.035\u00aa stella sulla Hollywood Walk of Fame, per il loro contributo all'industria discografica.\nIntanto, l'ex membro LeToya Luckett rilascia il suo album di debutto LeToya che riscuote un ottimo successo. LaTavia Roberson e Farrah Franklin sembrano aver definitivamente rinunciato a fare carriera nel mondo della musica.\n2013: La raccolta \"Love Songs\" e la reunion per il Super Bowl 2013.\nIl 10 gennaio 2013, Beyonc\u00e9 annuncia sul suo profilo Facebook il ritorno discografico del gruppo con l'album \"Love Songs\" in uscita il 29 gennaio 2013. Il disco comprende le migliori canzoni d'amore del gruppo contenute nei quattro album pubblicati, con l'aggiunta di un brano inedito dal titolo \"Nuclear\"\", registrato nel 2004 durante la lavorazione all'album \"Destiny Fullfilled\" ma poi non inserito nel disco.\nIl 3 febbraio 2013 Beyonc\u00e9 si \u00e8 esibita durante l'halftime show del Super Bowl XLVII nel 2013, la pi\u00f9 importante e seguita manifestazione sportiva americana. In quest'occasione \u00e8 avvenuta la reunion delle Destiny's Child, poich\u00e9 Kelly Rowland e Michelle Williams sono salite sul palco con Beyonc\u00e9 e hanno cantato due successi del gruppo, \"Bootylicious\" e \"Independent Women\", e \"Single Ladies\", singolo di Beyonc\u00e9.\n2015: la reunion per gli \"Stellar Gospel Awards\".\nIl 28 marzo 2015 a Las Vegas in occasione degli Stellar Gospel Awards, dopo la premiazione di Michelle Williams per il singolo \"Say Yes\", sono salite sul palco anche Kelly Rowland e Beyonc\u00e9 per una reunion a sorpresa. Il trio ha cantato \"Say yes\" ed \"Alpha &amp; Omega\".\n2018: la reunion per il \"Coachella Music Festival\".\nIl 14 e il 21 Aprile 2018, in occasione della performance (Homecoming) di Beyonc\u00e9 al \"Coachella Valley Music and Arts Festival\", sono intervenute Kelly Rowland e Michelle Williams in una parte di spettacolo cantando insieme a Beyonc\u00e9 tre loro grandi successi: \"Lose my breath, Say my name e Soldier.\"\nFilantropia.\nNel 2005 Beyonc\u00e9, insieme al produttore David Foster e alla figlia di questo Amy Foster-Gillies, scrissero \"Stand Up for Love\" come inno corale per il giorno mondiale dei bambini, e proprio per il programma di quell'anno, le Destiny's Child prestarono le loro voci e si offrirono come ambasciatrici.\nKelly Rowland e Beyonc\u00e9, con la famiglia di quest'ultima, fondarono la \"Survivor Foundation\", un ente di beneficenza, per dare una casa provvisoria a tutte le vittime dell'uragano Katrina nell'area di Houston, Texas. Dopo gli attentati dell'11 settembre 2001, le Destiny's Child annullarono il loro tour in Europa e si esibirono in vari show di beneficenza per i sopravvissuti alla tragedia.\nRiconoscimenti.\nIl gruppo ha vinto nella sua carriera 154 premi internazionali, diventando ad oggi il gruppo femminile pi\u00f9 premiato di tutti i tempi. Le uniche due componenti ad aver ricevuto tutti i premi e le nomination sono Beyonc\u00e9 e Kelly Rowland. Tra i pi\u00f9 importanti riconoscimenti figurano 6 World Music Awards, 3 Grammy Awards, 19 Billboard Music Awards, 6 American Music Awards, 2 MTV Video Music Awards ed un BRIT Awards. Beyonc\u00e9, Kelly Rowland e Michelle Williams sono state inoltre premiate anche con una stella sulla Hollywood Walk of Fame.\nGrammy Awards.\nBeyonc\u00e9 e Kelly Rowland sono state gli unici membri del gruppo ad aver ricevute tutte le nomination e le vittorie delle Destiny's Child. A loro si aggiungono le altre componenti riportate di seguito, per specifici premi:"}
{"id": "713125", "revid": "709565", "url": "https://it.wikipedia.org/wiki?curid=713125", "title": "Gallina (personaggio)", "text": "Gallina \u00e8 un personaggio dei fumetti creato da Benito Jacovitti, co-protagonista della serie \"Cip l'arcipoliziotto\", nota anche come \"Cip e Zagar\".\nCaratteristiche.\nNelle storie compare sempre al fianco di Cip l'arcipoliziotto come fido assistente, col quale tenta di acciuffare il cattivo in calzamaglia nera Zagar. A lui si rivolge sempre Cip con la frase finale: \"\"Lo supponevo!\"; tuttavia egli ha la caratteristica di essere ancora pi\u00f9 ottuso di Cip.\nLa sua arma \u00e8 una pistola dalla canna mostruosamente lunga ed una sua frase ricorrente \u00e8 \"E io maestro, che faccio? Sparo?\"\"; a cui segue sempre un no di Cip, che lo invita a fare altro."}
{"id": "713134", "revid": "1745361", "url": "https://it.wikipedia.org/wiki?curid=713134", "title": "Amazzoni", "text": "Le Amazzoni () sono un popolo di donne guerriere della mitologia greca.\nEtimologia.\nIl nome greco \u03b1\u03bc\u03b1\u03b6\u03ce\u03bd (\"amaz\u1e51n\") \u00e8 di dubbia etimologia. La maggior parte degli autori classici considerano la \u03b1 iniziale un'alfa privativa che rende nullo il successivo nome \u03bc\u03b1\u03b6\u03cc\u03c2, versione ionica di \u03bc\u03b1\u03c3\u03c4\u03cc\u03c2, che vuol dire \"seno\": il risultato sarebbe quindi \"senza seno\". L'etimologia \u00e8 riferibile al costume tradizionale attestato dalle fonti mitografiche secondo cui le Amazzoni si mutilavano la mammella destra allo scopo di tendere meglio l'arco. Da tutti gli autori viene evidenziata la relazione fra la mutilazione/occultamento degli attributi femminili e il miglioramento delle abilit\u00e0 guerresche reputate qualit\u00e0 chiaramente maschili.\nLo pseudo-Ippocrate riferisce che alle donne dei Sarmati, tradizionalmente identificate o collegate con le Amazzoni , viene bruciata la ghiandola mammaria destra tramite l'applicazione di un disco di rame arroventato. La pratica viene compiuta nella prima infanzia per impedire lo sviluppo del seno e assicurare maggior forza al braccio che tender\u00e0 l'arco. Un riferimento ad un costume analogo delle Amazzoni viene attestato da Diodoro Siculo. Lo storico greco accenna alla mutilazione senza fornire dettagli, ma precisando che il suo scopo \u00e8 quello di rendere pi\u00f9 forti le donne guerriere.\nEustazio di Salonicco, ecclesiastico ed erudito bizantino del XII secolo, nel suo commentario all\"Iliade\" cita la pratica della bruciatura del seno nei termini e negli scopi precisati da Ippocrate (\"\u00abut arcus facilius intendant\u00bb\"), ma riferendola alle Amazzoni del poema omerico. Un riferimento analogo compare anche nell\"Eneide\" di Virgilio il quale descrivendo Pentesilea, una delle loro regine, annota come il seno della donna sia compresso strettamente da una fascia d'oro (\"\u00abaurea subnectens exsertae cingula mammae\"\u00bb). invece considerano la \u1f08 iniziale come un rafforzativo, e quindi la traduzione sarebbe \"grande seno\". Questo sarebbe confermato dal fatto che quasi tutte le rappresentazioni di questo popolo mostrano splendide donne con entrambi i seni fiorenti. lo fanno derivare dal caucasico \"masa\", \"luna\", e quindi si potrebbe tradurre con \"sacerdotesse della luna\". Un'altra interpretazione fa risalire l'etimologia del nome all'iraniano \"\"ha-mazan\", che significa \"donna guerriero\"\", discostandosi quindi totalmente dal termine greco e dalla pratica dell'amputazione o della bruciatura del seno. La tesi \u00e8 avvalorata dalla constatazione che non siano mai state ritrovate antiche sculture o pitture di amazzoni prive di una mammella.\nNella letteratura e mitologia greca.\nCollocazione.\nSulla base delle fonti classiche, le Amazzoni vivono nella Scizia, presso la palude Meotide o in un'area imprecisata delle montagne del Caucaso da cui sarebbero migrate, successivamente, sulla costa centro-settentrionale dell'Anatolia (o viceversa da questa in Scizia).\nEschilo, nella sua tragedia \"Prometeo incatenato\", sposa l'origine caucasica e accenna alla migrazione quando fa profetizzare, da Prometeo, la sorte di Io. Alla fanciulla - che \u00e8 stata trasformata in giovenca e che sta disperatamente fuggendo dal castigo di Era - viene rivelato il fatto che la aspetta un lungo viaggio, alla fine del quale raggiunger\u00e0 il Bosforo, dove sar\u00e0 liberata, non prima, per\u00f2, di aver visitato vari luoghi dell'Asia occidentale tra cui i monti del Caucaso e la palude Meotide dove vivono le Amazzoni.\nLe donne guerriere, secondo il titano, migreranno successivamente nell'Anatolia fondando la citt\u00e0 di Temiscira presso il fiume Termodonte nella regione del Ponto.\nErodoto le colloca, invece, in Scizia presso il fiume Tanai cercando di coniugare, cos\u00ec come gi\u00e0 accennava Esiodo, i vari racconti mitologici degli scontri fra gli eroi greci e le Amazzoni di Temiscira con i resoconti etnografici dell'epoca sui Sarmati, una popolazione nomade di etnia iranica, le cui donne combattevano con gli uomini a cavallo, vestivano come loro e non si sposavano prima di aver ucciso un nemico in battaglia.\nErodoto, contrariamente a Eschilo, fornisce un elaborato racconto della migrazione delle Amazzoni, sconfitte dai Greci, dall'originale sede di Temiscira fino alla palude Meotide ove si sarebbero unite ad un gruppo di giovani maschi Sciti migrando, successivamente, assieme a costoro in una zona imprecisata lungo il corso del fiume Tanai. In quel luogo, i loro figli avrebbero dato origine ad un unico popolo: i \"Sauromati\" (Sarmati).\nLa fusione fra le due popolazioni, avrebbe originato, tra i Sarmati, una ginecocrazia ovvero una societ\u00e0 matriarcale secondo alcuni autori classici fra cui Plinio il Vecchio.\nStrabone, qualche secolo dopo, nella sua \"Geografia\", colloca ancora il popolo delle Amazzoni in quell'oriente favoloso per l'uomo greco che comprende Scizia, Persia e India, parimenti abitato da popoli reali e fantastici, specificando, per\u00f2, che le sue fonti sono in disaccordo indicando due regioni distinte.\nSecondo Teofane di Mitilene che avrebbe compiuto, come riferisce Strabone, una spedizione in quei luoghi, le Amazzoni vivrebbero ai confini settentrionali dell'Albania caucasica in quanto separate dal fiume \"Mermadalis\" dalle terre degli Sciti e di altre popolazioni nomadi del Caucaso.\nSecondo altre due fonti di Strabone, gli storici Ipsicrate e Metrodoro di Scepsi, le Amazzoni abiterebbero una valle fra i Monti Cerauni, nell'Armenia, e confinerebbero con i \"Gargareni\", un popolo costituito esclusivamente da individui maschi con cui le Amazzoni si accoppierebbero per assicurarsi la sopravvivenza.\nUsi e costumi.\nLe donne guerriere venivano tradizionalmente governate da due regine, una della pace (politica interna) e una della guerra (politica \"estera\"). Tra le regine pi\u00f9 conosciute si ricordano Talestri, Mirina, Ippolita, Antiope, Melanippe e Pentesilea.\nIn \"Geografia\" XI.5.4-5, Strabone descrive il costume delle Amazzoni di compiere, ogni primavera, una visita nel territorio del popolo vicino dei Gargareni, i quali si offrono ritualmente per accoppiarsi con le donne guerriere affinch\u00e9 possano generare dei figli. L'incontro avviene in segreto, nell'oscurit\u00e0, perch\u00e9 nessuno dei due amanti possa conoscere l'identit\u00e0 dell'altro. Secondo Plutarco la stagione degli accoppiamenti dura due mesi, ogni anno. Poi le Amazzoni fanno ritorno nei loro territori.\nLa sorte della prole muta a seconda del sesso del nascituro. I maschi, secondo Strabone, vengono rimandati nel luogo d'origine e ogni gargareno adulto adotta un bambino senza sapere se sia o meno suo figlio; le femmine, invece, rimangono con le madri e vengono allevate ed educate secondo i loro costumi e istruite, in particolare, alle tecniche di caccia e di guerra. Altre leggende sostengono che i figli maschi venissero castrati e tenuti come schiavi di manovalanza\nIn base alle raffigurazioni antiche le Amazzoni combattono a cavallo e a piedi, usando le armi ordinarie dei greci e a volte alcune armi \"barbariche\" come l'ascia bipenne e lo scudo lunato. Tipiche vesti delle amazzoni sono il berretto frigio e la tunica scita con pantaloni vivacemente decorati.\nIl combattimento a cavallo \u00e8 la loro specialit\u00e0 (ancora oggi \"amazzone\" \u00e8 sinonimo di \"cavallerizza\"). \nLoro insolita caratteristica \u00e8 quella di schiacciare un solo seno per avere maggiore mira con l'arco.\nPersone ed eventi.\nLe Amazzoni erano considerate nemiche dei Greci, in quanto, in una societ\u00e0 maschilista come quella greca non era concepibile l'esistenza di donne sovrane e guerriere. Di conseguenza erano viste come una specie di \"mondo alla rovescia\" e quindi che si contrapponeva all'ordine della civilt\u00e0 ellenica. Le Amazzoni venivano raffigurate nei fregi dei templi in feroce battaglia contro i Greci, con l'implicito messaggio che andavano sconfitte e uccise come i Centauri e i mostri mitici.\nLe Amazzoni sono citate frequentemente nella letteratura classica greca. Oltre alle descrizioni etnografiche di autori come Erodoto, Strabone, Diodoro Siculo che cercano di coniugare mito e storiografia, ma senza operare una netta distinzione l'uno dall'altra, vi sono naturalmente quelle pi\u00f9 nettamente poetiche e mitologiche.\nUno dei riferimenti epici pi\u00f9 antichi \u00e8 sicuramente quello nell\"Iliade\" in cui sono menzionate due volte.\nIn \"Iliade\" III.188-190, Priamo ricorda di aver combattuto le Amazzoni come alleato di Otreo e Migdone, due sovrani della Frigia (Turchia nord-occidentale). Le Amazzoni, ricorda Priamo, erano \"\u00ab\u1f70\u03bd\u03c4\u03b9\u03ac\u03bd\u03b5\u03c1\u03b1\u03b9\u00bb\" (\"eguali ai maschi, forti come i maschi\"), ma non erano numerose come gli Achei.\nPriamo cita anche il luogo della battaglia che appare concorde con i riferimenti mitografici alle Amazzoni del Ponto: le rive del fiume Sangario (\"\u03a3\u03b1\u03b3\u03b3\u03ac\u03c1\u03b9\u03bf\u03c2\" in greco, \"Sangarius\" in latino) che \u00e8 il nome antico del fiume Sakarya nella regione storica della Frigia.\nIn \"Iliade\" VI.186, la lotta contro le Amazzoni \u00e8 una delle imprese compiute da Bellerofonte che fa da perfetto contraltare, essendo le Amazzoni le pi\u00f9 forti fra le donne, ad un'altra impresa dell'eroe, menzionata nel verso precedente: lo scontro con i Solimi contro i quali Bellerofonte avrebbe combattuto \"la pi\u00f9 dura battaglia con uomini\".\nNell\"Etiopide\", un poema epico di Arctino di Mileto risalente al VII secolo a.C. e molto noto nell'et\u00e0 classica, ma di cui ci \u00e8 pervenuto solo un breve frammento originale e un riassunto del V secolo a.C., veniva narrata la partecipazione delle Amazzoni, guidate dalla loro regina Pentesilea, alla guerra di Troia come alleate, questa volta, di Priamo. Il fulcro del poema era lo scontro fra Achille e Pentesilea che si concludeva con la morte di quest'ultima per mano dell'eroe greco e la restituzione del suo corpo ai Troiani da parte di un Achille commosso e pieno di ammirazione verso l'amazzone tanto da venir accusato di tradimento da un suo compagno d'arme.\nI sentimenti di Achille nell\"Etiopide\", cos\u00ec prossimi all'amore verso la fiera nemica, e la tragicit\u00e0 intrinseca della vicenda, erano ideali per essere trasformati, durante il Romanticismo, in un intenso dramma psicologico d'amore e morte. E cos\u00ec, proprio, lo svilupper\u00e0 il drammaturgo tedesco Heinrich von Kleist nella sua tragedia Penthesilea (1808) in cui, una regina delle Amazzoni resa folle dal contrasto insanabile fra l'amore e l'orgoglio sbrana, assieme ai suoi cani, il corpo di Achille.\nAmazzoni nella cultura di massa.\nUna Amazzone \u00e8 Diana, personaggio dell'universo immaginario DC, interpretata dall'attrice Gal Gadot, a cui sono stati dedicati due film: Wonder Woman e il suo sequel Wonder Woman 1984"}
{"id": "713136", "revid": "709565", "url": "https://it.wikipedia.org/wiki?curid=713136", "title": "Zagar (personaggio)", "text": "Zagar \u00e8 un personaggio dei fumetti creato da Jacovitti, antagonista principale della serie \"Cip l'arcipoliziotto\", nota anche come \"Cip e Zagar\".\nCaratteristiche.\n\u00c8 un abile criminale vestito in calzamaglia nera che nelle storie tenta sempre di sfuggire a Cip l'arcipoliziotto e al suo allievo Gallina.\n\u00c8 un esperto in travestimenti, come quelli da conte, da alpino, da canguro e da struzzo, da strisce pedonali ecc. Pu\u00f2 essere considerato un epigono di Fant\u00f4mas, come il successivo Diabolik.\nLa sua arma preferita \u00e8 il martello di legno."}
{"id": "713138", "revid": "1229138", "url": "https://it.wikipedia.org/wiki?curid=713138", "title": "Marino Zanotti", "text": "Ha ricoperto l'incarico di Capitano Reggente da ottobre 1997 ad aprile 1998 in coppia con Luigi Mazza. Milita dal 2005 nel Partito dei Socialisti e dei Democratici, dopo esser stato a lungo esponente del Partito Socialista Sammarinese."}
{"id": "713139", "revid": "438678", "url": "https://it.wikipedia.org/wiki?curid=713139", "title": "Attributo", "text": ""}
{"id": "713143", "revid": "729019", "url": "https://it.wikipedia.org/wiki?curid=713143", "title": "Signora Carlomagno", "text": "La Signora Carlomagno, che \"si fa gli affari suoi e, molto volentieri, quelli degli altri\", \u00e8 uno dei personaggi creati dal fumettista italiano Benito Jacovitti.\n\u00c8 una vecchia energumena, di anni vicino ai cento, ed \u00e8 fortissima.\nCompare per la prima volta nella storia \"La famiglia Spaccabue\". A un concorso si present\u00f2 come \"Giuseppa Carlomagno di anni cento\".\nLa fortuna del personaggio \u00e8 confermata dal suo ricordo a distanza di anni: alla morte dell'autore il Corriere della Sera la defin\u00ec come \"\"la superba virago che tirava pugni alla John Wayne\". Nel suo saggio \"Le nuvole parlanti: un secolo di fumetti tra arte e mass media\", Pietro Favari intitol\u00f2 un intero paragrafo \"Zagar contro la signora Carlomagno\", arrivando ad identificare la stessa come \"l'invenzione pi\u00f9 geniale di Jacovitti\"\"."}
{"id": "713146", "revid": "709565", "url": "https://it.wikipedia.org/wiki?curid=713146", "title": "Casa Corrino", "text": "La Casata Imperiale Corrino \u00e8 una delle Grandi Case presenti nei romanzi di fantascienza del ciclo di Dune di Frank Herbert. La Casata Corrino \u00e8 la pi\u00f9 importante del Landsraad, il sistema feudale su cui si fonda l'Impero, e tutti gli imperatori prima di Paul Atreides erano membri di questa casata.\nIl simbolo familiare dei Corrino \u00e8 un leone dorato.\nStoria.\nI Corrino salirono al potere come Imperatori Padishah dell'Universo Conosciuto dopo il Jihad Butleriano, la rivolta degli uomini contro le macchine e vi rimasero per 10.000 anni.\nIl pianeta di origine dei Corrino era Salusa Secundus, che per\u00f2 venne distrutto in un attacco nucleare da parte di una casata (poi distrutta e cancellata dalla storia).\nCos\u00ec la casata Corrino e l'Impero (detto anche Trono del Leone d'Oro) si trasferirono su Kaitain, mentre Salusa divenne un pianeta prigione, e campo di addestramento segreto delle truppe dell'imperatore, i Sardaukar, principale mezzo di controllo dei Corrino sull'Impero.\nL'ultimo Imperatore appartenente alla casata Corrino \u00e8 Shaddam IV, che viene deposto da Paul Atreides alla fine degli eventi narrati nel libro \"Dune\".\nSuo nipote Farad'n tenter\u00e0, nel corso del libro \"I figli di Dune\", di ritornare al potere, spinto anche da sua madre Wensicia, ma non vi riuscir\u00e0. Comunque, diventer\u00e0 di fatto il marito di Ghanima Atreides, figlia di Paul, e in questo modo i suoi figli sarebbero diventati un giorno gli eredi dell'Impero di Leto Atreides II."}
{"id": "713155", "revid": "869733", "url": "https://it.wikipedia.org/wiki?curid=713155", "title": "The Platinum Collection", "text": "The Platinum Collection (\"la collezione di platino\" in lingua inglese) \u00e8 il titolo degli album raccolta di vari artisti:"}
{"id": "713161", "revid": "767487", "url": "https://it.wikipedia.org/wiki?curid=713161", "title": "Natale a New York", "text": "Natale a New York \u00e8 un film uscito in Italia il 15 dicembre 2006 e diretto da Neri Parenti.\n\u00c8 il primo film realizzato da Neri Parenti dopo la separazione artistica tra Christian De Sica e Massimo Boldi. Nonostante ci\u00f2 ha incassato ben \u20ac 23.513.000 rivelandosi, almeno al botteghino, un ottimo successo.\nProdotto da Aurelio De Laurentis, la pellicola presenta alcune novit\u00e0 rispetto a Natale a Miami: sono Claudio Bisio, Fabio De Luigi, Alessandro Siani e Elisabetta Canalis mentre la colonna sonora originale \u00e8 sempre del maestro Bruno Zambrini, \u00e8 presente anche musica di Bob Sinclar, autore di canzoni come \"Love Generation\" e \"World, Hold On\". La sceneggiatura \u00e8, come sempre, affidata al duo Brizzi-Martani, autori dei due fortunati \"Notte prima degli esami\".\nTrama.\nCamillo Ferri, in arte Lillo, \u00e8 sposato da 25 anni con Milena. Ex cantante di piano-bar, l'uomo ha resistito ad ogni tentazione femminile per salvaguardare se stesso dalla perdita degli enormi vantaggi ottenuti con il matrimonio: sua moglie, infatti, \u00e8 una donna ricchissima che per\u00f2 lo lascerebbe senza un soldo in caso di divorzio a causa di tradimento. Un giorno Lillo incontra Barbara, una sua vecchia fiamma nonch\u00e9 ex Miss Ciociaria, una bellissima donna sposata col facoltoso Claudio Ricacci (con il quale ha fatto lo stesso contratto prematrimoniale di Lillo) che si innamora perdutamente di lui al punto da volerlo sposare. Per evitare di rovinare la propria vita agiata, Lillo non esita a mettere in guardia il suo rivale dai continui trabocchetti messi in atto da Barbara, decisa a smascherare l'infedelt\u00e0 di Claudio cos\u00ec da rendere vano il contratto di matrimonio.\nAll'albergo Lillo fa la conoscenza di Lello, figlio di un collega amico di Lillo e pianista: anche lui avr\u00e0 le sue disavventure, tra il direttore che lo vessa fino a licenziarlo e la figlia di Lillo e Milena, Carlotta, sulla quale cerca di far colpo.\nFilippo Vessato \u00e8 un giovane chirurgo che fa parte dello staff dello spietato professor Severino Benci, un luminare della medicina laureatosi a New York 20 anni prima. Filippo, in procinto di essere promosso a viceprimario, deve andare a New York per sposarsi con la sua fidanzata italoamericana Mary, ma il primario gli concede solo quattro giorni di vacanza in cui ha il compito di far rientrare anche un incarico personale: portare al figlio di Benci, Francesco, il regalo di Natale del padre. Giunto negli Stati Uniti, Filippo scopre che il figlio di Benci e il cugino Paolo non sono affatto studenti modello, come gli aveva raccontato Benci, ma due veri fannulloni e imbroglioni.\nE le sorprese per Filippo continuano con l'arrivo a New York del primario che rivela un lato di s\u00e9 completamente inaspettato. Il primario infatti era arrivato in seguito ad una bugia raccontata da Vessato, che gli aveva annunciato l'imminente premiazione di Paolo e Francesco come migliori studenti dell'anno. Il primario giunge allora a New York a sorpresa e dopo alcune disavventure con Vessato, viene a scoprire che Paolo e Francesco erano stati s\u00ec premiati, ma come \"fancazzisti\" dell'anno. Il giorno dopo Benci \u00e8 furibondo, licenzia Vessato e chiede un incontro al rettore per far controllare ogni momento figlio e nipote. Ma proprio negli stessi minuti si stava celebrando all'universit\u00e0 il ventennale della nascita della confraternita dei \"fancazzisti\", di cui Francesco e Paolo facevano parte.\nI due ragazzi vengono a scoprire che l'anonimo fondatore non era altro che il professor Severino. In questa nuova situazione riescono quindi a patteggiare: altri due anni massimo di \"fancazzismo\" prima di mettersi a studiare sul serio e promozione a viceprimario per il dottor Vessato. Arriva per quest'ultimo il giorno delle nozze con l'egoista fidanzata. In chiesa da una parte ci sono gli amici di Mary, tutti raffinati e per bene, dall'altra gli amici di Vessato, principalmente conosciuti a New York al Riverside College. Mary chiede a Filippo di buttarli fuori, e Filippo lo fa, uscendo per\u00f2 poco dopo a sua volta annulla dunque il matrimonio e si fidanza con Sylvia.\nAlla fine Lillo non riesce a resistere alla tentazione di Barbara, con la quale tradisce Milena; stessa cosa fa Claudio la cui amante \u00e8, ironia della sorte, Carlotta Ferri, figlia di Lillo.\nBarbara e Milena ingaggiano un detective privato che fotografi i rispettivi mariti in flagrante. Lillo riesce a intercettare le foto ma si fa ingenuamente scoprire da Milena, che per\u00f2 prende la busta sbagliata e, aprendola, scopre le foto di Carlotta con Claudio. Lillo, Milena e Carlotta a quel punto vanno da Claudio per rimproverarlo. La famiglia Ferri promette la massima discrezione sulla faccenda, ma a quel punto irrompe Barbara con l'altra busta delle foto e la apre frettolosamente, credendo che esse ritraggano il marito: invece ritraggono proprio lei e Lillo, il tutto agli occhi di Milena, che si separa da Lillo. Lello e Carlotta si fidanzano; i coniugi Claudio e Barbara, vista l'infedelt\u00e0 reciproca decidono di perdonarsi a vicenda, ma continueranno con le loro scappatelle. Milena si fidanza con Benci e Lillo \u00e8 costretto a tornare al vecchio mestiere di pianista."}
{"id": "713166", "revid": "729019", "url": "https://it.wikipedia.org/wiki?curid=713166", "title": "Incisivo", "text": "Gli incisivi sono i denti frontali della dentizione umana.\nIn tutto sono otto, quattro sopra e quattro sotto: \nPari e simmetrici (ogni elemento \u00e8 presente sulle due emiarcate destra e sinistra).\nOdontogenesi.\nGli incisivi sono denti \"succedanei\", ovvero il loro sviluppo prevede la formazione di un primo dente deciduo (comunemente detto \"da latte\"), che verr\u00e0 utilizzato nell'infanzia. Nel frattempo avviene la formazione intraossea del dente permanente (definitivo), che durante l'eruzione sfrutter\u00e0 la spinta della radice in corso di formazione e la trazione di fibre gengivali per stimolare l'attivit\u00e0 osteoclastica capace di riassorbire la radice del dentino deciduo fino a farlo vacillare e cadere per far posto al definitivo.\nFunzione.\nQuest'elemento dentale svolge quattro funzioni principali:"}
{"id": "713168", "revid": "124959514", "url": "https://it.wikipedia.org/wiki?curid=713168", "title": "Duomo di Parma", "text": "Il duomo di Parma, il cui nome ufficiale \u00e8 quello di cattedrale di Santa Maria Assunta, consacrata nel 1106, \u00e8 il luogo di culto cattolico pi\u00f9 importante di Parma, la chiesa madre della diocesi omonima. Sorge in piazza Duomo, accanto al Battistero e al Palazzo vescovile.\nEsternamente \u00e8 in stile romanico, con la facciata a capanna, tipica anche delle chiese di altre citt\u00e0 del settentrione d'Italia (ad esempio Piacenza e Cremona). Internamente l'impianto romanico \u00e8 rimasto, anche se gran parte degli interni (navata centrale, cupola, transetto) sono dovuti a successivi interventi rinascimentali. Alcune delle cappelle laterali sono state successivamente affrescate in stile gotico.\nNel giugno 1834 papa Gregorio XVI l'ha elevata al rango di basilica minore.\nStoria.\nUna basilica paleocristiana posta nell'attuale piazza Duomo, la basilica \"ecclesia Sanctae Mariae\", faceva parte del complesso episcopale, che comprendeva anche un battistero e la dimora del vescovo, e che si trovava in una zona allora periferica rispetto al cuore della citt\u00e0.\nRicostruzione nel IX secolo.\nIn seguito ad un incendio, che distrusse l'antica basilica, nel IX secolo, sotto l'episcopato di Guibodo, vennero avviati i lavori di ricostruzione della chiesa madre di Parma, in un sito poco distante da quello dell'antica chiesa. Al vescovo Guibodo si deve anche l'istituzione del Capitolo della Cattedrale. Nell'890 la cattedrale, dedicata a Maria Vergine madre di Dio, venne chiamata \"Domus\".\nL'attuale cattedrale.\nLa cattedrale voluta da Guibodo venne distrutta da un incendio nel 1055 o 1058. La ricostruzione, origine della fabbrica dell'attuale cattedrale, inizi\u00f2 ad opera del vescovo Cadalo, pi\u00f9 tardi conosciuto come Onorio II (antipapa dal 1061), e termin\u00f2 nel 1074. La cattedrale fu consacrata nel 1106 da Pasquale II. Nel 1178 fu completata l'ampia facciata a capanna, e l'intero edificio a tre navate fu rivisto e ricostruito da Benedetto Antelami; la torre campanaria fu ricostruita da Obizzo Sanvitale tra il 1284 e il 1291.\nLa facciata \u00e8 tripartita, suddivisa in due facce laterali di minor dimensione rispetto a quella centrale. La parte superiore \u00e8 composta da mattoni rossi, a differenza della parte pi\u00f9 sottostante, che, al contrario, \u00e8 realizzata tramite pietra arenaria.\nEra prevista la costruzione di un altro campanile, gemello al primo, alla sinistra della facciata, mai realizzato. A partire dal XV secolo vennero aggiunte le cappelle laterali, decorate da affreschi di notevole interesse.\nFulmine.\nNella notte fra il 21 il 22 ottobre 2009 il campanile della cattedrale venne raggiunto da un fulmine che colp\u00ec l'Angelo d'Oro, in particolare la croce che la scultura tiene nelle mani. I lavori di ristrutturazione in seguito all'incendio che si svilupp\u00f2 all'interno della guglia sono stati terminati il 19 settembre 2015.\nDescrizione.\nEsterno.\nFacciata.\nLa facciata della cattedrale di Santa Maria Assunta d\u00e0 su piazza Duomo, sul lato opposto rispetto al Palazzo vescovile.\nEssa \u00e8 a capanna, con paramento murario in blocchi di pietra squadrati. La parte inferiore \u00e8 liscia, priva di decorazioni; qui si aprono i tre portali: i due laterali pi\u00f9 piccoli, quello centrale pi\u00f9 grande, ciascuno dei quali \u00e8 leggermente strombato ed \u00e8 sormontato da una lunetta chiusa a vetrate. Il portale centrale, a differenza degli altri due, \u00e8 preceduto da un protiro, opera di Giambono di Bissone (1281), con arco a tutto sesto, poggiante su due colonne corinzie ognuna delle quali a sua volta sorretta da un leone stiloforo. Il protiro termina con una loggia con copertura a doppio spiovente volta a botte, il cui archivolto \u00e8 decorato con motivi ad archetti; la copertura \u00e8 sorretta da una colonnina corinzia per lato. I battenti del portale centrale, finemente scolpiti a rilievo, sono opera di Luchino Bianchino (1491). Unico elemento di decorazione della parte inferiore della facciata \u00e8 la lastra tombale del matematico Biagio Pelacani, scolpita nel 1416 e situata alla destra del portale centrale.\nNella parte superiore della facciata, si aprono due logge, disposte su livelli differenti. La loggia inferiore, al livello del secondo piano del protiro, \u00e8 costituita da quattro trifore con archetti poggianti su colonnine, due a destra e due a sinistra. La loggia superiore ha il medesimo schema di quella inferiore, ma \u00e8 meno alta. Al centro, sopra il protiro, si apre una grande monofora con arco a tutto sesto, che d\u00e0 luce all'interno. La terza loggia segue l'andamento dei due spioventi del tetto ed \u00e8 costituita da monofore sorrette anch'esse da colonnine.\nCampanile.\nAlla destra della facciata, su piazza Duomo, si eleva la torre campanaria, alta 63 metri.\nEssa fu costruita in stile romanico tra il 1284 e il 1294 in sostituzione di una torre pi\u00f9 antica; il paramento murario \u00e8 in mattoni scuri a vista, ad eccezione degli angoli, rivestiti con blocchi di marmo. Il campanile \u00e8 suddiviso in quattro fasce da cornicioni decorati con archetti ciechi ogivali in marmo. Nella prima fascia, quella pi\u00f9 bassa, si aprono, sul lato anteriore, due finestre rettangolari e, sul lato destro, una porta; la seconda fascia, invece, non ha aperture sull'esterno. Su ognuno dei quattro lati della terza fascia, invece, si apre una piccola bifora e, su quello anteriore, si trova il quadrante dell'orologio. Nella parte superiore della quarta fascia, infine, su ognuno dei quattro lati si apre una trifora, corrispondente alla cella campanaria. Alla sommit\u00e0 del campanile, corre una balaustra in marmo e, ai lati, vi sono delle guglie; la copertura \u00e8 costituita da una cuspide a forma piramidale, con base ottagonale. Sopra di essa vi \u00e8 una statua dorata di un angelo con in mano la croce, copia dell'originale del XV secolo, attualmente nel museo diocesano.\nAll'interno della cella campanaria, si trovano sei campane in si bemolle maggiore, intonate secondo il tipico accordo cremasco (che corrisponde alle note I, III, V, VIII, IX e X della scala diatonica maggiore). La pi\u00f9 grande corrisponde alla nota \"Si\u266d \" ed \u00e8 detta \"Bajon\", che venne fusa in bronzo nel 1287 da un fonditore pisano riutilizzando il materiale di una campana precedente, del 1285. Venne nuovamente fusa nel 1481 e, tra il XVI e il XIX secolo, altre sei volte. Venne rifusa per l'ultima volta nel 1962 dal fonditore Paolo Capanni di Castelnovo ne\u2019 Monti (RE). L\u2019ultima campana entrata a far parte del concerto campanario del Duomo di Parma \u00e8 la seconda piccola (in nota Do4), opera della fonderia Allanconi di Bolzone (CR) e realizzata nel 2006. Di seguito, le campane presenti nel campanile:\nInterno.\nL'interno della cattedrale di Santa Maria Assunta \u00e8 a croce latina, con tre navate di sette campate ciascuna, transetto costituito da due bracci gemelli con absidi e profondo coro, con campata quadrangolare e abside semicircolare. La struttura \u00e8 ancora quella romanica dell'XI secolo, con aggiunte successive.\nNavata centrale.\nLa navata centrale \u00e8 larga il doppio delle due laterali ed \u00e8, come queste ultime, coperta con volta a crociera; lo schema di ciascuna delle due pareti laterali di ogni campata \u00e8 il seguente: dal basso, l'arco a tutto sesto di comunicazione con la navata laterale; sopra di questo, la quadrifora con archetti sorretti da colonnine, che d\u00e0 sul matroneo; in alto, una monofora che d\u00e0 sull'esterno. Tra la terza e la quarta campata, a ridosso della semicolonna di destra, si trova il pulpito ligneo riccamente scolpito, opera di Paolo Froni (1613).\nLe pareti della navata centrale sono ornate dal ciclo di affreschi, opera di Lattanzio Gambara, che li realizz\u00f2 tra il 1567 e il 1573. Essi si sviluppano su tre fasce, ognuna delle quali corrisponde ad una tematica: dal basso, tra gli archi di comunicazione fra le navate e il matroneo, episodi dall'Antico Testamento; fra il matroneo e le lunette, episodi dal Nuovo Testamento; nelle lunette, figure allegoriche; la lunetta della parete sinistra della settima campata, \u00e8 stata dipinta nel 1585 da Innocenzo Martini. Sulla controfacciata, vi \u00e8 un grande affresco raffigurante l\"Ascensione di Cristo\", dipinto da Lattanzio Gambara tra il 1571 e il 1573. Gli affreschi della volta sono opera di Girolamo Bedoli-Mazzola, che li dipinse tra il 1555 e il 1557.\nCapocroce.\nIl transetto e l'abside sono rialzati e preceduti da una lunga scalinata in marmo rosso, presente sia nelle navate laterali, sia in quella centrale. Il capocroce \u00e8 stato costruito nel 1180: precedente la cattedrale era priva di transetto e terminava con tre absidi, una per ognuna delle tre navate.\nCupola.\nLa crociera \u00e8 coperta dalla cupola ottagonale, con lanterna solo all'esterno; nel tamburo, esternamente movimentato da un loggiato con trifore, si aprono otto rosoni circolari, uno per lato, frutto dell'ampliamento cinquecentesco dei precedenti, di origine romanica. La superficie interna della cupola \u00e8 stata interamente affrescata con l'Assunzione della Vergine da Antonio Allegri detto il \"Correggio\" tra il 1524 e il 1530 circa.\nIl grande affresco, che ha una superficie di circa 650\u00a0m\u00b2, venne iniziato solo dopo i lavori di consolidamento della cupola e terminato probabilmente per l'ottobre dell'anno 1529, anche se l'inaugurazione si ebbe nel 1530. Nella parte del tamburo, dipinto come fosse una balaustra, vi sono figure di angeli e di Apostoli. Al di sopra di esso, vi \u00e8 una fitta spirale di nubi che terminano in un fitto groviglio di angeli, santi e patriarchi, disposti su pi\u00f9 cerchi concentrici. In mezzo a questi, \u00e8 riconoscibile la Madonna affiancata da Adamo ed Eva e da san Giuseppe. Al centro dell'affresco, \u00e8 raffigurata una grande luce gialla, simbolo della presenza di Dio.\nAnche gli affreschi dei pennacchi sono opera del Correggio e coevi a quelli della cupola. Vi sono raffigurati i santi patroni della citt\u00e0: San Giovanni Battista, Sant'Ilario di Poitiers, San Giuseppe e San Bernardo degli Uberti.\nTransetto e coro.\nNella crociera, si innestano i due bracci del transetto e il coro.\nIl transetto \u00e8 costituito, come gi\u00e0 detto, da due bracci speculari, ciascuno dei quali \u00e8 costituito da un'unica campata rettangolare con volta a crociera avente una doppia abside semicircolare: una verso l'esterno, uno in corrispondenza della relativa navata laterale; all'interno di ciascuna delle quattro absidi, si trova un altare barocco. Nel transetto destro, si trovano il \"Monumento funebre di Bartolomeo Montini\", opera di Gian Francesco d\u2019Agrate (1507), sede originaria dell'omonima Pala Montini di Cima da Conegliano, e la Deposizione dalla croce, opera di Benedetto Antelami (1178).\nOltre la crociera, in asse con la navata, si trova il coro, costituito da una campata rettangolare con volta a crociera e dall'abside semicircolare. Lungo le pareti del coro, vi sono i quaranta stalli lignei, realizzati dai lendinaresi Cristoforo e Lorenzo Canozi tra il 1469 e il 1473. L'abside semicircolare \u00e8 interamente occupata da una sopraelevazione con balaustra marmorea e portaceri in bronzo, che ospita il complesso della \"cattedra vescovile\", costituito da elementi di diversa epoca. L'elemento pi\u00f9 antico \u00e8 la cattedra vera e propria, un seggio di et\u00e0 medioevale i cui braccioli sono costituiti da due bassorilievi: \"San Giorgio che uccide il drago\", a sinistra, e la \"Conversione di San Paolo\", a destra. La cattedra \u00e8 addossata al \"ciborio\" di Alberto di Moffeolo, che lo realizz\u00f2 tra il 1486 e il 1488 in marmo bianco con, al centro, il tabernacolo affiancato da due angeli e, ai lati, entro nicchie, statue di santi e, in alto, entro un'apposita nicchia la statua di \"Cristo Risorto\". Il ciborio \u00e8 inserito all'interno dell\"ancona\" barocca in legno scolpito e dorato, progettata nel 1766 da Antonio Ghidetti e costituita da un coronamento a semicupola poggiante su colonne tortili con capitelli corinzi. Nel catino absidale, vi \u00e8 l'affresco di Girolamo Bedoli-Mazzola raffigurante il \"Giudizio Universale\", realizzato tra il 1538 e il 1544.\nDeposizione dalla croce.\nLa Deposizione dalla croce, opera di Benedetto Antelami in origine, faceva parte dell'antico ambone romanico, demolito nel XVI secolo. Questo bassorilievo raffigura, al centro, Ges\u00f9 che viene calato dalla croce e, ai lati, personaggi simbolici, come le tre Marie (simbolo della Resurrezione) e la personificazione dell\"Ecclesia\" e della \"Sinagoga\".\nPresbiterio.\nNel 2009, \u00e8 stato realizzato, su progetto dell'architetto catalano Jaume Bach, il nuovo presbiterio in stile moderno. Esso \u00e8 situato al disotto della cupola, nella crociera, ed \u00e8 costituito dall'altare maggiore, dall'ambone e dalla cattedra.\nL\"altare maggiore\", montato sopra una base formata da due gradini bronzei sui quali sono incisi passi del Vangelo in varie lingue, \u00e8 un'antica arca del XII-XIII secolo contenente le reliquie dei santi martiri Abdon e Sennen, Nicomede di Roma, Ercolano di Perugia e Pudenziana. I quattro lati sono decorati da bassorilievi: sui lati anteriore e posteriore, dieci dei dodici Apostoli, sul lato di destra i \"Santi Abdon e Sennen\" e, sul lato di sinistra, entro una mandorla, il \"Redentore benedicente\", affiancato dai \"simboli dei quattro Evangelisti\".\nIn posizione avanzata, sulla sinistra, vi \u00e8 l\"ambone\", in bronzo, e, sul lato opposto, la \"cattedra\", dello stesso materiale. Anche questi ultimi sono decorati con citazioni in rilievo dal Vangelo.\nCripta.\nSotto il capocroce, si sviluppa la cripta romanica, pi\u00f9 volte rimaneggiata. Essa \u00e8 coperta con volte a crociera sorrette da colonne in marmo con capitelli scolpiti. Le navate hanno un numero variabile: in corrispondenza del soprastante transetto, sono undici, mentre sotto il coro e l'abside centrale si riducono a tre.\nAl centro dell'abside, vi \u00e8 il moderno presbiterio, realizzato nel 2005. Esso, rialzato di un gradino rispetto al resto della cripta, ospita l'altare marmoreo, costituito da un tronco di piramide rovesciato, l'ambone bronzeo e la sede, anch'essa in marmo. Dal soffitto pende un moderno crocifisso in bronzo, anch'esso del 2005. Ai suoi lati, vi sono gli stalli lignei, realizzati da Matteo Fabi nel 1555.\nSotto il transetto di destra, si trovano due altari laterali barocchi in marmi policromi, dedicati a San Bernardo degli Uberti, di Girolamo Bedoli-Mazzola (1544) e a . Annesse alla cripta sono la \"cappella Rusconi\" (1398) e la \"cappella Ravacaldi\" (1427), interamente affrescate.\nOrgani a canne.\nNella cattedrale si trovano tre organi a canne:\nMisure.\nPer un confronto con le altre principali chiese romaniche della regione Emilia Romagna si riporta una tabella con le principali misure:"}
{"id": "713170", "revid": "287204", "url": "https://it.wikipedia.org/wiki?curid=713170", "title": "Il libro ritrovato - Le risposte che aiutano a vivere", "text": "Il libro ritrovato (\"Messiah's Handbook: Reminders for the Advanced Soul\") \u00e8 un libro di Richard Bach, \"sequel\" del bestseller \"\".\nQui Bach incontrava Donald Shimoda un \"messia riluttante\", un pilota di biplano che viaggiava da un paesino all'altro degli Stati Uniti lasciando a chi incontra pillole di saggezza e piccoli miracoli. Don aveva con s\u00e9 un piccolo libro con tutte le risposte di cui un messia pu\u00f2 avere bisogno, una specie di \"Manuale del Messia\". \nQuesto \"manuale\", andato perduto in \"Illusioni\", viene oggi regalato da Bach ai suoi lettori. \nIl testo \u00e8 una raccolta di frasi, sentenze, aforismi e piccoli pensieri, stampati singolarmente su ogni pagina, il libro si usa pensando ad una domanda, si chiudono gli occhi e si sceglie una pagina a caso che contiene un pensiero. La risposta alla domanda sar\u00e0 davanti al lettore.\nIl testo non \u00e8 da considerarsi un romanzo n\u00e9 una fiaba, ma un piccolo manuale con il quale il lettore gioca con le stesse dinamiche dell'autoperfezionamento presentate ne \"Il gabbiano Jonathan Livingston\", tra pensiero positivo e metafore New Age."}
{"id": "713177", "revid": "599013", "url": "https://it.wikipedia.org/wiki?curid=713177", "title": "Eug\u00e8ne Martin", "text": "Ha partecipato a due Gran Premi di Formula 1 durante la stagione 1950.\nCarriera.\nPrima della Formula 1.\nTra il 1946 ed il 1950, ha partecipato a diverse gare automobilistiche francesi, aggiudicandosi la prima Coupe Robert Mazaud del 6 ottobre 1946, al Bois de Boulogne, il Circuit des Remparts, del 15 giugno 1947, ad Angoul\u00eame, e la Coupe de Lyon, del 29 settembre 1947, a Lione, sempre alla guida di una BMW 328. Altri piazzamenti degni di nota, sono: il 2\u00ba posto alla \"Coupe dell'Entraide Fran\u00e7aise\", del 13 maggio 1946, a Marsiglia, alla guida di una BMW 328; il 2\u00ba posto alla Coupe de Nantes del 28 luglio 1946, a Nantes, alla guida di una BMW 328, ed il 2\u00ba posto alla Coupe de Paris del 27 luglio 1947, anche in questo caso, alla guida di una BMW 328.\nEsperienza in Formula 1.\nHa preso parte al Gran Premio di Gran Bretagna del 13 maggio 1950 (prima gara del mondiale), dove, partito in settima posizione, si \u00e8 ritirato all'8\u00ba giro, per insufficiente pressione dell'olio, ed al Gran Premio di Svizzera del 14 giugno 1950 (terza gara del mondiale), dove, partito in nona posizione, si \u00e8 ritirato al 20\u00ba giro per un incidente. In entrambe le gare ha partecipato con una Talbot-Lago T26C-DA ufficiale. Complessivamente, ha percorso 28 giri di gare valevoli per il Campionato mondiale di Formula 1, ed ha conquistato 0 punti mondiali.\nDopo la Formula 1.\nDopo la parentesi mondiale del 1950, ha diradato la sua partecipazione alle gare automobilistiche, giungendo 5\u00ba al XIII Gran Prix de Pau, del 14 aprile 1952, e correndo, in coppia con Gustave Olivier, alla 24 ore di Le Mans del 1953, dove, alla guida di una Porsche 356 del gruppo \"Sport 1500\", si \u00e8 dovuto ritirare, dopo 115 giri, per noie al motore.\nLa sua ultima gara fu il XV Gran Prix de Pau, del 19 aprile 1954, quando, alla guida di una Gordini T 16, in un incidente, si frattur\u00f2 una gamba. In seguito a ci\u00f2, si ritir\u00f2 dalle competizioni."}
{"id": "713179", "revid": "1543377", "url": "https://it.wikipedia.org/wiki?curid=713179", "title": "Appello per abuso", "text": "L'appello per abuso era un antico istituto giuridico che attribuiva al re di Sicilia il diritto di modificare le decisioni dei vescovi dell'isola.\nStoria.\nNell'antico diritto, il re di Sicilia era anche legato papale. La situazione nacque ai tempi in cui i Normanni avevano provveduto alla riconquista dell'isola, strappandola ai Saraceni, ed apparivano come il baluardo della cristianit\u00e0. Nasceva la Monarchia Sicula: il re era monarca nel senso che in lui si sommavano i poteri civili e quelli religiosi di legato papale.\nUn piccolo episodio locale, a fine Seicento, fece diventare l'appello per abuso il centro delle lotte fra stato e chiesa: alcuni esattori di imposte avevano sottoposto al tributo del plateatico un sacco di ceci che gli incaricati del vescovo di Lipari volevano vendere sulla piazza del mercato. Il vescovo, che riteneva lesi i suoi antichi privilegi, reag\u00ec imponendo la scomunica.\nContro di essa fu fatto ricorso al re, che elimin\u00f2 la scomunica mediante il ricorso al suo diritto di decidere sugli \"appelli per abuso\" delle sentenze ecclesiastiche. Il papa a sua volta, intervenne negando validit\u00e0 all'intervento regio, in materia religiosa. Dall'altra parte tutta una corrente di pensiero (i Regalisti) rivendic\u00f2 allo Stato il diritto esclusivo di decidere sulla questione originaria che era una gabella di diritto civile.\nCambiarono le dinastie: il regno di Sicilia in pochi anni pass\u00f2 dalla corona spagnola (prima gli Asburgo di Spagna, poi i Borboni di Spagna), ai Savoia, agli austriaci (Asburgo d'Austria), ai Borbone-Napoli, ma il contrasto continu\u00f2 e fu appianato solo dopo molti anni.\nAnche nel Sillabo rimase una eco delle antiche discussioni \"regaliste\" e una proposizione espressamente condannava \"l'Appello per abuso\".\nUn riferimento letterario di questi avvenimenti si ha in un'opera di Leonardo Sciascia, che ricav\u00f2 da essi materia della sua \"Recitazione della controversia liparitana dedicata ad A.D.\". \nLa legge delle guarentigie all'articolo 17 abol\u00ec definitivamente la possibilit\u00e0 di ricorrere ad un giudice dello stato sui provvedimenti delle autorit\u00e0 ecclesiastiche in materie spirituali.\nMonarchia spagnola.\nUn istituto analogo collegato al Patronato regio, spettava al Re di Spagna, per quello che riguardava i possessi coloniali in Sud America, che aveva il nome di \"Recurso de fuerza\". Una sua tarda applicazione nell'Ottocento avvenne in Cile, con forti contrasti tra fautori dello stato laico e conservatori cattolici."}
{"id": "713183", "revid": "54765", "url": "https://it.wikipedia.org/wiki?curid=713183", "title": "Mar\u00eda Estela Mart\u00ednez de Per\u00f3n", "text": ""}
{"id": "713185", "revid": "174925", "url": "https://it.wikipedia.org/wiki?curid=713185", "title": "Incisivo centrale superiore", "text": "L'incisivo centrale superiore \u00e8 il primo dente dell'arcata dentaria. Mediamente l'elemento \u00e8 lungo 22.5 mm, di cui 10.5 mm coronali e 12 radicolari, e ha un diametro mesiodistale piuttosto ampio (circa 9 mm).\nHa quattro facce e un margine incisale, le sue funzioni sono: taglio del cibo, caratterizzazione, fonetica ed estetica.\nDisposizione e rapporti.\nL'incisivo centrale superiore \u00e8 l'unico dente (insieme all'omologo inferiore) che mesialmente prende contatto con il lato mesiale di un dente contiguo: infatti la faccia che guarda verso il centro della bocca \u00e8 adiacente a quella dell'incisivo centrale eterolaterale. Tale contatto \u00e8 piuttosto basso, verso il terzo incisale della corona. Con il tempo e con l'usura dei denti questo contatto diventa una superficie ellittica piuttosto allungata in senso corono-cervicale. Il contatto tra gli incisivi \u00e8 frequentemente alterato: i denti possono essere diastemati, ovvero spaziati tra loro per esempio per l'inserzione alta di un attacco del frenulo labiale; problematiche di natura ortodontica possono distanziare, sovrapporre, sventagliare o retroinclinare l'elemento.\nDistalmente il contatto con l'incisivo laterale \u00e8 leggermente pi\u00f9 in alto tra terzo incisale e terzo medio. Vestibolarmente l'incisivo centrale superiore presenta tre lobi e due depressioni, che partono dal bordo incisale e si perdono, sfumandosi, intorno al terzo medio. Questi lobi prendono il nome i lobo mesiale, distale e centrale e sono pressoch\u00e9 uguali tra loro. Nel terzo cervicale, sempre sulla faccia vestibolare si notano delle rugosit\u00e0, che ripetono la forma del colletto, dette creste cervicali. Lingualmente troviamo nel terzo cervicale un rigonfiamento detto cingolo o tallone, ai lati di questo sui bordi prossimali si notano le creste marginali.\nMorfologia coronale.\n\"Vestibolarmente\" \u00e8 piuttosto asimmetrico: infatti tende ad armonizzarsi con il laterale e con il resto dell'arcata, quindi il suo margine mesiale \u00e8 pi\u00f9 lungo del distale, e si presenta quindi obliquo in senso disto mesiale. Il margine incisivo \u00e8 perpendicalore all'asse lungo del dente presenta due angoli, il mesiale leggermente appuntito e il distale pi\u00f9 arrotondato. Il punto di contatto mesiale si trova vicino al margine incisivo il distale alla fine del terzo incisivo.. Il contorno cervicale forma un semicerchio a concavit\u00e0 occlusale. Superficialmente la faccia vestibolare \u00e8 convessa nei due sensi, solcata da due depressioni che danno origine a tre lobi o \"mammelloni\". Il contorno occlusale (o bordo libero) \u00e8 caratterizzato quindi da due incisure, pi\u00f9 marcate nel soggetto giovane, che si continuano con lievi depressioni sulla superficie vestibolare, che risulta cos\u00ec trilobata: il lobo centrale \u00e8 sempre pi\u00f9 piccolo dei laterali, uguali tra loro. Nel terzo cervicale vi sono delle rugosit\u00e0 dette \"creste cervicali\" che ripetono la forma del contorno cervicale.\n\"Palatalmente\" sono evidenti le creste marginali sui lati mesiale e distale, ovvero degli spessori maggiori dello strato di smalto a contorno dell'elemento, delimitando la fossetta incisiva palatale. Medialmente e cervicalmente \u00e8 presente un tubercolo detto \"cingolo\" o \"tallone\" che si unisce al margine incisivo tramite una cresta, detta \"rilievo longitudinale\" spesso appena accennata, ed \u00e8 raggiunto dalle creste marginali. Il tubercolo \u00e8 generalmente ben delimitato, separato dalla fossetta incisiva da un solco. Rispetto al prospetto vestibolare, i fianchi sono pi\u00f9 stretti, cos\u00ec da determinare un minore raggio di curvatura a livello del colletto linguale.\n\"Distalmente\" e \"mesialmente\" l'elemento non presenta grosse differenze, considerando comunque che distalmente sar\u00e0 apprezzabile la minor lunghezza del margine disto-vestibolare rispetto al mesio-vestibolare. Anche il colletto mesiale \u00e8 pi\u00f9 profondo del distale. La corona appare cuneiforme per la convergenza dei contorni vestibolare e palatale a livello del bordo incisivo, che risulta arrotondato. Il contorno vestibolare \u00e8 convesso, specialmente a livello cervicale; quello palatale \u00e8 concavo per i due terzi e convesso fino al cingolo. Il colletto \u00e8 ampiamente convesso verso la radice, si pu\u00f2 dire che forma una v piuttosto aperta, ed \u00e8 pi\u00f9 profondo mesialmente. osservando il dente dalle facce prossimali; distale e mesiale si apprezza che il margine incisivo \u00e8 posto in asse.\n\"Occlusalmente\" o per dire meglio \"incisalmente\"la sua forma ricorda un occhio con palpebra calante, dove la palpebra rappresenta la convessit\u00e0 vestibolare, le creste marginali disegnano il profilo inferiore dell'occhio mentre la pupilla \u00e8 rappresentata dal cingolo. Tale cingolo \u00e8 leggermente spostato in senso distale, per conferire robustezza all'elemento nei confronti delle forze occlusali mantenendo la superficie mesiale idonea al taglio del cibo, e il contorno mesiale risulta quindi pi\u00f9 ampio del distale. Il bordo libero, festonato sul contorno vestibolare per via delle depressioni vestibolari, divide la met\u00e0 vestibolare da quella linguale: procede rettilineo nel versante mesiale, poi curva lingualmente nel versante distale.\nNella sua complessit\u00e0 \u00e8 quindi un elemento piuttosto tozzo, con il diametro mesiodistale maggiore del vestibolopalatale.\nMa va ricordato comunque, che subito dopo il canino inferiore, \u00e8 il dente con la corona pi\u00f9 lunga.\nLa radice, unica e piuttosto tozza ha nel complesso una forma conica. L'apice, come tutti i denti, si presenta lievemente inclinata distalmente.\nMorfologia radicolare.\nL'incisivo centrale \u00e8 monoradicolato: il tronco radicolare \u00e8 piuttosto largo nella prima met\u00e0, poi si assottiglia gentilmente fino all'apice, che risulta lievemente piegato in senso distale, nel 18% dei casi. La radice \u00e8 attraversata da un unico canale radicolare, generalmente piuttosto ampio. Nel 23% dei casi dal canale principale si dipartono canali laterali, nel 13% dei casi le ramificazioni sono solo apicali. Inoltre la radice dell'incisivo centrale superiore presenta una forma conica smussata ed equivale mediamente ai 3/5 della lunghezza totale (22,5 mm). Vestibolarmente presenta una superficie convessa, che si restringe a livello linguale. Rispetto al proprio asse la radice presenta, il pi\u00f9 delle volte, una inclinazione distale. \nNel dente giovane la polpa \u00e8 molto ampia, specialmente in senso mesio-distale. Col passare del tempo, la apposizione di dentina terziaria riduce la cavit\u00e0 pulpare tendendo ad arrotondarne la sezione.\nOdontogenesi.\nLa calcificazione della corona inizia verso 3-4 mesi e viene completata verso i 4-5 anni. Il dente erompe verso i 6 anni, sostituendo il deciduo, e la rizogenesi \u00e8 completata entro i 10 anni.\nIl deciduo erompe tra i 7 e gli 8 mesi."}
{"id": "713187", "revid": "54765", "url": "https://it.wikipedia.org/wiki?curid=713187", "title": "Isabelita Peron", "text": ""}
{"id": "713188", "revid": "125973095", "url": "https://it.wikipedia.org/wiki?curid=713188", "title": "Fabiano Caruana", "text": "\u00c8 il pi\u00f9 giovane scacchista italiano ad avere conseguito il titolo di Grande Maestro, ottenuto nel 2007 a 14 anni, 11 mesi e 20 giorni. Dal 2008 al giugno 2015 \u00e8 stato prima scacchiera della nazionale di scacchi italiana. Ha raggiunto il proprio record personale nella lista FIDE dell'ottobre 2014 con il punteggio di punti Elo, il terzo pi\u00f9 alto di sempre. Ha vinto quattro volte il Campionato italiano (2007, 2008, 2010 e 2011) e il Campionato statunitense nel 2016. Il 26 giugno 2015 torna ufficialmente alla Federazione statunitense.\nHa vinto quattordici Super Tornei (con media Elo superiore a ): Dortmund nel 2012, 2014 e 2015, lo Zurich Chess Challenge nel 2013, il Kings Tournament di Bucarest nel 2013, la Sinquefield Cup di Saint Louis nel 2014 e 2018, il London Chess Classic nel 2017, il Grenke Chess Classic nel 2018, la tappa di Parigi del FIDE Grand Prix 2012-2013 e le tappe di Baku e Chanty-Mansijsk del FIDE Grand Prix 2014-2015, che gli hanno permesso di vincere il Gran Prix stesso e di qualificarsi per il torneo dei candidati valido per accedere al Campionato del mondo del 2016. \nIn quanto ultimo sfidante al titolo mondiale, si \u00e8 qualificato di diritto al successivo torneo dei candidati che si sarebbe dovuto giocare a Ekaterinburg dal 15 marzo al 5 aprile 2020 ma che \u00e8 stato sospeso per COVID.\nGrazie al punteggio Elo del 2017, \u00e8 ammesso al torneo dei candidati del 2018 a Berlino, che vince, acquisendo cos\u00ec il diritto di giocare un match per il titolo mondiale contro il detentore Magnus Carlsen. Il Campionato del mondo Carlsen\u2013Caruana si \u00e8 svolto a Londra dal 9 al 28 novembre 2018 e si \u00e8 concluso con la vittoria di Carlsen solo dopo gli spareggi rapid, con il punteggio finale di 9\u20136, dopo che la fase a tempo classico era finita con dodici patte.\nDal 2018 vive con la famiglia a Tarpon Springs in Florida.\nBiografia e carriera.\nFabiano Caruana \u00e8 nato a Miami, in Florida, da padre italo-americano, originario di Raffadali (AG) e madre italiana. A quattro anni si trasferisce da Miami a Park Slope (un quartiere di Brooklyn, New York), lo stesso in cui Bobby Fischer trascorse la sua giovinezza. L'anno seguente, mentre frequenta un programma scolastico, viene scoperto il suo talento per gli scacchi ed egli incomincia a essere allenato da Bruce Pandolfini. All'et\u00e0 di dieci anni si fa notare per aver battuto il Grande maestro Aleksander Wojtkiewicz e vinto due Campionati panamericani giovanili.\nRappresenta l'Italia alle Olimpiadi degli scacchi del 2012 a Istanbul ottenendo il miglior punteggio individuale in prima scacchiera con 6,5 punti su 9. \u00c8 giunto 1\u00ba-2\u00ba ex aequo con Carlsen al Final Chess Masters, tenutosi da settembre a ottobre a San Paolo (Brasile) e Bilbao (Spagna), perdendo per\u00f2 il mini-match lampo di spareggio su due partite con il norvegese, ma conducendo la classifica sempre in testa dal primo all'ultimo turno. Nel torneo \u00e8 riuscito anche a sconfiggere, per la prima volta, lo stesso Carlsen e Aronyan, rispettivamente n. 1 e 2 del mondo. All'inizio di novembre, a Bucarest, ha partecipato al Torneo dei Re, piazzandosi al 3\u00ba posto e pattando tutte le partite. Dal 21 novembre al 4 dicembre 2012 a Tashkent, dove si \u00e8 svolto il 2\u00ba torneo del Grand Prix FIDE, si \u00e8 classificato 4\u00ba-6\u00ba ex aequo, mezzo punto dietro i tre vincitori.\nIl 12 maggio 2015 Caruana annuncia l'intenzione di lasciare la federazione italiana per rappresentare di nuovo gli Stati Uniti e di lavorare con il Chess Club and Scholastic Center of Saint Louis. Il 26 maggio 2015 vince il Grand Prix FIDE 2014-2015 e si qualifica a giocare il torneo dei Candidati al Campionato del mondo di scacchi 2016 che si disputer\u00e0 a Mosca dal 10 al 30 marzo 2016. Il 26 giugno passa ufficialmente alla Federazione statunitense e incomincia la collaborazione con il Maestro Internazionale inglese Lawrence Trent, che diventa il suo manager. Il 5 luglio vince per la terza volta il torneo Sparkassen Chess Meeting di Dortmund con 5,5 punti su 7 disponibili, il primo torneo che vince con la bandiera della nazionale statunitense. In ottobre si piazza al secondo posto nella Coppa europea di scacchi per club, ancora con la SOCAR di Baku. In novembre vince a Saint Louis (Missouri) lo scontro Champions Showdown, battendo Hikaru Nakamura 10-8.\nDopo essersi trasferito a Saint Louis, nel dicembre del 2016 ingaggia un nuovo manager, l'avvocata Rhonda S. Coleman di Chicago, con l'obiettivo di partecipare e vincere nel prossimo match per il titolo mondiale.\nNel maggio del 2017 vince il Campionato tedesco a squadre con il OSG Baden-Baden. In novembre a Saint Louis vince il ricco scontro Champions Showdown (), battendo Aleksandr Gri\u0161\u010duk 49-43.. In dicembre vince il London Chess Classic dopo aver battuto Jan Nepomnja\u0161\u010dij negli spareggi di gioco rapid e blitz.\nIl match mondiale con Magnus Carlsen.\nNel marzo 2018 vince a Berlino il torneo dei candidati al Campionato del mondo di scacchi 2018 con 9 punti, superando di una lunghezza \u015e\u0259hriyar M\u0259mm\u0259dyarov e Sergej Karjakin. In aprile vince a Baden-Baden anche il Grenke Chess Classic con 6,5 punti superando di una lunghezza il rivale mondiale Magnus Carlsen. Di aprile \u00e8 anche il 2\u00ba posto nel Campionato statunitense con 8 punti su 11, alle spalle di Samuel Shankland (8,5 punti) e davanti a Wesley So (6,5). In maggio vince il Campionato tedesco a squadre con il OSG Baden-Baden pur perdendo l'unica partita giocata con Anish Giri. In giugno vince il Norway Chess con 5 punti, superando di mezzo punto Magnus Carlsen, suo futuro avversario per il titolo mondiale. In agosto vince per la seconda volta la Sinquefield Cup, a pari merito con Levon Aronian e Magnus Carlsen. In ottobre si piazza secondo con gli Stati Uniti nelle Olimpiadi e vince la medaglia d'argento individuale in prima scacchiera.\nNel novembre 2018 affronta a Londra il Campione del mondo in carica Magnus Carlsen in un match con in palio il Titolo Mondiale, perdendo per 9 a 6 dopo gli spareggi rapid.\nNel febbraio 2019 a Saint Louis vince ancora il Champions Showdown, battendo Pentala Harikrishna 18-6 negli scontri rapid e 17,5 a 6,5 in quelli blitz .. Il 2 marzo ha vinto a Berlino il torneo blitz dedicato alla memoria di Emanuel Lasker con 14 punti su 16 partite.\nIn marzo a Saint Louis nel campionato statunitense, ottiene il secondo posto a pari merito con Leinier Dom\u00ednguez, superato di mezzo punto da Hikaru Nakamura.\nIn aprile partecipa al Grenke Chess Classic, dove con 6 su 9 giunge 2\u00ba staccato di 1 punto e 1/2 dal vincitore Magnus Carlsen.\nIn luglio a Zagabria, in Croazia, giunge 3\u00ba assieme a Lewon Aronyan nella seconda tappa del \"Grand Chess Tour\" con 6 punti su 11, dietro al secondo classificato Wesley So e al vincitore Magnus Carlsen, risultato che gli vale 11 punti nel Tour.\nIn ottobre a Douglas arriva secondo nell'edizione 2019 del FIDE Grand Swiss a pari punti, 8 su 11, con Wang Hao, ma superato per spareggio tecnico.\nNel gennaio 2020 vince per la prima volta la sezione Master del Torneo Tata Steel con l'altissimo punteggio di 10 punti su 13, superando il campione del mondo Magnus Carlsen di ben due lunghezze,precedentemente aveva vinto il torneo C nel 2008 e il B nel 2009.\nIn quanto sfidante di Magnus Carlsen nel match mondiale del 2018 si qualifica di diritto al Torneo dei candidati 2020, edizione che si \u00e8 interrotta nel marzo del 2020, alla fine del girone di andata, ed \u00e8 ripresa nell'aprile del 2021. Si classifica al quarto posto con 7,5 punti, ad un punto dal vincitore Jan Nepomnja\u0161\u010dij, non riuscendo a riconfermarsi come sfidante del norvegese per il titolo mondiale.\nAi Candidati per la quarta volta.\nIn ottobre 2021 giunge primo a pari merito al campionato statunitense con Wesley So e Samuel Sevian, con il punteggio di 6,5 punti su 11. Tuttavia agli spareggi arriver\u00e0 secondo dietro lo stesso So.\nIn novembre si classifica al secondo posto al FIDE Grand Swiss 2021 con il punteggio di 7,5 punti su 11, a mezzo punto dal vincitore Alireza Firouzja, riuscendo per\u00f2 a batterlo nello scontro diretto. Il gradino intermedio del podio gli consente di partecipare al Torneo dei candidati 2022, la quarta volta per lui.\nIn dicembre ha vinto il torneo blitz \"Gashimov Memorial\" di Baku, vincendo contro Richard Rapport nella partita Armageddon.\nPunteggio Elo FIDE.\n\u00c8 stato il primo giocatore italiano (unico a oggi) a superare la soglia dei punti Elo, raggiunti nella classifica di settembre 2010, nonch\u00e9 il primo italiano a superare i punti; nella lista Elo di agosto 2014, infatti, ha raggiunto i punti.\nIl proprio record Elo \u00e8 stato raggiunto nell'ottobre 2014, con punti, quando faceva ancora parte della Federazione Scacchistica Italiana.\nNel luglio del 2014 ha raggiunto il primo posto al mondo nel rating delle partite di gioco rapido, con un Elo FIDE di , proprio record personale.\nNel novembre 2020 \u00e8 il numero 2 al mondo e numero 1 degli Stati Uniti nella classifica standard, con un Elo pari a ."}
{"id": "713189", "revid": "297059", "url": "https://it.wikipedia.org/wiki?curid=713189", "title": "Confederazione degli otto cantoni", "text": "Con Confederazione degli otto cantoni si designa il periodo della storia svizzera compreso tra il 1353 (adesione di Berna) e il 1481 (adesione di Friborgo e Soletta), che porta cos\u00ec a 10 i membri della confederazione. Dopo poco pi\u00f9 un ventennio di transizione e l'entrata di Basilea e Sciaffusa nel 1501, e di Appenzello nel 1513, inizia il periodo storico successivo, detto della \"Confederazione dei tredici cantoni\", che durer\u00e0 fino alla Rivoluzione Francese.\nEspansione della confederazione primitiva.\nL'alleanza stipulata nel 1291 tra i tre cantoni primitivi (Waldst\u00e4tte), Uri, Svitto e Untervaldo contro gli Asburgo conduce a un successo clamoroso nel 1315. La vittoria sugli austriaci nella Battaglia di Morgarten sconvolge gli equilibri regionali. Le citt\u00e0 come Lucerna o Zurigo, fino a quel momento tendenzialmente alleate ad altre grandi citt\u00e0 come Costanza, vedono nei Waldst\u00e4tte un'opportunit\u00e0 di affrancarsi dal dominio delle grandi famiglie, mentre ai vicini territori rurali si apre la prospettiva, entrando a far parte di un'alleanza soggetta solo al diretto (e lontano) potere imperiale, di sottrarsi al dominio signorile e delle citt\u00e0 regionali.\nNell'arco di quaranta anni si forma cos\u00ec una consistente rete di alleanze difensive: Lucerna si associa nel 1332, Zurigo nel 1351, Zugo e Glarona nel 1352, e infine Berna nel 1353, che si allea anche per prevenire ogni rivendicazione di Obvaldo sull'Oberland bernese, retroterra rurale soggetto alla citt\u00e0.\nQuesti otto piccoli stati uniti da alleanze particolari costituiscono la \"Confederazione degli otto\".\nConsolidamento delle alleanze.\nLa Confederazione degli otto non va considerata uno Stato unitario nel senso moderno del termine. All'inizio le alleanze sono relativamente deboli. Lucerna inoltre resta in mano agli Asburgo, che per un certo periodo torneranno ad esercitare il potere anche su Glarona e Zugo.\nSolo nel 1370 si assiste al primo rafforzamento dell'alleanza: la \"Carta dei preti\", stipulata dai sei cantoni che controllano il traffico del Gottardo: Zurigo, Lucerna, Zugo, Uri, Svitto e Untervaldo. Il documento \u00e8 importante perch\u00e9 uniforma il diritto e sancisce l'uguaglianza di ogni individuo davanti alla legge. La giustizia \u00e8 amministrata in tribunali civili da giudici locali, indifferentemente se nobili o plebei, laici o religiosi; solo per gli affari matrimoniali e religiosi restano competenti i tribunali ecclesiastici. Inoltre, i cantoni stabiliscono la mutua assistenza giudiziaria.\nReazione degli Asburgo.\nL'epoca \u00e8 segnata dai continui saccheggi delle truppe della Guerra dei cent'anni, che negli anni di tregua si rifanno sulla popolazione. Si arriva persino a un conflitto armato, la Guerra dei Gugler, condotta dalla citt\u00e0 di Berna contro una banda di predoni (i Gugler) comandata dal francese Enguerrand de Coucy e insediatasi nel convento di Sant'Urbano nel Canton Lucerna.\nMa non sono solo i banditi ad insidiare la pace elvetica. Gli Asburgo infatti non hanno rinunciato alle loro pretese e per due volte ritentano di piegare i cantoni, tuttavia senza successo. La prima volta nel 1386, quando l'armata del duca d'Austria Leopoldo III d'Asburgo viene sconfitta e il duca ucciso a Sempach dagli svittesi, aiutati dagli altri confederati. Poi, nel 1388, tocca ai glaronesi con il solo aiuto di Svitto battere l'esercito austriaco a N\u00e4fels.\nLa doppia vittoria consolida l'alleanza degli otto. Nel 1393 sottoscrivono la Convenzione di Sempach, che conferma la Carta dei preti e definisce le regole militari di comportamento durante e dopo la battaglia, oltre alle modalit\u00e0 dell'entrata in guerra, che deve essere frutto di una delibera comune.\nAlla fine del XIV secolo i cantoni svizzeri godono di un'indipendenza pi\u00f9 o meno piena dai signori locali, restando soggetti al Sacro Romano Impero Germanico, e nel corso del secolo seguente si dedicano a una politica di espansione con la conquista dei territori adiacenti.\nConquiste del XV secolo.\nAll'inizio \u00e8 un paese vicino, che pi\u00f9 tardi entrer\u00e0 a far parte della confederazione, ad ottenere l'indipendenza: le valli dell'Appenzello si affrancano dal dominio dell'Abbazia di San Gallo dopo una lunga guerra, dal 1401 al 1408, in cui gli appenzellesi sconfiggono nella battaglia allo Stoss anche le truppe del Duca d'Austria, venuto in soccorso dell'alleato.\nI confederati estendono la rete di alleanze ai piccoli stati confinanti. Nel 1403 Uri, Svitto e Lucerna stringono accordi con il vescovo del Vallese e i patrioti dell'alto Vallese. Nel 1411 Appenzello diventa membro associato, seguito nel 1412 dalla citt\u00e0 di San Gallo. Queste due entit\u00e0 territoriali hanno difatti bisogno degli otto cantoni per sostenere la loro autonomia dall'Abbazia di San Gallo.\nParallelamente, alcuni cantoni intraprendono una politica di acquisto di nuovi territori. Uri per esempio si appropria in questo modo della Leventina nel 1403 e pochi anni dopo della Riviera e di Blenio.\nDurante lo scisma d'Occidente, l'Asburgo, che \u00e8 signore di Argovia, \u00e8 bandito dall'Imperatore per non aver promesso obbedienza al papa ma ad uno degli antipapi. L'Imperatore raccomanda agli altri stati tedeschi di confiscargli le terre e i cantoni confederati decidono di dare seguito al consiglio, invadendo Argovia nel 1415. Al cantone conquistato non vengono concessi gli stessi diritti degli altri confederati, ma gli occupanti dividono il territorio in diverse zone, i baliaggi; i \"baliaggi comuni\" (Baden e Freie \u00c4mter) risultano soggetti al dominio di vari cantoni, mentre i \"baliaggi particolari\" sono soggetti a un solo cantone (Lucerna, Berna o Zurigo).\nNel 1419, gli urani proseguono la loro espansione a sud del Gottardo acquistando la regione di Bellinzona, ma questa volta il duca di Milano Filippo Maria Visconti reagisce. Dopo un tentativo infruttuoso di ricomprare la citt\u00e0, nel 1422 sconfigge i confederati nel sobborgo bellinzonese di Arbedo e si riappropria dei possedimenti a sud delle Alpi.\nNel 1433 tocca a Gersau, repubblica libera sulle rive del Lago dei Quattro Cantoni, allearsi con i confederati, tuttavia il villaggio sar\u00e0 integrato a pieno titolo nella confederazione solo nel 1798. Nel 1440 gli Urani strappano definitivamente la Leventina ai milanesi.\nAlla morte senza eredi di Federico VII del Toggenburg, che fu l'ultimo a governare la vasta Contea di Toggenburg, i confederati, in particolare Svitto e Zurigo, entrano in conflitto per spartirsi la regione. Scoppia una guerra civile, la vecchia guerra di Zurigo, che dura dal 1436 al 1450 con il coinvolgimento anche di austriaci e francesi e che alla fine vede Svitto e Glarona controllare i baliaggi comuni di Uznach e Gaster. I territori della Prettigovia e la valle di Davos, prima appartenenti al conte del Toggenburg, all'estinzione della dinastia per preservare i propri diritti si alleano nella Lega delle Dieci Giurisdizioni, l'ultima che andr\u00e0 a costituire le Tre Leghe grigionesi.\nIl papa Pio II scomunica Sigismondo d'Asburgo, duca d'Austria, e i confederati ne approfittano per prendersi Turgovia nel 1460, che diventa baliaggio comune di sette cantoni (tutti tranne Berna). Gli stessi sette cantoni pi\u00f9 tardi istituiscono i baliaggi comuni di Sargans (1483) e Rheintal (1490).\nLe guerre borgognone.\nL'ambizione di Carlo il Temerario, duca di Borgogna, di ampliare il suo dominio e ricreare una specie di Lotaringia, trascina i paesi confinanti, tra cui la Svizzera, in un sanguinoso conflitto, scoppiato nel 1474 e conclusosi tre anni dopo con la morte del Temerario a Nancy.\nNonostante la potenza e la forza della Borgogna, la guerra praticamente si svolge a senso unico, con una serie di vittorie dei confederati (in particolare delle truppe del canton Berna). Nel maggio 1475 i bernesi occupano varie signorie del territorio di Vaud.\nIl 14 ottobre 1475 i confederati dichiarano guerra al ducato di Savoia, alleato della Borgogna, e conquistano l'intero territorio vodese. Il contrattacco savoiardo d'inizio 1476 fallisce e successivamente gli svizzeri infliggono tre sconfitte consecutive e definitive al duca di Borgogna, a Grandson, Morat e Nancy.\nMalgrado il successo, le conquiste territoriali elvetiche alla fine si rivelano modeste. Vedendo un pericolo di egemonia nell'eccessiva espansione di Berna, con la Pace di Friburgo (16 agosto 1476) i cantoni restituiscono Vaud (a parte qualche piccolo dominio) alla Savoia e cedono la Franca Contea alla Francia, in cambio di soldi. Per contro, l'alto Vallese non restituisce il basso Vallese strappato ai savoiardi e si assicura cos\u00ec il controllo della strada del Gran San Bernardo.\nLa vittoria nelle guerre borgognone ha notevoli ripercussioni in Svizzera. Da un lato, i forti svizzeri diventano soldati molto ricercati in Europa; il servizio mercenario all'estero, nei secoli a venire, rappresenter\u00e0 un elemento importante nell'economia dei cantoni confederati ma al contempo provocher\u00e0 una considerevole emigrazione di sana e robusta forza lavoro. Dall'altro, la guerra, vinta primariamente dai cantoni cittadini, determina uno squilibrio interno in sfavore dei cantoni rurali (Uri, Svitto, Untervaldo e Glarona). Le tensioni tra le componenti cittadine e rurali crescono e minacciano di sfociare in guerra civile quando anche Friburgo e Soletta, due citt\u00e0 alleate di Berna contro i borgognoni, chiedono di entrare a far parte della confederazione. Sar\u00e0 determinante l'intervento di San Nicolao di Fl\u00fce alla Dieta di Stans del 1481, che riappacifica i cantoni e permette di accogliere i due nuovi membri.\nCon l'entrata del canton Friburgo e del canton Soletta si apre una nuova fase della storia della confederazione, in cui dapprima alcuni vecchi alleati si associano come cantoni a tutti gli effetti e dopo pochi decenni, a Marignano, si arresta la marcia espansionistica e la fama di imbattibilit\u00e0 degli elvetici. Iniziano i tre secoli della \"Confederazione dei tredici cantoni\"."}
{"id": "713192", "revid": "125964868", "url": "https://it.wikipedia.org/wiki?curid=713192", "title": "Ian McCulloch (cantante)", "text": "Storia.\nInizialmente nei Crucial Three, in cui figuravano anche Julian Cope e Pete Wilye, form\u00f2 sul finire degli anni Settanta gli Echo &amp; The Bunnymen con il chitarrista Will Sergeant, il bassista Les Pattinson e il batterista Pete de Freitas.\nLa band ottenne un successo straordinario con album entrati nella storia come \"Heaven Up There\" e \"Ocean Rain\", per poi sciogliersi nel 1989, quando Ian decise di intraprendere la carriera solista.\nGli Echo &amp; The Bunnymen si riunirono nel 1997 e sono tuttora in attivit\u00e0.\nTra i vari soprannomi affibbiatigli si ricordano \"Mac\" e \"Mac the mouth\", quest'ultimo per la sua propensione a criticare i colleghi; i pi\u00f9 criticati da McCulloch sono gli U2 e il cantante di questi ultimi, Bono Vox.\nMcCulloch ha dichiarato di amare la musica di Lou Reed, Iggy Pop, Leonard Cohen e in particolare David Bowie.\nSi ricorda della sua non fortunatissima carriera solista le canzoni \"September Songs\" e \"Lover Lover Lover\", cover di una celebre canzone di Leonard Cohen.\nIl suo terzo album solista, Slideling, annovera la collaborazione del leader dei Coldplay, Chris Martin, fan da sempre di McCulloch. Tra i tanti, hanno dichiarato di essere fan di McCulloch celebrit\u00e0 illustri come Courtney Love, Robert Smith dei Cure e i Pavement.\nNel 1998 McCulloch realizz\u00f2, insieme alle Spice Girls e agli Space, \"(How Does It Feel to Be) On Top of the World\", canzone ufficiale della nazionale inglese di calcio ai mondiali del 1998.\nMcCulloch \u00e8 stato sposato per venti anni (1983-2003) con Lorraine Fox, dalla quale ha avuto due figlie, Candy e Mimi. \nNel 2010 ha avuto un'altra figlia, Dusty May, nata dalla relazione con Zoe Devlin, durata solo sei mesi."}
{"id": "713193", "revid": "15756", "url": "https://it.wikipedia.org/wiki?curid=713193", "title": "Battistero di Parma", "text": "Il battistero di Parma \u00e8 un luogo di culto cattolico destinato al rito battesimale, situato in piazza Duomo, accanto al duomo, a Parma, in provincia e diocesi di Parma; \u00e8 considerato come il punto di giunzione tra l'architettura romanica e l'architettura gotica.\nStoria.\nIl battistero fu commissionato a Benedetto Antelami, che ne inizi\u00f2 la decorazione nel 1196, come attesta un'iscrizione in esametri leonini sull'architrave del portale nord: \"Bis binis demptis de Mille Ducentis/incepit dictus opus hoc Benedictus\" (Tolti due volte due anni da Milleduecento, cominci\u00f2 quest'opera (l'uomo) detto Benedetto).\nLa datazione dell'opera conclusa \u00e8 piuttosto complessa e solo recentemente \u00e8 stata suffragata da alcuni documenti. Nel 1216 l'alzato giungeva solo al secondo ordine delle logge, dove era stata collocata una copertura piana provvisoria. Il prezioso marmo rosso di Verona cess\u00f2 di arrivare a Parma per i contrasti politici con il ghibellino Ezzelino da Romano, signore di Verona, e solo nel 1249 fu possibile rimettere mano alla costruzione dei registri superiori del battistero.\nLa conclusione avvenne entro il 1270, quando l'edificio venne solennemente consacrato. Pare che comunque il progetto dell'Antelami venne seguito fino alla conclusione.\nEsterno.\nL'esterno, costruito in marmo rosa di Verona, \u00e8 ottagonale. L'ottagono \u00e8 simbolo di eternit\u00e0. Senza precedenti \u00e8 lo sviluppo in altezza, come se si trattasse di una torre tronca.\nLa superficie esterna \u00e8 decorata da un complesso schema, con pieni e vuoti che ritmano effetti chiaroscurali.\nAl pian terreno su tre facciate si aprono portali strombati con archi a tutto sesto, mentre sugli altri lati si trovano degli archi ciechi, grandi quanto un portale, con al centro delle colonnine, in una collocazione insolita. I portali sono decorati da vari rilievi, tra i quali spiccano le lunette probabilmente di mano dell'Antelami stesso.\nAl livello inferiore del paramento marmoreo troviamo lo Zooforo, una serie di settantacinque formelle scolpite a bassorilievo dall'Antelami e dalla sua bottega ed incastonate a mo' di fregio pressoch\u00e9 continuo.\nQuattro registri superiori sono decorati da loggette architravate, interrotte in corrispondenza dei contrafforti sugli angoli. L'ultima fascia \u00e8 decorata da archetti ciechi di dimensione sfasata rispetto alle loggette sottostanti.\nGli elementi che lo compongono sono tutti ancora romanici, ma la loro disposizione \u00e8 completamente originale: sviluppo verticale, senso del ritmo, elaborate proporzioni, sono infatti tutte caratteristiche tipicamente \"gotiche\" del battistero. Nelle lunette dei portali ricorrono nessi significativi con l'impaginazione delle corrispettive composizioni delle chiese gotiche francesi: le cattedrali di Chartres, Bourges, Nantes e la Cattedrale di Notre-Dame a Parigi.\nInterno.\nL'interno \u00e8 costituito da sedici arcate che compongono delle nicchie, ciascuna delle quali contiene una scena dipinta. Tutti questi affreschi e dipinti risalgono al XIII e XIV secolo. I sedici lati della conformazione interna, che duplicano l'ottagono esterno (simbolo di eternit\u00e0), evocano la cerchia dei dodici apostoli abbinata al quattro che \u00e8 il numero dei punti cardinali, degli evangelisti e delle stagioni. Con il passare del tempo i dipinti hanno sub\u00ecto un progressivo degrado in quanto non erano stati eseguiti con una vera tecnica \"a fresco\"; di conseguenza, cominciarono presto a staccarsi e a cadere dalla loro sede. Recentemente il battistero \u00e8 stato restaurato e consolidato, anche con il ricorso a siringature ed infiltrazioni.\nLa Cupola.\nLa cupola dal diametro di 23,25 metri, \u00e8 suddivisa a ombrello. Sedici costoloni tubolari, di marmo rosa di Verona, si dipartono a raggiera dal centro della cupola, ognuno dei quali va a finire su una colonna, a sua volta sovrapposta su altre fino al suolo.\nLa paternit\u00e0 dei dipinti, eseguiti con la tecnica veloce della tempera, non trova concordi gli studiosi che se ne sono occupati: taluni la datano negli anni sessanta del 1200 di maestranze con modi Bizantini, altri optano per una datazione verso la fine del 1200 di un atelier guidato da Grisopolo, che si definiva \"pictor Par(men)sis\".\nLe raffigurazioni della cupola sono divise in sei fasce orizzontali concentriche. Partendo dall'alto:\nLe nicchie.\nLe sedici grandi nicchie (tredici affrescate e tre occupate dai portoni) conferiscono al battistero l'immagine simbolica del fiore ed hanno come compito quello di alleggerire le pareti.\nDal XIII al XV secolo sono state affrescate, con i rispettivi Catini sottostanti alle logge, da pittori emiliani. Il Maestro del 1302 fece \"La Madonna in trono con il bambino attorniata da un vescovo e un papa\" e dipinse l'affresco votivo del vescovo Gerardo Bianchi che rappresentava \"la Madonna con bambino attorniata da San Giovanni Battista, un angelo e dallo stesso vescovo Bianchi\". Di particolare interesse sono le rappresentazioni di \"San Giorgio che uccide il drago\" e di \"Santa Caterina\" attribuiti a Buffalmacco e databili intorno al 1330-1336. Altri pittori furono: Niccol\u00f2 da Reggio, Bertolino da Piacenza. La maggior parte di questi dipinti sono di carattere votivo e solo il dipinto dietro l'altare (il Battesimo di Cristo) \u00e8 opera degli esecutori della volta.\nCorredo scultoreo.\nNon tutto il corredo scultoreo che decorava il battistero si \u00e8 preservato, ma, ciononostante, l'insieme dei rilievi per l'interno e l'esterno del battistero \u00e8 ancora il complesso scultoreo italiano pi\u00f9 importante pervenutoci per questo periodo di transizione dal romanico al gotico. Rilievi si trovano sugli stipiti e sulle lunette del portale, sulle fasce nelle pareti cieche esterne e su fasce all'interno. Il tema pu\u00f2 essere genericamente individuato nella rappresentazione della vita umana e della sua redenzione, secondo un ampio ciclo che trova paragoni (e forse l'ispirazione stessa) nelle grandi cattedrali francesi.\nLe lunette dei tre portali all'esterno raffigurano:\nTutte e tre alludono alla salvezza umana tramite il battesimo, ma ognuna \u00e8 studiata secondo la funzione specifica del portale. Nel portale nord, al di sotto della lunetta della \"Venuta dei magi\", nell'architrave, sono rappresentate le \"Storie di S. Giovanni Battista\" con il battesimo di Ges\u00f9, il banchetto di Erode e la decapitazione del santo. Nel portale dove entrava chi doveva ricevere il sacramento (i catecumeni), quello disposto a sud, \u00e8 raffigurata la leggenda di Barlaam, un soggetto di derivazione orientale: \u00e8 raffigurato un uomo su un albero insidiato da un drago, che simboleggia il peccato. Sull'albero per\u00f2 si trova anche un favo, che forse \u00e8 metafora della salvezza spirituale offerta dal battesimo. Attorno si dispiegano raffigurazioni del tempo (il sole e la luna con le personificazioni del giorno e la notte). L'archivolto e l'architrave sono decorate da rilievi di profeti e di animali simbolici tratti dai bestiari.\nAll'interno le lunette dei portali raffigurano episodi biblici:\nVicino ad una nicchia si trova l'altare, in marmo rosa di verona, con bassorilievo che rappresenta Battista affiancato da un sacerdote e un levita. Adesso viene utilizzato per la celebrazione di battesimi(due al mese) e messe.\nSulle pareti esterne del livello inferiore corre uno zooforo, una serie di formelle (settantacinque o settantanove), eseguite probabilmente dal maestro stesso. Le formelle rappresentano il fantastico nella scultura: animali di varia natura, sirene e i segni dello zodiaco, rappresentati dietro figure di uomini al lavoro nei campi, durante le varie stagioni. Esse simboleggiano l'universalit\u00e0 della natura e del genere umano cui \u00e8 aperta la predicazione e la comunicazione del messaggio di Cristo.\nIl ciclo dei mesi.\nAll'interno del battistero sono collocate le sculture ad altorilievo, appartenenti a un ciclo pressoch\u00e9 completo raffigurante i mesi e le stagioni. Questi erano probabilmente lavori per il portale principale della facciata del duomo, ma l'opera venne interrotta, forse a causa della morte di Antelami o di una sua partenza prematura. Pur non potendosi escludere gli interventi della bottega, \u00e8 unanimemente riconosciuto come il capolavoro di Antelami, il lavoro nel quale profuse una sintesi della sua concezione della rappresentazione dell'uomo e nel quale raggiunse l'apice della sua raffinatezza esecutiva.\nVi sono raffigurati uomini occupati in lavori agricoli stagionali, un tema gi\u00e0 presente dal secolo precedente (per esempio al duomo di Modena, dove si d\u00e0 un significato nobilitante e salvifico al lavoro, secondo la nuova dottrina teologica che non lo vede pi\u00f9 come maledizione divina). In queste rappresentazioni, Antelami e la sua bottega trasferirono una straordinaria cura nei particolari, con un'attenta descrizione degli utensili, dei lavori, delle piante, dei frutti, tutti scolpiti secondo un realistico naturalismo, non alieno da spunti e riferimenti classicheggianti (nelle acconciature, nell'abbigliamento e in alcune simbologie)."}
{"id": "713194", "revid": "80047", "url": "https://it.wikipedia.org/wiki?curid=713194", "title": "Listone fascista", "text": ""}
{"id": "713195", "revid": "118517626", "url": "https://it.wikipedia.org/wiki?curid=713195", "title": "BAA plc", "text": "British Airports Authority (BAA) plc \u00e8 una delle maggiori societ\u00e0 di gestione aeroportuale britanniche. Controlla alcuni dei maggiori aeroporti del Regno Unito, tra cui Heathrow. Appartiene a un consorzio di imprese del settore fra le quali spicca la partecipazione della societ\u00e0 spagnola Ferrovial. Ha sede a Londra, il presidente (Chairman) \u00e8 Stephen Nelson, l'amministratore delegato \u00e8 Marcus Agius.\nAttivit\u00e0.\nIn vendita.\nLa vendita di uno degli aeroporti tra Edimburgo e Glasgow (EDI/EGPH) \u00e8 frutto di una decisione della Competition Commission, ancora da confermare."}
{"id": "713196", "revid": "2205737", "url": "https://it.wikipedia.org/wiki?curid=713196", "title": "Music &amp; Me (Michael Jackson)", "text": "Music &amp; Me \u00e8 il terzo album da solista del cantante statunitense Michael Jackson, pubblicato dalla Motown nel 1973.\nNota: esiste una raccolta di Michael Jackson con lo stesso nome, che la Motown Records pubblic\u00f2 nel 2000 e che era originariamente intitolata \"Motown Legends - Michael Jackson\".\nDescrizione.\nA questo punto della carriera Michael Jackson era uno dei pochi artisti che riuscivano ad avere successo sia come membro di un gruppo, i Jackson 5, che come solista.\nDa poco quindicenne, da quest'album in poi cominciarono i cambiamenti nel quadro musicale dei Jackson 5, sia perch\u00e9 la Motown proponeva pi\u00f9 progetti per Michael solista che per tutto il gruppo, sia per il cambiamento di voce di Michael, che stava uscendo dal periodo di soprano.\nQuest'album non ebbe un buon successo, a differenza dei due album precedenti, segno che il pubblico cominciava a stancarsi dell'immagine del Michael bambino.\nLa canzone \"Happy\", fu inserita nella colonna sonora del film \"La signora del Blues\" con Diana Ross e Richard Pryor.\nNel 2009 l'intero album \u00e8 stato riproposto all'interno del cofanetto \"\".\nL'album ha venduto circa 2 milioni di copie, mentre i singoli non hanno raggiunto complessivamente il milione.\nTracce.\nDurata totale: 31:51"}
{"id": "713203", "revid": "1318658", "url": "https://it.wikipedia.org/wiki?curid=713203", "title": "Angelo Porazzi", "text": "Pur lavorando prevalentemente come grafico pubblicitario \u00e8 conosciuto soprattutto come autore e illustratore di libri e giochi da tavolo. Come sportivo ha vestito la maglia azzurra della nazionale italiana di ultimate frisbee con la quale partecip\u00f2 ai campionati mondiali del 1988 a Lovanio in Belgio ed aver vestito la maglia di quarterback per i Pythons Milano, squadra di football americano, tra il 1984 e il 1987 con un pass rating di 126,5 nel 1986. La sua opera pi\u00f9 conosciuta \u00e8 \"Warangel\", un universo fantasy con ora 120 razze guerriere, che crea e illustra dal 1986. \"Warangel\" \u00e8 stato anche pubblicato come opera a fascicoli distribuita nelle edicole a partire dal 1996.\nGli esordi.\nNel 2000 Angelo Porazzi realizza la prima edizione in scatola del gioco \"Warangel\", che viene premiata in quattro manifestazioni ludiche: Ludex 2000 (Bologna, Miglior Gioco da Tavolo Italiano), LuccaGames 2000 (Lucca, Miglior Gioco Italiano), MilanoGames-Dadi.Com 2000 (Milano, Miglior Wargame Fantasy) e AcquiComics 2001 (Acqui Terme, Miglior Gioco Autoprodotto).\nNel 2002, crea il gioco di carte \"Warangel Card Game\", distribuito dalla filiale italiana di Hasbro. Lo stesso anno la Pigna realizza la \"Linea Scuola Warangel\" con le illustrazioni e il logo del gioco.\nL'anno successivo pubblica \"PeaceBowl\" gioco da tavolo sponsorizzato dalla National Football League Italia e dalla Federazione Italiana American Football.\nIn quegli anni, inoltre, realizza i fumetti per la rivista \"SuperBowl\", dedicata al football americano, ed illustra per la FIAF, cos\u00ec come per il CONI, De Agostini e per il Comune di Milano libri per animatori sportivi, \"W il Girotondo\", \"I 100 giochi dell'Animatore Sportivo\", \"Anziani in Movimento\" e molti altri.\nNel 2005 realizza \"TATATA!\" gioco di carte che viene tradotto in inglese e tedesco, e presentato alla Fiera di Essen, in Germania, la principale fiera sui gochi da tavolo.\nL'anno successivo realizza \"WrestAngel\", gioco di carte portatile come \"TATATA!\" e \"Warangel 10 Years Edition\" per celebrare i 10 anni di \"Warangel\".\nNello stesso anno la Rose&amp;Poison pubblica il suo primo libro \"Warangel I primi Ricordi\".\nNel 2007 crea ed illustra \"LovePigs-Porcellini\", dal 2010 \"Porcellini\" con il nuovo regolamento per bambini.\nDal 2008 \u00e8 \"Communicator and Distributor for Italian Luding Fairs\" per Spielmaterial.de e collabora con \"Ludica - Festival Italiano del Gioco e del Videogioco\" dalla sua prima edizione.\nAttivit\u00e0 nel mondo di gioco.\nDa diversi anni Angelo Porazzi \u00e8 ospite di molte fiere ludiche dove coordina l'Area Autoproduzione nella quale vengono presentati autori, prototipi e i giochi autoprodotti realizzati in Italia. Area Autoproduzione collabora con LuccaGames, Ludica Milano e Roma, Play Modena e molte altre: nel 2010 sono state circa 30 manifestazioni con autori anche da Paesi Bassi, Spagna e Germania.\nDa diversi anni Angelo Porazzi \u00e8 ospite di molte fiere ludiche dove coordina l'Area Autoproduzione nella quale vengono presentati autori, prototipi e i giochi autoprodotti realizzati in Italia. Area Autoproduzione collabora con LuccaGames, Ludica Milano e Roma, Play Modena e molte altre: nel 2010 sono state circa 30 manifestazioni con autori anche da Paesi Bassi, Spagna e Germania.\nSul web cura il proprio sito ufficiale dove raccoglie come in un album fotografico i photoreport di tutte le manifestazioni ludiche, scuole, ludoteche che lo invitano e ospitano: Lucca Comics and Games, ModCon (ora Play Modena), Ludica (Milano), LudicaMente (Mantova), Essen, MilanoGames, Dadi.Com (Crema), GioCoMix, Cagliari, Ludicomix Empoli, San Marino Comics.\nIl suo PhotoReport di Essen 2006 \u00e8 stato pubblicato su SpielBoxOnline e Hall 9000, due dei siti ludici pi\u00f9 letti in Germania.\nA ModCon 2006, la pi\u00f9 grande convention di giochi in Italia, organizzata dal Club TreEmme, riceve la targa: \"Warangel 10 Years Edition\" con la motivazione: \u00abAd Angelo Porazzi, con riconoscenza per il grande contributo alla diffusione della cultura del gioco\u00bb.\nNel 2011 pubblica \"Assist\" gioco di carte di cui \u00e8 illustratore e autore insieme con Marco Donadoni, realizzato in collaborazione con la belga Cartamundi e la tedesca Spielmaterial.\nNel 2012 crea ed illustra \"AstroNuts\", gioco da tavolo per bambini e famiglie, prodotto dall'editore tedesco Mucke Spiele.\nNel 2014 nasce \"Assist Porcellini Cosplay\" il primo gioco di carte dedicato a pi\u00f9 di 60 cosplayer da tutta Italia, realizzato in collaborazione con la Cartamundi.\nPer la sua attivit\u00e0 di coordinamento dell'area autoproduzione della Play di Modena riceve nel 2015 il \"Premio alla Carriera - 15 anni con il Club TreEmme\".\nNel 2017 presenta a Romics il libro \"I primi ricordi - 20 Anni con WarAngel\" che festeggia i vent'anni di continua creazione e sviluppo di \"Warangel\"\nOspite d'onore a Firenze Comics 2019 presenta \"Warangel Cosplay\" un nuovo gioco di carte, illustrate su una faccia con foto di cosplayer e sull'altro con un'illustrazione di Porazzi. Oltre 90 cosplayer italiani hanno partecipato indossando costumi ispirati alle razze di \"Warangel\"\nNel 2021 \u00e8 ospite d'onore a San Marino Comics dove presenta il libro \"The First Memories - 25 Years with WarAngel\".\nRiceve il suo secondo \"Premio alla Carriera\" a \"Padova Comix - Tuttinfiera Padova\" nel 2021, per il 25\u00b0 Anniversario di Warangel."}
{"id": "713206", "revid": "10836", "url": "https://it.wikipedia.org/wiki?curid=713206", "title": "Patria potest\u00e0", "text": "La patria potest\u00e0 \u00e8 la potest\u00e0 attribuita al padre di proteggere, educare ed istruire il figlio minorenne e curarne gli interessi, senza per\u00f2 l'utilizzo di metodi coercitivi improntanti alla violenza fisica. \nNegli ordinamenti contemporanei tale potest\u00e0 tende ad essere attribuita ad entrambi i genitori, in condizione di parit\u00e0, e si parla allora di responsabilit\u00e0 genitoriale. Va detto che tale evoluzione non solo si \u00e8 verificata in tempi diversi nei vari ordinamenti, ma non ha ancora toccato la totalit\u00e0 degli stessi.\nEssa si concretizza, in caso di separazione dei genitori, in un affidamento condiviso o in un affido congiunto.\nDiritto italiano.\nNel diritto italiano il passaggio dalla patria potest\u00e0 alla potest\u00e0 genitoriale \u00e8 avvenuto con riforma del diritto di famiglia del 1975, che ha equiparato in doveri e dignit\u00e0 le figure del padre e della madre. \u00c8 stata abolita, oltre alla patria potest\u00e0, la potest\u00e0 maritale.\nLa potest\u00e0 in diritto \u00e8 la situazione giuridica soggettiva che consiste nell'attribuzione di un potere ad un soggetto allo scopo di tutelare un interesse altrui. Poich\u00e9 il senso comune attribuisce al termine un significato di potere, in psicologia e in sociologia si preferisce parlare di \"responsabilit\u00e0\" dei genitori, per sottolineare che non si pone al centro il loro punto di vista, bens\u00ec i bisogni e le inclinazioni del minore, che nello stesso nuovo diritto di famiglia \u00e8 visto come soggetto attivo, in grado di esprimere opinioni, orientamenti e inclinazioni e di provvedere autonomamente, per quanto capace, ai propri bisogni esistenziali.\nResponsabilit\u00e0 genitoriale.\nIl Decreto Legislativo 28 dicembre 2013, n. 154 ha previsto, fra l'altro, la sostituzione del termine \"potest\u00e0 genitoriale\" con \"responsabilit\u00e0 genitoriale\" in tutte le norme di legge."}
{"id": "713211", "revid": "110157", "url": "https://it.wikipedia.org/wiki?curid=713211", "title": "Coppa Italia 1977-1978", "text": "La Coppa Italia 1977-1978 fu la 31\u00aa edizione della manifestazione calcistica. Inizi\u00f2 il 21 agosto 1977 e si concluse l'8 giugno 1978.\nIl torneo fu vinto dall', al suo secondo titolo.\nGiocata per la settima e ultima volta con la consueta formula dei due gironi eliminatori successivi e finale in gara unica, fu vinta in finale dall' contro il . Nei rispettivi gironi di semifinale l'Inter aveva eliminato Fiorentina e Torino, mentre il Napoli il Milan e i freschi campioni d'Italia della Juventus. Quest'ultima, priva di quasi tutti i titolari convocati per il Mondiale in Argentina e imbottita di Primavera e riserve, fu battuta al S.Paolo per 5-0 con poker di Savoldi.\nPer i nerazzurri si tratt\u00f2 del secondo trionfo nel torneo dopo trentanove anni di distanza dal precedente (annata 1938-1939).\nIl capocannoniere del torneo fu il napoletano Beppe Savoldi, con dodici reti segnate in undici gare.\nSecondo turno.\nIl parte dal secondo turno come detentore della Coppa Italia."}
{"id": "713212", "revid": "4106", "url": "https://it.wikipedia.org/wiki?curid=713212", "title": "Torrente Rile", "text": ""}
{"id": "713213", "revid": "30610", "url": "https://it.wikipedia.org/wiki?curid=713213", "title": "Gaspard Fritz", "text": "Figlio di un violoncellista, studi\u00f2 a Torino con Giovanni Battista Somis. Trascorse tutta la vita a Ginevra, ove svolse un'importante attivit\u00e0 didattica. Frequent\u00f2 circoli culturali stranieri, grazie ai quali la sua opera fu diffusa in Europa, ove raggiunse una discreta popolarit\u00e0, soprattutto in Inghilterra.\nVirtuoso del violino, la maggior parte delle sue composizioni sono dedicate a questo strumento. Si ricordano un concerto per violino e orchestra, le sei Sonate per due violini op.5, le sei Sonate per violino (o flauto) e basso continuo op.2 le 6 sonate per violino op 3, le sei Sinfonie a pi\u00f9 strumenti op.6."}
{"id": "713215", "revid": "110157", "url": "https://it.wikipedia.org/wiki?curid=713215", "title": "Ocean Rain", "text": "Ocean Rain \u00e8 il quarto album degli Echo &amp; the Bunnymen, pubblicato nel 1984 dalla Korova nel Regno Unito e dalla Sire Records negli Stati Uniti.\nDall'album sono stati tratti i singoli \"The Killing Moon\" che fu successo planetario, \"Silver\" e \"Seven Seas\".\nNel 2003 l'album \u00e8 stato ristampato con otto brani in aggiunta, nel 2008 \u00e8 stata pubblicata dalla Rhino Records in una edizione speciale in 2 dischi di cui il secondo \u00e8 la registrazione del concerto tenuto al Royal Albert Hall il 19 luglio 1983."}
{"id": "713221", "revid": "122337474", "url": "https://it.wikipedia.org/wiki?curid=713221", "title": "Juan Pizarro", "text": "Agli ordini del fratello, il pi\u00f9 noto Francisco Pizarro, partecip\u00f2 alla conquista dell'impero degli Inca, fin dalle primissime fasi, in qualit\u00e0 di cavaliere. Audace e coraggioso, grazie alle sue doti militari, riusc\u00ec a raggiungere le pi\u00f9 alte cariche nella emergente colonia, ma la sua giovane et\u00e0 ed una naturale sconsideratezza dimostrarono la sua incapacit\u00e0 a giostrarsi in altri mestieri che non fossero quello delle armi.\nOrigini.\nIn realt\u00e0 Juan era fratellastro di Francisco perch\u00e9 entrambi avevano un padre comune, il famoso veterano delle campagne d'Italia, il \"Coronel\" \"Gonzalo Pizarro Rodriguez de Aguilar\", ma le loro madri erano diverse.&lt;br&gt;\nQuella di Francisco si chiamava \"Francisca Gonz\u00e1les\", quella di Juan, \"Maria Alonso\" e nessuna delle due era maritata con il padre dei due futuri \"conquistadores\" che, comunque, erano stati riconosciuti, dal loro genitore, e portavano il nome di \"Pizarro\".\nJuan si rec\u00f2 nelle Indie, nel 1530, al seguito del fratello maggiore quando questi, sollecitato dalla Corona, si rec\u00f2 nel suo paese natale per reclutare volontari. Assieme a lui partirono altri due suoi fratelli: Hernando, il maggiore, l'unico figlio legittimo del prolifico genitore comune e un altro, pi\u00f9 giovane, di nome Gonzalo, figlio, per\u00f2, di una madre ancora diversa.\nIn realt\u00e0, assieme a loro part\u00ec anche un altro fratello di Francisco Pizarro, Mart\u00edn de Alcantara, ma costui, che era figlio della stessa madre di Francisco, non aveva alcuna parentela con Juan e gli altri Pizarro.\nCarriera nelle Indie.\nJuan Pizarro era un giovane combattente orgoglioso e temerario e la parentela col fratello Francisco gli permise di partecipare alla spedizione nel territorio del Per\u00f9 con le mansioni e le prerogative di cavaliere. Nell'attacco agli Inca, nella piazza di Cajamarca, si trov\u00f2 a fianco di Francisco e si gett\u00f2 sul signore di Chinca che procedeva, su una lettiga, a fianco del suo sovrano, mentre il capitano punt\u00f2 su Atahuallpa.\nNella ripartizione del riscatto ricevette 407 marchi d'argento e 11.100 \"pesos de oro\", la quarta ricompensa, in ordine di grandezza, dopo quella del comandante Pizarro e quelle dei suoi luogotenenti, Hernando Pizarro e Hernando de Soto.\nDopo la presa del Cuzco, Juan Pizarro si distinse ancora per le sue qualit\u00e0 belliche e partecip\u00f2 alla maggior parte delle azioni di repressione contro gli Inca. Fu sempre ostile a Almagro e, in pi\u00f9 di un'occasione, solo l'intervento di suo fratello, il Governatore, riusc\u00ec ad evitare che, tra i due, si passasse a vie di fatto. Quando Almagro si rec\u00f2 nelle regioni del Cile, per tentare una conquista autonoma, Juan Pizarro rest\u00f2 al Cuzco, assieme al fratello Gonzalo per reggere la citt\u00e0 in attesa del ritorno di Hernando che si era recato in Spagna con l'oro della Corona.\nIn quell'occasione si rivel\u00f2 la parte peggiore della natura dei fratelli pi\u00f9 giovani dei Pizarro. Arroganti ed aggressivi non tennero in alcun conto la maest\u00e0 dell'Inca Manco che si divertivano a sbeffeggiare in ogni maniera. I loro atteggiamenti irresponsabili assunsero, col tempo, la postura di una vera e propria persecuzione. L'Inca venne fatto oggetto di richieste, sempre crescenti, di oro o preziosi e, ogniqualvolta non riusc\u00ec a far fronte a queste esazioni, gli vennero arrecati oltraggi odiosi.\nSi giunse a violentare le sue mogli, ad orinargli addosso e a smoccolargli delle candele sul naso. Per meglio irriderlo, fu messo in catene e esposto alla berlina nel mezzo della piazza principale. \nHernando Pizarro, al suo rientro dalla Spagna, fece cessare, immediatamente, queste pratiche detestabili, ma era ormai troppo tardi per riguadagnare la fiducia di Manco che, infatti, di l\u00ec a poco, diede inizio alla ribellione della sua gente.\nMorte.\nCon l'inizio delle ostilit\u00e0, Juan Pizarro ritrov\u00f2 il suo elemento naturale e si gett\u00f2 nei combattimenti con la foga che lo aveva sempre distinto.\nIn pi\u00f9 riprese si segnal\u00f2 per il suo valore e fu lui che si incaric\u00f2 di provvedere alla conquista della fortezza di Sacsayhuam\u00e1n, malgrado, il giorno precedente, avesse riportato una ferita alla mascella che lo faceva soffrire.&lt;br&gt;\nL'attacco riusc\u00ec, ma solo in parte e non fu risolutivo. Gli indios, infatti, persero le prime linee delle fortificazioni, ma mantennero le loro posizioni occupando fortemente delle pusterle ben munite. Era il tramonto e tutto avrebbe potuto essere rimandato all'indomani, ma Juan Pizarro volle tentare un ultimo assalto. A testa nuda, in quanto per la ferita non poteva calzare l'elmo, diresse un'ultima carica, ma colpito al capo, sotto la pusterla, da una grossa pietra, stramazz\u00f2 al suolo. Fu subito ricondotto al Cuzco, ma era evidente che, per lui, non c'era nulla da fare. Sopravvisse ancora una quindicina di giorni, patendo un'agonia dolorosa. Fece in tempo a stilare un testamento, in cui riconosceva suo fratello Gonzalo quale erede e nel quale disconosceva la paternit\u00e0 di una bimbetta che gli era nata da una India sua concubina.\nSuo fratello Hernando, rispett\u00f2 il testamento, ma provvide personalmente alla nipotina disconosciuta la cui fisionomia rivelava i caratteri della negata paternit\u00e0.\nBibliografia.\nSulla Conquista\nOpere generali"}
{"id": "713222", "revid": "466539", "url": "https://it.wikipedia.org/wiki?curid=713222", "title": "Aldo Buzzi", "text": "La formazione.\nAldo Buzzi nasce a Como, in via Garovaglio, il 10 agosto 1910, primogenito di Paolo Buzzi, chimico originario di Sondrio, e K\u00e4the (\"Ketty\") M\u00fcller, una pittrice tedesca naturalizzata italiana. Per seguire il padre nei suoi spostamenti di lavoro, la famiglia cambia domicilio numerose volte, dalla Lombardia al Piemonte alla Toscana.\nNel 1930 i Buzzi prendono casa a Milano, dove Aldo consegue la licenza liceale. Dopo il servizio militare, s'iscrive alla facolt\u00e0 di Architettura del Politecnico milanese, laureandosi nel 1938. Durante gli anni dell'Universit\u00e0 viene in contatto con personalit\u00e0 della letteratura e del \"design\" (Leonardo Sinisgalli, Bruno Munari) e stringe amicizia con due studenti che di l\u00ec a qualche anno avranno un certo peso nella cultura (non solo italiana) del dopoguerra: il milanese Alberto Lattuada (che con i fratelli Gianni e Luigi Comencini fonder\u00e0 la Cineteca Italiana di Milano) e l'esule ebreo romeno Saul Steinberg (in seguito celeberrimo \"cartoonist\"). I rapporti con Sinisgalli e Lattuada conducono Buzzi dapprima verso la scrittura, collaborando a riviste come \"Corrente\", \"Prospettive,\" \"Il Selvaggio\" e \"Domus;\" e successivamente al cinema.\nIl cinema.\nAbbandonata quasi subito la professione di architetto (\"Ho lasciato l'architettura perch\u00e9 non mi andava di dover scendere a patti con i capricci dei clienti\", confesser\u00e0 a Paolo Mereghetti in un'intervista del 1998), sceneggia insieme a Lattuada l'esordio di questi nel lungometraggio, \"Giacomo l'idealista\" (1942). Oltre a inaugurare una collaborazione destinata a protrarsi fino a a \"La Steppa\" (1961), l'esperienza sul set ispira a Buzzi il primo libro: il \"Taccuino dell'Aiuto-regista\", edito da Hoepli nel 1944, con l'impaginazione di Bruno Munari.\nA partire dagli anni cinquanta, Buzzi, che nel frattempo si \u00e8 legato sentimentalmente alla sorella di Alberto, la direttrice di produzione Bianca (1912-2005), si trasferisce a Roma per proseguire il lavoro nel cinema. Fra gli altri, collabora con l'esordiente Luigi Comencini (\"Proibito rubare\", 1948), con Luigi Zampa (\"Cuori senza frontiere\", 1950), Claudio Gora (\"Febbre di vivere\", 1951) e, bench\u00e9 non accreditato, con Federico Fellini. Insieme a Federico Patellani, nel 1956 scrive, dirige e monta il suo unico lungometraggio: \"America pagana\", uno sfortunato esperimento di \"docu-fiction\" sull'America centro-meridionale.\nL'esperienza editoriale e la letteratura.\nNel corso degli anni sessanta Buzzi dirada le proprie collaborazioni cinematografiche, dedicandosi con sempre maggior frequenza alla scrittura: importante, in questi anni, la collaborazione con la rivista \"il Caff\u00e8.\" Trasferitosi nuovamente a Milano, Buzzi viene assunto presso la casa editrice Rizzoli, dove rimane dal 1966 al 1976. Riprende nel frattempo a pubblicare libri, grazie a Vanni Scheiwiller e alla casa editrice \"All'insegna del Pesce d'Oro\": nel 1972 vede la luce \"Quando la pantera rugge. Memorie interrotte dall'indignazione\" e nel 1974 il \"Piccolo diario americano.\" Entrambi i libri sono impreziositi dai disegni dell'amico Saul Steinberg, che collaborer\u00e0 con Buzzi anche nel successivo \"L'uovo alla kok\" (1979). Pubblicato da Adelphi, il libro pu\u00f2 godere di un'adeguata diffusione, ottenendo, fin dal suo primo apparire, un buon successo fra lettori e critici. \nI successivi libri di Buzzi saranno tuttavia pubblicati ancora da Scheiwiller: \"Andata &amp; ritorno\" (1984), \"Viaggio in terra delle mosche e altri viaggi\" (1987), \"Cechov a Sondrio. Appunti sulla Russia\" (1991). Negli anni novanta, Buzzi li rivede e ripubblica per la collana mondadoriana \"Passepartout:\" nel corso del biennio 1994-95 escono \"Cechov a Sondrio &amp; altri viaggi\", la cui traduzione inglese viene inserita fra i \"libri notevoli dell'anno\" 1996 dalla \"New York Review of Books\", e il miscellaneo \"Stecchini da denti\".\nGli ultimi anni.\nNel 2000, l'Associazione Culturale \"Premio Elsa Morante\" gli assegna un premio speciale alla carriera. Nello stesso anno, la casa editrice Ponte alle Grazie \"resuscita\" alcuni dei suoi libri (\"Cechov a Sondrio\", \"Stecchini da denti\"), ormai difficilmente reperibili in libreria. Per lo stesso editore, Buzzi appronter\u00e0 in seguito un nuovo volumetto di inediti, \"La lattuga di Boston. Diario di un attimo\" (2000), l'antologia \"Un debole per quasi tutto\" ( 2006) e l'ultimo \"Parliamo d'altro\" (2006).\nParallelamente, Buzzi cura per Adelphi \"Riflessi e ombre\" (2001), il \"memoir\" postumo dell'amico Steinberg (scomparso nel 1999) e una scelta del fittissimo scambio epistolare (\"Lettere a Aldo Buzzi 1945-1999,\" 2002). La sua nuova versione dell\"'Uovo alla kok\", ancora pubblicata da Adelphi, gli vale nel 2002 il \"Premio di narrativa Arturo Loria\". Nel 2007, su iniziativa di Paolo Mereghetti e della Fondazione Cineteca Italiana, Ponte alle Grazie ripubblica l'ormai introvabile \"Taccuino dell'aiuto-regista\", riproducendo fedelmente l'originaria impostazione grafica di Bruno Munari della prima edizione.\nAldo Buzzi muore a Milano la mattina del 9 ottobre 2009 all'et\u00e0 di 99 anni, a causa di un'emorragia cerebrale.\nFilmografia.\nCollaborazioni:\nRegie:\n\"America Pagana\" (1955), con Federico Patellani"}
{"id": "713224", "revid": "201394", "url": "https://it.wikipedia.org/wiki?curid=713224", "title": "Crocodiles (Echo &amp; the Bunnymen)", "text": "Crocodiles \u00e8 il primo album del gruppo musicale inglese Echo &amp; the Bunnymen, pubblicato nel 1980 dalla Zoo Music/Warner Bros. Music..\nTracce.\nTesti e musiche degli Echo &amp; the Bunnymen."}
{"id": "713225", "revid": "2205737", "url": "https://it.wikipedia.org/wiki?curid=713225", "title": "Ben (album)", "text": "Ben \u00e8 il secondo album da solista del cantante statunitense Michael Jackson, pubblicato dalla Motown nel 1972.\nDescrizione.\nQuest'album usc\u00ec poco meno di un anno dopo quello dell'esordio solista di Jackson, \"Got to Be There\".\nIl disco \u00e8 caratterizzato da molte ballate, genere molto raro da trovare nel repertorio dei Jackson 5 ma che sar\u00e0 proposto numerose volte da Michael come solista nel corso della propria carriera con successo.\nLa canzone principale dell'album, \"Ben\", \u00e8 dedicata al ratto amico del bambino protagonista del film omonimo del regista Phil Karlson, della cui colonna sonora fa parte.\nL'album fu un grande successo. Jackson vinse un Golden Globe e cominci\u00f2 a rafforzare la propria carriera solista.\nNel 2009 l'intero album \u00e8 stato riproposto all'interno del cofanetto \"\".\nAl 1995 l'album ha venduto quasi 5 milioni di copie e i singoli da esso estratti circa 3,5 milioni complessive."}
{"id": "713228", "revid": "287204", "url": "https://it.wikipedia.org/wiki?curid=713228", "title": "Heaven Up Here", "text": "Heaven Up Here \u00e8 il secondo album degli Echo &amp; the Bunnymen, pubblicato nel 1981 dalla Warner Bros. L'album venne ristampato nel 2003 in versione rimasterizzata con 5 bonus track aggiuntive.\nCuriosit\u00e0.\nLa rivista \"Rolling Stone\" l'ha inserito al 471\u00ba posto della sua lista dei 500 migliori album."}
{"id": "713229", "revid": "110157", "url": "https://it.wikipedia.org/wiki?curid=713229", "title": "Porcupine (album)", "text": "Porcupine \u00e8 il terzo album del gruppo musicale inglese Echo &amp; the Bunnymen, pubblicato il 4 febbraio 1983.\nTracce.\nTutte le tracce sono scritte da Will Sergeant, Ian McCulloch, Les Pattinson, Pete de Freitas.\nEdizione del 2003 - bonus tracks:"}
{"id": "713231", "revid": "83531", "url": "https://it.wikipedia.org/wiki?curid=713231", "title": "Songs to Learn &amp; Sing", "text": "Songs to Learn &amp; Sing \u00e8 una raccolta dei migliori brani degli Echo &amp; the Bunnymen, uscito il 10 febbraio 1985."}
{"id": "713233", "revid": "110157", "url": "https://it.wikipedia.org/wiki?curid=713233", "title": "Echo &amp; the Bunnymen (album)", "text": "Echo &amp; the Bunnymen \u00e8 il quinto album dell'omonima band, uscito nel 1987.\nIl disco.\nIl disco presenta sonorit\u00e0 pi\u00f9 solari e meno elaborate rispetto ai dischi precedenti; anche la produzione risulta ben pi\u00f9 pulita e luminosa rispetto al passato. L'album segna anche il rientro di Pete De Freitas, dopo un'assenza dal gruppo di qualche tempo. La foto di copertina \u00e8 di Anton Corbjin.\nNel 2003 \u00e8 uscita una versione rimasterizzata del disco con svariate tracce aggiuntive.\nTracce.\ntracce bonus:"}
{"id": "713234", "revid": "110157", "url": "https://it.wikipedia.org/wiki?curid=713234", "title": "Reverberation", "text": "Reverberation \u00e8 il sesto album degli Echo &amp; the Bunnymen, prodotto nel 1990.\nIn questo album, Noel Burke sostituisce il cantante originario del gruppo Ian McCulloch (cantante), Damon Reece prende il posto di batterista dopo la morte di Pete de Freitas e si aggiunge al gruppo il tastierista Jack Brockman. L'album non riscuote successo e non entra in nessuna classifica. L'unico singolo dell'album Enlighten me arriva alla posizione numero 96 nelle classifiche inglesi e addirittura numero 8 nelle classifica alternative rock negli Stati Uniti, primato personale negli USA per gli Echo &amp; the Bunnymen"}
{"id": "713236", "revid": "647919", "url": "https://it.wikipedia.org/wiki?curid=713236", "title": "Lingua tamazight", "text": ""}
{"id": "713237", "revid": "78273", "url": "https://it.wikipedia.org/wiki?curid=713237", "title": "Stirling (citt\u00e0 Gran Bretagna)", "text": ""}
{"id": "713238", "revid": "125785815", "url": "https://it.wikipedia.org/wiki?curid=713238", "title": "Yamana", "text": "Gli Y\u00e1mana, detti anche Yaghan, sono una delle pi\u00f9 importanti trib\u00f9 fuegine, insediata nella zona pi\u00f9 meridionale della Terra del Fuoco (principalmente a Capo Horn), ora estinta.\nLe loro tradizioni furono descritte principalmente dai missionari, tra i quali il pi\u00f9 attivo fu Lucas Bridges, il quale visse, nel corso della seconda met\u00e0 del XIX secolo, la sua giovent\u00f9 in mezzo a loro, descrivendoli anni dopo nelle sue memorie, \"Ultimo confine del mondo\", qui usate come fonte principale.\nEtimologia dei due nomi.\nIl nome \"Yamana\", con cui questa trib\u00f9 si riconosce, significa semplicemente \"gente\".\nIl nome \"Yaghan\", oggi molto diffuso, fu invece dato da uno dei primi missionari, Thomas Bridges, che lo prese dal nome degli abitanti della zona del canale Murray. Il nome, inizialmente riferito solo a quella specifica zona, in seguito and\u00f2 ad indicare l'intero popolo.\nLingua.\nLe parole della lingua yamana, particolarmente ricca di vocaboli, furono raccolte da un missionario inglese, Thomas Bridges, e il vocabolario da lui curato contava ben 32.000 voci. Il figlio di questi, Lucas Bridges, ha scritto quello che \u00e8, probabilmente, il pi\u00f9 importante trattato rimasto riguardante questo popolo, \"\"Ultimo confine del mondo\".\nDescrizione, stile di vita e usanze.\nOccupazioni.\nGli Yamana \"erano considerati scalatori audaci e marinai eccellenti, mentre evitavano il pi\u00f9 possibile di spingersi all'interno\", arido e popolato da spiriti ostili e temibili trib\u00f9 rivali, come gli Ona.\nProblemi.\nNutrendosi quasi esclusivamente di pesci e molluschi, gli Yamana avevano a disposizione pochissime pelli, ricavate principalmente da lontre e volpi, nonch\u00e9 dai guanachi, mentre le pelli del leone marino erano utilizzate come cibo o come funi per calarsi dalle rupi, quando cacciavano uccelli. L'espressione per \"povero\" in lingua yamana, \"api tupan\", stava infatti ad indicare coloro che non avevano pellicce, che erano \"solo corpo\"\".\nStoria.\nOrigini.\nGli Y\u00e1mana occuparono i canali della frastagliata Terra del Fuoco circa 6.000 anni fa, dopo che le ultime tracce della glaciazione si erano attenuate, e si erano riformate fitte foreste di faggi australi.\nL'origine degli Y\u00e1mana \u00e8 ancora oggi incerta, probabilmente provenivano dal litorale cileno meridionale. A quei tempi erano un popolo ben attrezzato per la pesca, per la caccia e per la navigazione.\nPrimi problemi.\nVerso la fine del XVIII secolo accadde un fatto storico che incider\u00e0 non poco sulle possibilit\u00e0 di sviluppo e di sussistenza di tutto il loro popolo: i nordamericani e gli europei iniziarono, in quel periodo, a cacciare intensamente i mammiferi marini e le otarie, tanto da provocarne, in breve tempo, quasi un'estinzione. Una delle conseguenze di questo rapido sovrasfruttamento di risorse naturali fu una alterazione dell'ecosistema con conseguenze catastrofiche per gli Y\u00e1mana, che basavano tutte le loro risorse di sussistenza proprio su quegli animali.\nInoltre, i coloni, per una serie di motivi economici, introdussero nella Terra del Fuoco molte specie animali estranee, come ad esempio i conigli e i castori: i primi rasarono l'erba e colonizzarono in massa il territorio, i secondi alterarono l'ambiente acquatico con le loro dighe e la mutilazione degli alberi.\nL'incontro con Darwin.\nNel diario di Charles Darwin vennero descritti con una certa accuratezza gli indios Yamana, incontrati la prima volta l'8 dicembre 1832 durante un viaggio dell'HMS \"Beagle\". Gli Y\u00e1mana apparvero a Darwin come esseri inferiori, selvaggi, sudici, spesso dediti all'antropofagia e fermi nel loro sviluppo evolutivo.\nDarwin annot\u00f2 che gli Y\u00e1mana si esprimevano in un linguaggio non articolato e che non possedevano abiti e nemmeno abitazioni proprie; insomma, parevano non appartenere al genere umano:\nIn realt\u00e0 l'esperimento antropologico effettuato dal capitano della nave, Robert FitzRoy, dimostr\u00f2 parzialmente il contrario, dato che i tre giovani Fuegini condotti in Inghilterra nel 1830 e rieducati secondo i metodi europei, mostrarono sorprendenti capacit\u00e0 culturali, di adattamento e di apprendimento. Due anni dopo, una volta riaccompagnati nello loro terre di origine, i tre ripresero la loro esistenza precedente.\nEvangelizzazione.\nDopo diverse spedizioni, il missionario anglicano inglese Allen Gardiner fond\u00f2 la South American Mission Society, dedicata interamente all'evangelizzazione della Terra del Fuoco, e nel 1850, part\u00ec con sei compagni: purtroppo per loro, a causa dei ritardi nell'arrivo della nave che doveva rinnovare loro le provviste, morirono tutti di stenti.\nLa societ\u00e0 non chiuse i battenti e venne successivamente guidata dal reverendo John Pakenham Despard, che si stabil\u00ec nelle isole Falkland, a Keppel Island, intrattenendo buone relazioni cogli Yaghan a partire dal 1855. Quando per\u00f2 decise di inviare una spedizione incaricata per costruire una chiesa, questa fu massacrata il 6 novembre 1859.\nA questo punto Despard ritorn\u00f2 in Inghilterra, mentre uno dei suoi due figli adottivi, Thomas Bridges, pressoch\u00e9 ventenne, decise di restare per continuare la sua opera. Dopo aver continuato per diversi anni ad intrattenere rapporti cogli Yaghan, Bridges riusc\u00ec a fondare le prime colonie di bianchi nella Terra del Fuoco, tra cui Ushuaia, dove si stabil\u00ec nel 1871 con la moglie Mary, sposata due anni prima, dalla quale ebbe ben sei figli, tre maschi e tre femmine. Uno di loro, Lucas Bridges, da adulto riusc\u00ec ad intrattenere rapporti anche cogli Ona, trib\u00f9 dell'interno molto temute dagli Yaghan. I Bridges tornarono in Europa all'inizio della prima guerra mondiale, tornando poi saltuariamente nella Terra del Fuoco fino alla loro morte.\nCalo della popolazione.\nNonostante l'opera di evangelizzazione, la popolazione continu\u00f2 a calare: mentre all'arrivo di Darwin gli Yaghan erano 3.000, ma a causa delle epidemie furono rapidamente sterminati. Nel 1884 erano solo 1.000, e in quello stesso anno calarono a circa 400, a causa di un'epidemia di morbillo. Nel 1908 erano rimasti 170, mentre a fine novembre 1932 ne rimanevano solo 43, meticci compresi. Dopo la morte di Acu\u00f1a Calder\u00f3n (12 ottobre 2005), l'unica purosangue Yaghan rimasta era la sua sorellastra Cristina Calder\u00f3n., morta a Punta Arenas il 16 Febbraio 2022,con lei scompare anche la lingua Yamana, era infatti l'ultima persona sulla terra a saper parlare questo idioma"}
{"id": "713240", "revid": "118480201", "url": "https://it.wikipedia.org/wiki?curid=713240", "title": "Thespis", "text": "\"Thespis o The Gods Grown Old\", fu la prima collaborazione fra il librettista W. S. Gilbert ed il compositore Arthur Sullivan. Gilbert e Sullivan scrissero assieme quattordici opere comiche il resto delle quali \u00e8 conosciuto come Savoy Opera. \"Thespis\" venne eseguita per la prima volta a Londra al Gaiety Theatre (Londra) con Nellie Farren, il 26 dicembre 1871, dove ebbe 63 repliche.\nL'argomento.\n\"Thespis\" \u00e8 un'opera stravagante in cui gli dei dell'Olimpo, diventati vecchi, vengono temporaneamente sostituiti da un gruppo di attori ed attrici del XIX secolo, fra i quali vi \u00e8 l'eponimo \"Thepsis\", il greco padre del dramma. Lo stile del pezzo \u00e8 analogo a quello di \"Orfeo all'inferno\" e \"La belle H\u00e9l\u00e8ne\" di Offenbach, che tradotti in inglese dominavano la scena del teatro musicale inglese. Esso richiama inoltre i classici burleschi di James. R. Planch\u00e9 e Charles Dance. Il ruolo di Apollo venne ricoperto dal fratello del compositore, Fred Sullivan.\nDopo \"Thespis\", passarono ben quattro anni prima che Gilbert e Sullivan collaborassero nella loro successiva opera in un atto, \"Trial by Jury\", nel 1875. Quando l'opera raggiunse un sorprendente successo, vi furono discussioni per una veloce riedizione di \"Thespis\" per il Natale del 1876, ma il progetto venne abbandonato quando l'impresario Richard D'Oyly Carte ed i suoi soci non furono disponibili a pagare le somme richieste da Gilbert e Sullivan.\nDopo una singola rappresentazione di \"Thespis\" alla fine del 1872, \"Thespis\" non venne pi\u00f9 rappresentata durante la vita dei due autori ed il lavoro completo si crede sia andato smarrito. Una canzone tratta dall'opera, \"Little maid of Arcadee\", venne pubblicata da Cramer durante le prime rappresentazioni. Un'altra canzone, \"Climbing over rocky mountain\", fu rielaborata ed inserita nell'opera \"The Pirates of Penzance\".\nLa scoperta del balletto.\nUn balletto in cinque movimenti venne inserito nel secondo atto. Il libretto lo pose prima della fine del secondo atto e molti critici furono d'accordo con questa scelta anche se alcuni lo avrebbero voluto un poco prima nel corso dell'atto. Esso pu\u00f2 essere stato spostato al primo atto in alcune recite ma era sicuramente nel secondo atto la sera della prima.\nNel 1990, Roderick Spencer e Selwyn Tillett trovarono lo spartito del balletto dal secondo atto di \"Thespis\". Tre dei cinque movimenti del balletto furono trovati assieme al balletto di Sullivan del 1864 per L'\u00cele Enchant\u00e9e.\nQuesto materiale non collegato fu fortunosamente preservato, perch\u00e9 Sullivan lo aveva riutilizzato in parte nel suo balletto del 1894 \"Victoria and Merrie England\".\nSpencer e Tillett furono capaci di suggerire dei plausibili candidati per la scrittura del secondo e quarto movimento. L'identificazione dei cinque movimenti del balletto gli scomparsi movimenti secondo e quarto movimento del balletto \"Thespis\". L'identificazione da parte di Spencer e Tillett dei cinque movimenti del balletto viene considerata corretta ed esso venne incisi su CD da due case discografiche diverse.\nProduzioni moderne.\nDopo il, 1872, \"Thespis\" non venne pi\u00f9 rappresentata fino al 1953. Da allora secondo Tillett and Spencer (2002), circa due dozzine di versioni separate del pezzo hanno visto la luce. Circa la met\u00e0 di queste usano adattamenti musicali di altri lavori di Sullivan sia realizzati con Gilbert che con altri librettisti."}
{"id": "713242", "revid": "149727", "url": "https://it.wikipedia.org/wiki?curid=713242", "title": "Tangenziale di Bologna", "text": ""}
{"id": "713245", "revid": "948257", "url": "https://it.wikipedia.org/wiki?curid=713245", "title": "Pierre-Marc de Biasi", "text": "Ex allievo della \"\u00c9cole Normale Sup\u00e9rieure de Saint-Cloud\", professore, \u00e8 direttore dell'istituto dei Testi e Manoscritti moderni (ITEM \"Institut des Textes et Manuscrits modernes\") presso il CNRS. Specialista di critica genetica e dell'opera di Flaubert ha pubblicato parecchi saggi e curato numerose edizioni delle opere e dei manoscritti di questo scrittore (in particolare \"Carnets de travail\", Balland, 1988; \"Voyage en \u00c9gypte\", Grasset, 1991)\n\u00c8 anche un esperto della storia della carta, autore di una serata tematica su \"arte\" (\"La Saga du papier\", ed. Adam Biro) e di parecchie pubblicazioni su questo tema.\nCome artista, ha esposto i suoi lavori, sulla materia, il segno, la memoria, il corpo, la scrittura, in una cinquantina di esposizioni, in Francia ed all'estero. La sua opera, ispirata al minimalismo e all'arte povera, esplora parecchi ambiti (scultura, pittura, disegno, fotografia, video, installazioni) con una dominante per le sperimentazioni sul cemento e la carta. Ha realizzato anche parecchie sculture monumentali ed allestimenti, particolarmente nell'ambito delle commesse pubbliche (Parigi, Marne-la-Vall\u00e9e, Niort, Grenoble)."}
{"id": "713246", "revid": "77358", "url": "https://it.wikipedia.org/wiki?curid=713246", "title": "Modello michaelis-menten", "text": ""}
{"id": "713249", "revid": "6923", "url": "https://it.wikipedia.org/wiki?curid=713249", "title": "Marrana", "text": "Con il termine marrana (in dialetto romanesco \"marana\") vengono indicati, nella citt\u00e0 di Roma, i fossi e i piccoli corsi d'acqua che attraversano il territorio urbano.\nIl termine sembra derivi da \"Ager maranus\", zona nei pressi della via Appia dove scorreva (e in parte scorre tuttora) il fosso dell'Acqua Mariana. Per estensione la parola pass\u00f2 poi a indicare tutti i fossi romani.\nLe principali marrane romane sono:\nAltre marrane minori, che prendono generalmente il nome dalle zone in cui sorgono sono: la marrana di Val Melaina, la marrana di Settecamini, la marrana dell'acqua vergine, la marrana di Lunghezza, la marrana di San Vittorino.\nMarrane interrate.\nAlcune marrane sono state interrate nel secolo scorso durante i lavori di sviluppo urbanistico che poco spazio hanno lasciato all'originaria idrografia della citt\u00e0 (marrana di Centocelle, marrana di Bravetta, marrana di Casal de' Pazzi, la marrana del Mandrione, la marrana di Torre Angela); la maggior parte di questi corsi d'acqua versa in pessime condizioni ecologiche."}
{"id": "713251", "revid": "125935", "url": "https://it.wikipedia.org/wiki?curid=713251", "title": "Fosso di Helm", "text": "Il Fosso di Helm \u00e8 un luogo di Arda, l'universo immaginario fantasy creato dallo scrittore inglese J. R. R. Tolkien. \u00c8 situato nella Terra di Mezzo nel regno di Rohan a nord-ovest dell'Ered Nimrais (Monti Bianchi) ed \u00e8 la sede di una delle maggiori fortezze della regione, il Trombatorrione (Borgocorno nella nuova traduzione italiana). Fu scenario di una delle pi\u00f9 importanti battaglie della Guerra dell'Anello.\nStoria.\nNei primi giorni che seguirono alla fondazione di Gondor, i Dunedain fortificarono la valle che scendeva da Aglarond, detta anche Valle delle Caverne Scintillanti. Quando quelle terre furono cedute ai Rohirrim dal Sovrintendente di Gondor, essi assunsero anche il controllo della fortezza.\nNell'anno 2758 T.E. Rohan fu invaso da un'alleanza di Esterling e Dunlandiani. Re Helm Mandimartello si ritir\u00f2 nella fortezza di Aglarond e qui rimase assediato per tutti i mesi di quello che sarebbe stato ricordato come il Lungo Inverno. Freddo, fame e guerra decimarono i suoi uomini, ma le imprese eroiche e disperate di cui si rese protagonista ne fecero uno dei sovrani pi\u00f9 famosi di Rohan, tanto che la fortezza venne rinominata Fosso di Helm in suo onore.\nNel 3019 della Terza Era, durante la Guerra dell'Anello, al Fosso di Helm si svolge una battaglia decisiva che determina la sconfitta dell'esercito di Saruman. Dopo la \"Seconda Battaglia dei Guadi dell'Isen\" (svoltasi appunto ai guadi dell'Isen) l'esercito di Rohan viene sconfitto ed \u00e8 costretto a ritirarsi nel fosso, dove era gi\u00e0 stipata la popolazione, dopo un inseguimento da parte di Dunlandiani, Uruk-hai, Orchi comuni, Lupi mannari e mezzi-orchi. Si svolge cos\u00ec la Battaglia del Fosso di Helm che vede trionfare il Re grazie all'intervento di Gandalf, Erkenbrand e degli Ucorni ed Ent.\nDopo la Guerra dell'Anello, Gimli, che aveva combattuto nel Fosso di Helm, stabil\u00ec una colonia della gente di Durin. Il Fosso di Helm giaceva su una enorme caverna, che per un nano era un luogo perfetto. Cos\u00ec Gimli venne conosciuto come il \"Signore delle Caverne Scintillanti\", nonostante il vero regnante di questo nuovo reame fosse Thorin III meglio conosciuto come Thorin III Elminpietra. I Nani dopo la Guerra dell'Anello, aiutarono a ricostruire il Fosso di Helm, che divenne quindi diviso con i Rohirrim.\nAdattamenti.\nIl Fosso di Helm nel film di Peter Jackson \"Il Signore degli Anelli - Le due torri\", \u00e8 teatro di una grandissima battaglia ripresa da quella descritta nel libro. Prima dello scontro con l'esercito di Saruman, Aragorn e Re Th\u00e9oden conducono la popolazione di Rohan nel Fosso, ritenendolo capace di resistere ad innumerevoli assalti come gi\u00e0 avvenuto in passato. Prima dell'arrivo il convoglio viene assalito da una banda di orchi a cavallo di mannari selvaggi; nello scontro Aragorn sembra morire. Abbattuti gli orchi, la gente di Rohan si dirige al Fosso per trovarvi rifugio prima dello scontro. Aragorn, per\u00f2, non \u00e8 morto e riesce a dare l'allarme al Re dell'arrivo di un imponente esercito di Uruk-hai. La battaglia viene vinta grazie all'arrivo di Gandalf, insieme a \u00c9omer e i suoi cavalieri. Il film per\u00f2 in questa parte non ricalca alla perfezione il libro, sia per la presenza degli Elfi di L\u00f3rien guidati da Haldir che per l'arrivo di \u00c9omer invece di Erkenbrand con gli uomini dell'Ovestfalda nonch\u00e9 per l'assenza dei mannari ed infine per l'assenza dell'intervento degli Ent e degli Ucorni (che tuttavia \u00e8 presente di sfuggita nella versione estesa)."}
{"id": "713254", "revid": "4106", "url": "https://it.wikipedia.org/wiki?curid=713254", "title": "Lago di Livigno", "text": ""}
{"id": "713266", "revid": "767487", "url": "https://it.wikipedia.org/wiki?curid=713266", "title": "Scary Movie 2", "text": "Scary Movie 2 \u00e8 un film parodia del 2001 diretto da Keenen Ivory Wayans. Il film \u00e8 il sequel di Scary Movie, uscito nel 2000, e il secondo film della famosa serie cinematografica di Scary Movie.\nTrama.\n\u00c8 tempo di festeggiamenti a Casa Inferno per i suoi occupanti e gli ospiti. L'allegria viene per\u00f2 smorzata dall'apparizione della figlia posseduta della padrona di casa; per esorcizzarla vengono chiamati padre MacFeely e il suo assistente Harris. L'esorcista decide di porre fine una volta per tutte alla faccenda sparando alla ragazza.\nUn anno dopo, l'attenzione si sposta su coloro che sono sopravvissuti agli eventi del primo film: Cindy Campbell, Brenda Meeks, Ray Wilkins e Shorty Meeks (nonostante essi fossero effettivamente tutti morti durante il capitolo precedente).\nPer via di un esperimento messo in piedi dal professor Oldman e dal suo assistente paraplegico Dwight Hartman, i quattro ragazzi, con l'aggiunta dei coetanei Buddy, Theo e Alex, sono invitati a recarsi a Casa Inferno, teatro di numerosi eventi paranormali, per qualche giorno. Al loro arrivo, i ragazzi vengono accolti da Hanson, inquietante e bizzarro maggiordomo con una mano deforme e minuscola. Ben presto il gruppo prende coscienza delle misteriose entit\u00e0 che risiedono nell'abitazione, ma Oldman non \u00e8 intenzionato a interrompere l'esperimento e consegna le chiavi del cancello al suo assistente.\nI ragazzi riescono a rubargli le chiavi, ma mentre stanno per uscire dalla casa stregata, il professore viene ucciso nei sotterranei da una mostruosa donna fantasma adescatrice. Lo spirito, ossia quello del defunto padrone di Casa Inferno, Hugh Kane, blocca tutte le uscite e i ragazzi gli danno la caccia, per liberarsene. Alla fine riescono a distruggere il poltergeist e ad uscire vivi dalla casa, tranne Alex. Cindy inizia una relazione con Buddy, e Shorty con il fantasma adescatore."}
{"id": "713268", "revid": "362150", "url": "https://it.wikipedia.org/wiki?curid=713268", "title": "Bug dell'anno 2038", "text": "Il bug dell'anno 2038 (in breve: Y2038) \u00e8 un bug informatico, noto agli esperti, che ha ripercussioni su alcuni software nella gestione di date relative all'anno 2038 e successivi.\nProblema.\nIl problema riguarda programmi che usano la rappresentazione POSIX per calcolare il tempo: questa calcola la data del sistema come il numero di secondi trascorsi dallo Unix Epoch Time 1 gennaio 1970 (ignorando i secondi intercalari). Questo tipo di sistema \u00e8 lo standard per i sistemi Unix, e colpisce anche software per altri sistemi operativi che siano stati sviluppati in C. Sulla maggior parte dei sistemi a 32 bit, il valore del dato codice_1 usato per questo calcolo \u00e8 un numero intero a 32 bit di tipo \"signed\".\nUsando questo sistema, l'istante pi\u00f9 lontano rappresentabile scoccher\u00e0 alle ore 03:14:07 del 19 gennaio 2038 (UTC). Dopo questo momento, il contatore supererebbe il valore massimo, e verrebbe considerato come un numero negativo. I computer leggeranno la data non come 2038, ma come 1901 (precisamente, le 20:45:52 UTC di venerd\u00ec 13 dicembre 1901), causando errori di calcolo. \"Year 2038\" \u00e8 chiamato anche \"Y2038\", \"Y2K38\" o \"Y2.038K\".\nIl bug Y2038 si pu\u00f2 manifestare anche in date precedenti al 2038 ovvero, nello specifico, ogni qual volta un software che ne \u00e8 affetto debba calcolare una data futura successiva a quella critica. Nel maggio 2006, per esempio, il bug colp\u00ec il server web AOLserver che gestiva le richieste senza scadenza al proprio database assegnando alle stesse una data di scadenza pari ad un miliardo di secondi nel futuro. Alle 21:27:28 del 12 maggio 2006 (data del server; un miliardo di secondi prima del 2038) il sistema di calcolo super\u00f2 il limite critico restituendo, di conseguenza, una data di scadenza nel passato e causando un crash del sistema.\nSoluzioni.\nNon \u00e8 semplice risolvere il problema per le combinazioni attuali di processori, sistemi operativi e file system. Cambiare il valore di codice_1 per usare un sistema a 64 bit renderebbe il sistema incompatibile con software, sistemi di memorizzazione e tutti gli strumenti che usano una rappresentazione binaria del tempo. Cambiare codice_1 in un intero \"unsigned\", permettendo di rimandare il problema al 7 febbraio 2106, causerebbe comunque problemi a molti programmi.\nMolti sistemi operativi per sistemi a 64 bit usano gi\u00e0 dei numeri interi a 64 bit per il codice_1. Il passaggio a questo tipo di architetture \u00e8 in corso, e ci si aspetta che sia completo prima del 2038. Tuttavia, ancora oggi esistono centinaia di milioni di sistemi a 32 bit sul mercato, di cui molti in sistemi integrati. Nonostante l'attuale ritmo di aggiornamento dei computer ogni 18-24 mesi, i computer integrati possono lavorare senza interruzioni per tutta la vita del sistema che controllano. L'uso di codice_1 a 32 bit \u00e8 anche stato inserito in vari formati di file, cosa che comporta la persistenza del problema anche oltre la vita delle macchine stesse. L'uso di un valore di tipo \"signed\" a 64 bit sposterebbe l'emergere del problema in avanti nel tempo di circa 290 miliardi di anni.\nSono state avanzate anche varie proposte alternative, alcune delle quali in uso, per sfruttare questo spostamento eccessivo della data massima calcolabile: tra queste, includere nel calcolo i millisecondi o i microsecondi, abbreviando la vita utile delle macchine a 300.000 anni.\nBug simili.\nUn bug molto simile a quello dell'anno 2038 \u00e8 quello di alcune unit\u00e0 SSD di HPE che dopo 32.768 ore smettono di funzionare. Il firmware di queste unit\u00e0 \u00e8 stato programmato utilizzando un numero intero a 16 bit con segno per rappresentare le ore di attivit\u00e0: ci\u00f2 si traduce in un numero massimo rappresentabile di 32.768 ore, ovvero 3 anni, 270 giorni e 8 ore. Per fare un confronto, utilizzando un numero a 32 bit con segno si otterrebbe un massimo di 2.147.836.648 ore, equivalenti all'incirca a 245.000 anni. Superata la soglia fatidica delle 32.768 ore, le unit\u00e0 SSD affette diventano inutilizzabili e i dati in esse contenuti sono da considerare persi per sempre."}
{"id": "713271", "revid": "2039709", "url": "https://it.wikipedia.org/wiki?curid=713271", "title": "Auricoloterapia", "text": "L'auricoloterapia \u00e8 una forma di medicina alternativa basata sull'idea che l'orecchio (in particolare il padiglione auricolare) riproduca in piccolo l'intero organismo umano. Questa teoria \u00e8 priva di qualsiasi supporto scientifico e/o sperimentale. Una variante dell'auricoloterapia \u00e8 l'auricologia. \nL'auricoloterapia si diffuse come terapia \"metodica\" in Francia nel 1956 ad opera di un medico di base di Lione, Paul Nogier, il quale aveva osservato che diversi suoi pazienti provenienti dalla Corsica avevano delle cauterizzazioni a livello del padiglione auricolare. Dalla storia clinica di questi pazienti emergeva che dette cauterizzazioni venivano fatte in Corsica da maniscalchi per curare dolori sciatalgici.\nNogier, incuriosito da questa constatazione, indag\u00f2 nella storia della medicina se vi fosse mai stato qualcuno che avesse utilizzato l'orecchio a fini terapeutici. Ritenne di trovare testimonianze di queste pratiche fin da Ippocrate sino ai giorni nostri (essa risulta presente nelle pratiche di \"medicina popolare\" dei Paesi lungo il bacino del Mediterraneo, nonch\u00e9 nei paesi africani); fu allora che si mise al lavoro per sperimentare i vari punti dell'orecchio e ritenne di scoprire che in esso sarebbero contenute le rappresentazioni delle innervazioni dei vari organi ed apparati in modo tale da creare sul padiglione auricolare l'immagine di un feto rovesciato."}
{"id": "713273", "revid": "123841886", "url": "https://it.wikipedia.org/wiki?curid=713273", "title": "Larix decidua", "text": "Il larice comune (Larix decidua , 1768) \u00e8 una conifera nativa delle montagne dell'Europa centrale, delle Alpi e dei Carpazi.\nPossiede una caratteristica che lo distingue totalmente dalle altre conifere europee, infatti il larice comune, o alpino, perde totalmente le foglie in inverno. Questa caratteristica gli permette, senza dubbio, di avere una maggiore resistenza nei confronti del freddo e di poter essere riconosciuto a prima vista in un bosco montano invernale. In primavera la pianta mette su foglie verdi, aghiformi e resistenti, mentre in autunno tutto il fogliame diviene di colore giallo e cade al suolo.\nIn Italia \u00e8 molto comune in tutte le Alpi, dove si spinge anche a quote molto elevate (oltre i 2.500 metri). Dove il bosco lascia il posto alle praterie alpine si incontrano vecchi individui isolati, deformati dal vento e dalla neve. Il larice \u00e8 una aghifoglia e caducifoglia, \u00e8 molto longevo e pu\u00f2 vivere migliaia di anni.\nEtimologia.\nIl Larice \u00e8 una conifera a foglie caduche di prima grandezza (fino a 40\u00a0m di altezza), di rapido accrescimento e molto longevo.\nStoria.\nIl larice comune ha, presumibilmente, origini da un ceppo di pseudo-Larix provenienti dalle zone dell'Europa del nord e della Siberia venuto in Europa centrale e meridionale al tempo dell'ultima glaciazione. Una volta cominciato il ritiro dei ghiacci popolazioni di questa conifera sono rimaste isolate nelle montagne europee delle Alpi e, in minor parte, dei Carpazi. Rimasti soli in questa isola ecologica le popolazioni si sono evolute in modo autonomo diventando specie a s\u00e9 stante. Il legno di larice comune \u00e8 conosciuto fin dall'antichit\u00e0 per la sua durata e robustezza. Per la facile lavorazione, il suo bel colore rosso intenso, \u00e8 apprezzato nei lavori di falegnameria, specie per gli esterni. Immerso in acqua, diviene resistentissimo. Come altre conifere, dalla resina si estrae la trementina (trementina di Venezia). La corteccia \u00e8 impiegata per l'estrazione del tannino.\nDa sempre le popolazioni alpine hanno sfruttato il suo legno, \u00e8 molto noto in Valle d'Aosta, in Trentino, in Alto Adige e nel bellunese il fatto di utilizzare come materiale da costruzione delle case il legno di questa conifera e addirittura intagliare un tipo di tegola di lunga durata per i tetti (in alcune vallate detta \"Schindola\", \"Schindel\" o \"Scandola\").\nIl legno di questa conifera, oltre ad essere materiale da costruzione, \u00e8 da sempre usato come combustibile per stufe e camini. Le popolazioni locali lo sceglievano, inoltre, per le sue migliori caratteristiche ed il suo pi\u00f9 elevato costo (grazie alla sua diffusione meno comune rispetto all'Abete rosso) per commercializzarlo.\nMorfologia.\nIl larice comune \u00e8 una conifera a portamento eretto con accrescimento rapido in giovent\u00f9, raggiunge 25\u201345\u00a0m di altezza e fino a 1\u00a0m di diametro (in casi eccezionali fino a 55\u00a0m di altezza e 2 di diametro). Il portamento pu\u00f2 comunque differenziarsi in base all'altitudine, essendo questa una specie caratterizzata da un certo polimorfismo: la chioma, infatti, pu\u00f2 assumere una forma pi\u00f9 espansa alle quote alpine pi\u00f9 basse, mentre tende a divenire pi\u00f9 stretta a quote maggiori (per contenere i danni provocati dalla neve). \nHa Fusto monopodiale, massiccio nelle piante vecchie. La base pu\u00f2 presentare un andamento ricurvo, dovuto alla spinta della neve che spinge verso valle.\nI rami di primo ordine sono grossi e lunghi, ricurvi verso il basso e ascendenti all'estremit\u00e0, quelli di secondo ordine sono invece lunghi, sottili e penduli. Nelle giovani piante la chioma \u00e8 piramidale, la corteccia \u00e8 liscia e grigia ed i rametti sono sottili, affusolati e flessibili, di color rosa-marrone o giallastri. Negli adulti la chioma \u00e8 allargata. La corteccia di questo larice \u00e8 profondamente fessurata e si rompe in larghe scaglie che lasciano vedere il colore rossastro della corteccia (che ha spessore di 10\u00a0cm) pi\u00f9 interna, con l'et\u00e0 diviene bruno-grigiastra e si divide in placche rotondeggianti o quasi rettangolari (di circa 1\u20132\u00a0cm).\nI germogli sono ovali, di dimensione 3x2 cm e non resinosi. Hanno una stretta forma schiacciata e sono smussati o leggermente a punta. Sono molto flessibili e morbidi. Nei rami grossi sono disposti a spirale e sono appuntiti. Gli aghi sono disposti a spirale singolarmente lungo i macroblasti, mentre sono in ciuffetti composti da 20 a 40 aghi sui brachiblasti. Sono solitamente annuali, anche se si sono registrati casi eccezionali di aghi che avrebbero svernato per ben quattro anni. Hanno lunghezza compresa tra 10 e 30\u00a0mm di lunghezza e meno di 1\u00a0mm di spessore. Negli aghi di larice comune, gli stomi non sono infossati e sono protetti da uno strato di cera, come in altre conifere. Per evitare danni invernali il larice comune perde le foglie in autunno, come gli alberi decidui. Le foglie cadute danno al ramo nudo un aspetto ruvido. Grazie alla caratteristica di perdere gli aghi il larice comune \u00e8 una delle poche conifere capace di sopportare eventi di disturbo anche pesanti, come siccit\u00e0 estreme, inverni anticipati, stress idrici, e riprendere a vegetare non appena il disturbo scompare (chiaramente, il tempo di persistenza del disturbo non deve durare troppo a lungo). Resiste anche a interventi di potatura errati o danni da neve e vento, grazie ad un'altra caratteristica che poche altre conifere hanno, ossia quella di avere delle gemme dormienti al di sotto della corteccia, cos\u00ec da poter ricacciare rami dal fusto (ma mai polloni). Questa capacit\u00e0 \u00e8 particolarmente presente negli esemplari che crescono in zone difficili.\nIl loro valore estetico \u00e8 associato sia a piantagioni ornamentali sia per la produzione del legname. Ci\u00f2 che pi\u00f9 colpisce nella visione del larice comune \u00e8 la diversa e spettacolare gamma di colori stagionale: all'inizio della primavera, infatti, spuntano svariati ciuffi dal colore verde smeraldo che, pi\u00f9 tardi, in estate si trasformer\u00e0 in verde pi\u00f9 scuro. I rametti giovani hanno un tipico color ocra.\nIl larice comune \u00e8 giovane fino ai 15-20 anni, e comincia a fruttificare solo raggiunti i 30-40 anni.\nIn ambienti difficili possono volerci anche 70 anni prima di avere la prima fruttificazione.\nIl larice \u00e8 una pianta diclino-monoica, cio\u00e8 sono presenti sullo stesso individuo fiori maschili e fiori femminili ma non fiori ermafroditi.\nLa chioma \u00e8 rada e leggera, conica quando \u00e8 giovane, piramidale con l'invecchiare della pianta; i rami principali sono sciabolati con le estremit\u00e0 spesso pendule. La corteccia \u00e8 grigio bruna e sottile nelle piante giovani; diviene molto spessa nelle piante vecchie e con grosse placche, esternamente di color grigio cenere, separate da fessure longitudinali bruno rossastre. Le foglie sono aghiformi e sottili, lunghe 2\u20134\u00a0cm, molli e non pungenti, distribuite a spirale tutt'attorno al ramo sui macroblasti. Sono riunite invece a fascetti di 20-30 su rametti corti (brachiblasti) e singole sui rami lunghi; d'autunno assumono una colorazione gialla prima della caduta dai rami, cosa che distingue il larice comune dalle altre conifere. Il Larice \u00e8 infatti l'unica conifera decidua spontanea in Italia, mentre in Europa esiste anche un altro larice, in Russia, il Larice siberiano.\nIl legno del larice, ottimo e ricercato, presenta molti canali resiniferi ed \u00e8 discolore: l'alburno \u00e8 chiaro giallastro mentre il durame \u00e8 rosso intenso. La resina, detta trementina di Venezia, viene usata nell'industria delle vernici. La corteccia \u00e8 impiegata per l'estraz\u00edone del tannino e per lavori di intaglio.\nIl sistema radicale tipico del larice \u00e8 il sistema \"root cuore\". Questa conifera ha radici molto forti che penetrano in profondit\u00e0 fino aree scheletriche del terreno (ghiaia e pietre). Se il terreno ha struttura profonda le radici arrivano sino a 2\u00a0m di profondit\u00e0. Le lesioni al tronco e ai rami del larice comune vengono rapidamente coperte ed isolate dalla resina. Il larice pu\u00f2 vivere anche su suoli su calcarei e contenenti quarzo e silicati. Le sue radici sono adatte ai terreni montani, acidi e sassosi. Il larice comune \u00e8 presente sino ai margini del bosco, e negli alti pascoli alpini sono presenti esemplari, solitamente secolari, grossi e distorti.\nIn natura esistono due sottospecie di larice comune:\nStrobili e coni.\nI \"fiori\" (termine improprio, perch\u00e9 non sono veri e propri fiori, mancando delle strutture che definiscono propriamente un fiore) sono unisessuali, i coni maschili (di 5\u201310\u00a0mm) sono di colore giallo zolfo, con il margine rossastro, sono numerosi sui lunghi rametti e pendono dai rami. Sono meno evidenti di quelli femminili che sono rosa-rosso scuro o porpora da immaturi mentre virano al verde chiaro con margini porpora a maturit\u00e0; i coni vecchi sono grigi e persistenti (fino a 10 anni) e cadono con i rametti. Entrambi i fiori sono presenti sullo stesso individuo. La fioritura avviene ad aprile-maggio; i fiori sono molto caratteristici, soprattutto per il colore di quelli femminili che risaltano molto vivacemente nei boschi. Dopo l'impollinazione questi ultimi diventano bruni, si allungano fino a 4\u00a0cm.\nPrima degli 80 anni i giovani larici producono semi sterili.\nIl larice comune fiorisce ogni 5-10 anni.\nI coni femminili sono relativamente grandi (da 15 a 40\u00a0mm), a forma di uovo, di posizione eretta con sottili scaglie lunghe e restano fissi sul albero.\nI coni maschili sono diretti verso il basso. L'impollinazione avviene in una struttura simile ad una cicatrice sulla punta dell'ovulo (micropilo), nella quale entra il grano di polline. Una goccia di polline uscir\u00e0 sempre, rendendo il larice comune una pianta a fecondazione in perdita. L'impollinazione con polline dello stesso individuo in aria \u00e8 impedito grazie alla posizione dei coni maschili che, essendo rivolti verso il basso e disposti nella parte media-inferiore dell'albero, aprono le sacche di polline in posizione inversa a quelli femminili, che sono eretti e nella parte alta della pianta. L'inizio della fioritura avviene ad un'et\u00e0 compresa tra i 15 ed i 60 anni, a differenza che la pianta stia vegetando rigogliosamente o stentatamente.\nI coni si formano nella punta dei germogli.\nGli strobili maschili gialli sono decidui dopo la pollinazione che avviene in primavera. I granuli pollinici sono privi di sacche aerifere.\nI \"frutti\" (termine improprio, perch\u00e9 i frutti sono propri della piante con fiore) sono pigne (nome che indica coni a squame legnose, botanicamente strobili), prima verdi e poi, a maturazione, bruno-chiare, quelli femminili sono eretti, a forma conica-ovoidale, lunghi 2\u20136\u00a0cm, ampi da 1,5 a 2\u00a0cm, con 30-70 brattee che sporgono dalla base delle squame, sono di colore verde chiaro quando immaturi, poi bruno violacei, si trovano sul medesimo ramo dei maschili.I coni di questa conifera presentano scaglie sottili e perfettamente lisce, rivolte verso l'interno, non sporgenti, contenenti i semi, solitamente sono situati nella parte medio-alta della pianta e sono fortemente curvi, in contrasto con quelli del larice giapponese che sono ritti ed hanno le scaglie rivolte verso l'esterno. Le scaglie dei semi sono ovali, leggermente convesse: la loro superficie \u00e8 striata, lucente e liscia nei coni pi\u00f9 vecchi, rossastra e pubescente alla base. Le alette del cono rimangono aderenti fino alla primavera successiva, momento in cui i semi saranno maturi, per poi aprirsi. Queste alette sono marrone scuro e lucide, triangolari-ovate di 4 millimetri di lunghezza.\nIn primavera, il larice comune si risveglia fiorendo i coni maschili e femminili, l'equivalente dei fiori delle latifoglie, poi gli aghi cominciano a crescere quando il cono femminile \u00e8 impollinato, cos\u00ec come i rami. I coni maschili rilasciano il loro polline al vento che lo trasporta ai coni femminili.\nMaturano in settembre-ottobre. \nQuesto periodo \u00e8 la maturazione dei coni, che sono inizialmente verdi, e che maturano lentamente, ingrossando a poco a poco nel corso del tempo. La maturazione, che si propaga da ottobre a novembre, si conclude quando il cono apre le alette laterali favorendo la dispersione dei semi sia tramite uccelli, sia tramite il vento.\nQuando l'autunno arriva, i coni rilasciano i loro semi di colore marrone (3 a 4\u00a0mm). Essi sono spesso aiutati nella dispersione dei semi da scoiattoli, picchi (picchio verde o di picchio rosso) altri uccelli di bosco.\nQuando si aprono rilasciano i semi maturi dopo 4-6 mesi dall'impollinazione.\nI coni maschili sono piccoli, rotondi e dorati, lunghi 0,5\u2013 1\u00a0cm. Quelli femminili variano dal rosa al rosso, lunghi 1\u00a0cm, simili ai fiori e maturando scuriscono e prendono forma conica, con squame arrotondate.\nI semi sono ovali e cuneo cuneati, di dimensioni 4 x 2.5\u00a0mm, di colore marrone-grigio scuro.\nAll'interno dei coni e del legno sono presenti numerose sostanze aromatiche come oli essenziali e laricina, gomma, resine, acido tannico da cui si ottiene un acido volatile (laricina), alfa pinene, delta 3 carene, beta pinene, beta pyrone.\nLegno.\nIl legno di questa conifera presenta degli aspetti biologici e morfo-fisiologici particolari. In natura esistono due classificazioni per la qualit\u00e0 del legno di larice:\nIl legno del larice comune \u00e8 assai pi\u00f9 duro, resistente e dal colore migliore di quello ricavato dalle altre conifere montane, specie l'Abete rosso, con il quale \u00e8 spesso paragonato. \u00c8 adoperato per molti usi, soprattutto nelle tenute di montagna, come i masi dell'Alto Adige, per la costruzione di staccionate o cancelli, o per altre costruzioni adibite a usi di fattoria, ma anche per riparazioni in generale. Sono costruiti spesso con il larice pali per lavori di recinzione e anche, provvisti di corteccia, pali da giardino, paraventi o pergole.\nIn Europa, in Svizzera, Italia ed Austria, ma anche in Francia, i larici comuni sono assai utilizzati a fini di sicurezza come strumento per il contenimento delle valanghe primaverili, per il trattenimento della neve e a difesa dell'erosione del terreno causata da gelate.\nL'alburno del tronco \u00e8 chiaro e molto sottile, il colore del durame varia fortemente dal bruno chiaro (larice di prato) al rossobruno intenso (Larice di bosco o di alto pascolo). Esso scurisce molto con l'invecchiamento. Il contrasto tra legno primaverile e tardivo all'interno dell'anello \u00e8 marcato. Il primo pu\u00f2 occupare da 1/2 a 1/3 dell'ampiezza dell'anello. I piccoli canali resiniferi si trovano principalmente nel legno tardivo.\nIl legno di larice possiede propriet\u00e0 di resistenza molto buone, esse sono tuttavia dipendenti dalla localit\u00e0, molto variabili e con esse anche la densit\u00e0 (da 400 a 800\u00a0kg/m3), che mediamente \u00e8 di 550\u00a0kg/m3. Il larice \u00e8 mediamente duro (durezza di Brinell di 19\u00a0N/mm2) ed ha una buona stabilit\u00e0. Il legno di larice si essicca e si lavora bene. Per quanto riguarda il trattamento della superficie \u00e8 consigliabile un pretrattamento con solventi per resina. A causa dei nodi molto duri e nel caso di fibratura irregolare esiste il rischio di fenditure. Poich\u00e9 questo legno si spacca facilmente \u00e8 consigliata la preforatura. Per quanto riguarda la durabilit\u00e0 ai funghi esso si trova nelle classi 3 e 4 (da mediamente a poco durevole) e viene spesso sopravvalutato a causa della grande variabilit\u00e0 da esemplare ad esemplare. L'impregnabilit\u00e0 del durame \u00e8 molto difficile, quella dell'alburno media.\nHa una spiccata propensione a ricoprirsi di spine, cosicch\u00e9 se si usa per pavimenti, tavoli, corrimano o sedie, \u00e8 bene che sia adeguatamente trattato.\nIl legno di larice viene impiegato sia per interni che per esterni, in strutture portanti e non portanti. Viene utilizzato per elementi costruttivi molto sollecitati, nella costruzione di imbarcazioni, ponti, parti interrate ed immerse in acqua. Per gli interni l'impiego va da finestre e porte, a pavimenti e rivestimenti, fino ai mobili. Negli ultimi tempi sono molto amati i rivestimenti per esterni in larice, che, non trattati e senza protezione, divengono grigi dopo alcuni anni. L'Abete di Douglas ha legno simile al larice comune.\nIl legno di larice \u00e8 rossastro, per lo pi\u00f9 nel cuore, mentre diviene giallastro all'esterno. Quando la pianta cresce in ambienti difficili il legno risulta pi\u00f9 duro, caratteristica molto singolare che possiede il larice comune. Questo legno ha difficile lavorazione, perch\u00e9 impregnato di resina (che gli permette di conservarsi a lungo nel tempo) che rende difficile il taglio a causa delle sacche resinifere che, rompendosi con il taglio fuoriescono dando origine alle crepe resinifere. Questo legno possiede un'umidit\u00e0 superiore a tutti quelli delle altre conifere. Ha grana sottile, \u00e8 colorato da aree scure e gli strati concentrici possono essere facilmente contati.\nRaramente questo legno viene intaccato dagli insetti, mentre i funghi, specie le carie, sono pi\u00f9 frequenti. Per queste ragioni, questo legno ha un valore pi\u00f9 elevato e viene usato per la costruzione e l'edilizia. Diviene molto solido quando \u00e8 nelle navi, e per queste caratteristiche veniva preferito, da Venezia alla Russia, rispetto alla Quercia. In Alto Adige e in tutto il Tirolo storico, in Austria, a Carniola (Slovenia) ed in Savoia (un dipartimento sud-est della Francia), vi \u00e8 una spiccata abbondanza di questa conifera, e le case del luogo sono costruite con questo legno. Queste case di nuova costruzione sono di color tenue, ma dopo due o tre anni la resina presente nel legno si ossida e forma una bella tinta marrone. Inoltre questa, essudando dalla superficie del legno di questi alberi che si sovrappongono, chiude tutte le articolazioni e gli spazi tra in tronco e l'altro, come una patina sottile e lucida che rende tutto assolutamente impermeabile all'acqua e all'aria, ma altamente infiammabile. Questo legno viene usato anche negli utilizzi subacquei. Segato in tavole, \u00e8 molto usato nelle opere di carpenteria, ma rischia di deformare se utilizzato prima della perfetta asciugatura. Per evitare questo, \u00e8 stato raccomandato di immergerlo in acqua per un anno e poi lasciarlo all'aria per circa un altro anno prima di tagliarlo.\nQuesto legno di conifera \u00e8 usato, nell'arco alpino, per fare i tetti casa (anche le tegole) o le grondaie, essendo ben impermeabile grazie alla resina. Grazie a questa caratteristica i tetti ed i granai dei paesini alpini che dispongono di larice sono fatti con questo legno. Per pi\u00f9 di un secolo, solo i servizi forestali hanno mostrato un particolare interesse verso il larice comune, per la riforestazione e solidificazione si suoli naturali. Questa specie ha davvero molti vantaggi legati, tra l'altro, alla sua rusticit\u00e0, al suo elevato potenziale di crescita ed al suo valore paesaggistico e commerciale.\nTra i legni di conifere alpine, o in generale di conifere, quello di larice si distingue dagli altri per due aspetti: alta durabilit\u00e0 naturale e le eccellenti propriet\u00e0 meccaniche che lo fanno apprezzare per il suo utilizzo in condizioni di struttura ed esterne. Questo \u00e8 il motivo per cui \u00e8 spesso chiamata \"Oak Mountain\" (Collardet e Besset, 1988).\nNegli anni cinquanta numerosi imprenditori del nord Europa hanno piantumato numerose foreste a scopo industriale di larice, soprattutto nel nord della Francia. Alcuni di questi impianti sono grandi almeno due o tre volte in pi\u00f9 rispetto ai normali lariceti di tutto l'arco alpino e hanno un potenziale produttivo di grandi dimensioni: per esempio, in Francia, la produzione annua totale di legno di larice coltivato equivale a quello prodotto nelle Alpi nei lariceti naturali, su una superficie circa tre volte inferiore. Tutto questo, per\u00f2, ha causato un peggioramento enorme della qualit\u00e0 del legno, ed ha fortemente inciso sulla salute delle piante.\nQuesta nuova risorsa \u00e8 prodotta e gestita in modo molto pi\u00f9 favorevole rispetto alle condizioni del larice nel suo ambiente naturale montano delle Alpi, dove le condizioni ambientali sono pi\u00f9 severe (ma le piante producono legno migliore). Le variet\u00e0 di impianto sono derivanti dal progresso genetico (ibridi interspecifici di larice in Europa ed Europa Centrale). Questa nuova risorsa \u00e8 una risposta alla carenza di legname proveniente da zone di montagna, anche se il 90-95%, poich\u00e9 quello delle piantagioni va solitamente in Nord America, del legno commerciato di questa conifera in Europa proviene ancora da li. Purtroppo, queste nuove piantagioni sono scarsamente conosciute dalle imprese che si dedicano al mercato del legname, che continuano a preferire il tradizionale e migliore legno di larice comune naturale. Erroneamente i prodotti delle coltivazioni nord europee vengono etichettate come \"straniere\" o come sconosciuta novit\u00e0. Negli ultimi anni il legno di larice di coltivazione sta perdendo piede, soprattutto a causa delle paure degli imprenditori che, temendo risposte lente del mercato sono riluttanti ad ampliare le laricete coltivate. In risposta a queste preoccupazioni, la ricerca forestale ha deciso di intensificare i propri sforzi, sostenuta dall'Unione Europea nell'ambito del programma \"FAIR 1\". Un progetto di denominato \"Verso una strategia europea di legno di larice a catena\". Tutto questo \u00e8 stato creato intorno a quattro temi principali della ricerca:\nDieci istituti di ricerca e tre partner industriali provenienti da nove paesi (Austria, Belgio, Francia, Gran Bretagna, Irlanda, Italia, Repubblica Ceca, Svezia) stanno partecipando a questo progetto coordinato dall'Istituto Nazionale di Ricerca Agronomica di Orleans. L'obiettivo generale \u00e8 promuovere e legno di larice e di contribuire alla sua espansione in Europa, migliorando la conoscenza della sua biologia, e le sue esigenze ecologiche di pianta.\nIl larice comune \u00e8 in Europa, rispetto ad altri tipi di conifere, economicamente rilevante, alcuni individui di questa conifera vennero importate anche nell'isola giapponese di Honshu e qui furono ibridati formando una nuova specie: il Larix eurolepis.\nIl legno di larice rappresenta, tra i legni europei, il pi\u00f9 pesante e pi\u00f9 difficile da lavorare, e questa caratteristica \u00e8 superata raramente solo dal tasso (Taxus baccata).\nL'uso energetico del legno di larice svolge un ruolo relativamente minore. Il legno di larice ha un potere calorifico di 4,4 kWh/kg (1.700 kWh/rm), paragonabile al calore sviluppato dall'abete Douglas o dal pino cembro. Come la maggior parte dei legni alpini, il larice comune viene venduto a \"kilometri 0\" ai privati che li bruciano in camini e stufe casalinghi. Gli scarti di segheria di questa pianta producono il pellet pi\u00f9 pregiato per le stufe di ultima generazione.\nDistribuzione ed habitat.\nTipica conifera alpina (fino al limite superiore degli alti pascoli) e sub-alpino, scende a quote inferiori, talvolta fino al piano montano (poco sopra i bassi pascoli alpini delle valli, circa 800 m), il larice \u00e8 usato, oltre che per ricavarne legname pregiato, come pianta ornamentale nelle zone pi\u00f9 fresche dell'Italia settentrionale. Trova le migliori condizioni di vegetazione nelle stazioni ben illuminate, con terreno fresco e sciolto e clima asciutto. In Italia \u00e8 assente nell'Appennino mentre nei boschi dell'Alto Adige costituisce il \"19%\" delle essenze. Presente nei boschi austriaci (i pi\u00f9 produttivi assieme a quelli altoatesini), con il \"7%. I\"n Svizzera, con circa il \"4%\" di tutti gli alberi del paese \u00e8 prevalentemente limitato al Vallese, le valli del Ticino e Grigioni (Engadina, Poschiavo, Val Monastero). La durata della sua vita raggiunge gli 800 anni, ma viene tagliato tra 100 e 140 anni. Il larice comune forma boschi puri (lariceti) oppure si trova misto a abete rosso (Picea abies), abete bianco (Abies alba), Pino silvestre (Pinus sylvestris) e Pino cembro (Pinus cembra). Questa conifera \u00e8 una delle pi\u00f9 usate in Selvicoltura, soprattutto per farne legname pregiato. I lariceti sono, tra i boschi, uno dei pi\u00f9 costosi da comprare, perch\u00e9 questa conifera raramente forma boschi puri. Cresce su suoli sia neutri che acidi, principalmente su substrato carbonatico. La crescita \u00e8 ottimale in climi freschi, caratterizzati da estati umide e inverni freddi e nevosi.\nSi tratta di una specie pioniera (cresce su terreni poveri che contribuisce ad arricchire). Le maggiori formazioni naturali si trovano nelle Alpi. Il larice comune cresce, nelle Alpi, tra i 1000 e i 2400 m, tra i 550\u2013600 m e 1500 m in Europa orientale. In Francia, si trova soprattutto nella Brian\u00e7on, Queyras, Ubaye D\u00e9voluy, Mercantour dove \u00e8 endemica ed \u00e8 accompagnato dal pino silvestre, al di sotto dei 1400 metri del lato sud si associa con cembro e oltre i 2000 metri in ombra con abete rosso.\nI popolamenti puri sono abbastanza rari, a elevate altitudini il larice comune si associa spesso con Pinus cembra o con Picea abies sotto i 1800\u00a0m. In aggiunta a queste associazioni, in Trentino si pu\u00f2 trovare il larice comune in popolamenti misti con Pino mugo. Ci sono due possibili tipologie di lariceto, a seconda della loro origine: i lariceti primari, hanno l'aspetto di vegetazione sparsa su un prato continuo, e quelli secondari, formatisi in seguito alla colonizzazione di vecchi pascoli.\n\u00c8 specie eliofila, che, quando forma boschi puri, sono radi e luminosi, con sottobosco ricco di piante erbacee. Pi\u00f9 frequentemente lo troviamo associato a faggio, abete rosso, ontano verde, pino silvestre, pino mugo e pino cembro a seconda delle localit\u00e0. Non sopporta terreni argillosi, preferendo quelli sabbiosi, ricchi di humus e ben aerati e fertili.\n\u00c8 molto tollerante nei confronti del freddo invernale (specie microterma): \u00e8 in grado di sopravvivere a temperature estreme (-50\u00a0\u00b0C) e si trova fino al limite superiore del bosco nelle Alpi, raggiungendo i 2500\u00a0m di altitudine; tuttavia \u00e8 anche capace di scendere fino a 600\u00a0m in impluvi e alla base di canaloni valanghiferi. L'optimum altimetrico \u00e8 comunque tra i 1200 e i 2000\u20132200\u00a0m. Soltanto il pino mugo e il pino cembro riescono a competere con il larice ad alte quote. Il legno dei vecchi esemplari che vivono ad alta quota, negli alti pascoli, \u00e8 senza dubbio pi\u00f9 duro di quello dei larici di quota inferiore, e rilevamenti dendrometrici hanno constatato che gli anelli annuali del tronco sono sottilissimi e vicinissimi, a causa della scarsa crescita annuale che il clima d'alta montagna implica.\nEsso cresce su suoli ben drenati ed ha una grande capacit\u00e0 di adattamento che gli consente di sopravvivere anche in condizioni climatiche sfavorevoli e di tollerare anche una certa aridit\u00e0 estiva. \u00c8 considerata una specie pioniera di aree colpite da disastri naturali o tagli intensivi, grazie alla disseminazione abbondante e anemofila. Ama suoli erbosi e freschi.\nNonostante il limite superiore dei lariceti si collochi abitualmente tra i 2000 e i 2200\u00a0m, esemplari isolati e piante in piccoli gruppi (spesso con portamento quasi prostrato) possono spingersi ben pi\u00f9 in alto: infatti la massima altitudine raggiunta dal larice sulle Alpi occidentali \u00e8 di 2820\u00a0m, sulla morena frontale del piccolo ghiacciaio di Lourousa in Valle Gesso (Alpi occidentali).\nIn Italia \u00e8 abbondantissimo in Trentino-Alto Adige (la zona alpina dove questa conifera \u00e8 pi\u00f9 concentrata), mentre \u00e8 presente in minor parte nelle altre zone alpine. Ridiventa assai comune nelle Alpi occidentali, rappresentando la specie arborea dominante alle alte quote delle Alpi Cozie e Graie, sopportando bene estati asciutte (diversamente dall'abete rosso).\nIl larice comune resiste senza subire danni ai venti pi\u00f9 forti.\nIn Francia, \u00e8 diffuso nelle Alpi del Sud dove si deve il suo sviluppo alla pastorizia, che per secoli ha modellato le montagne. Infatti i lariceti sono caratterizzati da sottobosco ricco, adatto al pascolo.\nAnche se \u00e8 capace di una crescita a qualsiasi altitudine, in questo paese, quasi 4 esemplari su 5 (il 73%) si trovano al di sopra dei 1400 metri, di solito su pendii ripidi.\nL'importanza, in termini di condizioni ecologiche, del larice comune da pascolo, inizia a 1830\u20131850\u00a0m. La formazione di rimboschimento produttivo di larice pu\u00f2 avvenire anche in terreni franosi. Ma le condizioni che hanno favorito la crescita del larice comune sono, storicamente, la presenza di terreni da consolidare e l'emigrazione delle popolazioni alpine, che favorirono una diminuzione del numero dei boscaioli. Pertanto, la rigenerazione dei boschi di larice comune \u00e8 complessa, poich\u00e9 in molte zone alpine vennero piantate interi lariceti a scopo antivalanga, essendo questa conifera una specie pioniera. Non essendo una formazione naturale, il lariceto da silvicoltura richiede un intervento costante ed attivo, altrimenti scomparirebbe a favore di altre essenze vegetali pi\u00f9 rustiche (come l'abete rosso), ma di valore ecologico e commerciale molto pi\u00f9 basso.\nIl larice comune cresce bene al freddo e, come tutte le specie pioniere, tende a colonizzare nuovi territori soprattutto se le condizioni sono giuste. In montagna, dove la pastorizia ha distrutto tutta la vegetazione, il larice comune sta lentamente tornando, e apre la strada ad altre conifere, specie l'Abete rosso. Sorsero in questo modo, le foreste luminose degli alti pascoli alpini, che avevano alberi radi, grossi e vecchi.\nAl di fuori del proprio areale naturale, il larice europeo \u00e8 spesso in boschi misti di fronte al faggio.\nInsieme al pino cembro esso forma la tipica foresta del limite della vegetazione arborea superiore in alta quota. L'attuale distribuzione dei lariceti puri risale, in larga misura, all'influenza secolare che i boschi di montagna hanno avuto sull'uomo. Senza l'intervento umano, il pino cembro sostituirebbe rapidamente il larice, avendo migliori caratteristiche di ricerca della luce naturale della foresta.\nIl larice comune ha conosciuto un largo sviluppo nei boschi di montagna anche grazie al fatto che possiede una corteccia molto pi\u00f9 spessa, che limita i danni causati dalla neve e dagli incendi, un tempo molto comuni nelle Alpi.\nSenza il pascolo alpino di oggi il pino cembro sarebbe situato ad una quota superiore nella foresta di montagna. Questi pini sono, oggi, posti al disotto dei boschi radi e luminosi dei larici di alto pascolo. Studi di Friedrich-Karl Holt Meier mostrano che il larice comune ha creato qui un nuovo ecosistema con una stabilit\u00e0 tuttora esistente, che impedisce il soppiantarsi del pino cembro. Il larice comune mostra, a intervalli regolari di diversi anni, un aumento di massa e numero degli aghi, sfavorendo fioriture particolarmente numerose. In questo gli aghi, una volta arrivato l'autunno, cadono in massa, rendendo il terreno abbondantemente ricoperto dagli stessi e acido. Solitamente, le giovani piantine di Larice comune e gli esemplari adulti sopravvivono, mentre il pino cembro viene fortemente debilitato. Anche altre conifere adottano lo stesso sistema per mantenere puri i loro boschi dalle specie pi\u00f9 infestanti. Mentre larice di solito non muore in un terreno infestato da aghi i pini cembri ne soffrono molto, debilitandosi rapidamente. Le piante adulte di pino cembro, inoltre, essendo indebolite saranno molto pi\u00f9 soggette ad attacchi parassitari, soprattutto fungini.\nIn America settentrionale \u00e8 da poco stato importato per i rimboschimenti.\nLe esigenze nutrizionali del larice comune vanno dal basso al medio, anche se favorisce terreni montani ricchi di scheletro ma ben profondi e ricchi di humus. Le esigenze idriche non sono particolarmente elevate, anche se questa pianta \u00e8 in grado di sopportare lunghe piovute.\nIn Italia.\nLa presenza di questa conifera in Italia ha da sempre influenzato le popolazioni locali e l'economia montana. Essendo un'essenza tipicamente alpina il larice comune \u00e8 maggiormente presente nelle seguenti zone dell'arco di questa catena montuosa europea:\nPercentuale dei boschi alti a prevalenza di larice e/o pino cembro:\nMinacce di sopravvivenza.\nIl larice comune, come molte altre conifere alpine e non, ha possibili minacce, imposte soprattutto dall'uomo ma anche dall'ambiente stesso:\nI boschi naturali di larici secolari sono ambienti poco comuni annoverati tra gli habitat di particolare interesse.\nMalattie e parassiti.\nLe malattie che possono colpire il larice comune sono molte, le pi\u00f9 diffuse e comuni sono le carie del legno, di natura fungina.\nI funghi che possono colpire questa pianta sono carie del legno provocate da vari funghi xilovori come Lachnellula willkommi, i marciumi dovuti ad Armillaria mellea, degenerazioni e deperimenti dei germogli dovuti al fungo Ascocalyr laricina. Queste malattie si possono raggruppare in:\nNel ramo dei vegetali troviamo il vischio, e pi\u00f9 precisamente:\nSpesso i larici vengono attaccati dagli afidi del larice, simili all'afide del cedro ed in luoghi con temperature medie troppo alte la pianta pu\u00f2 avere uno sviluppo stentato.\nNegli animali inferiori o insetti troviamo:\nTutte queste avversit\u00e0 si possono prevenire e/o curare con gli specifici prodotti fitosanitari specifici.\nI danni alla pianta di origine ambientale / trofica sono principalmente dovuti alla clorosi ferrica, e alla clorosi da stress idrico.\nSinonimi.\nSono stati riportati i seguenti sinonimi:\nAlberi monumentali.\nIn Alto Adige, a Santa Geltrude, una frazione di Ultimo, vi sono tre esemplari ritenuti millenari giacch\u00e9 un quarto esemplare caduto durante una tempesta negli anni 30 aveva circa duemila anelli. Sono classificati come \"monumenti naturali\" da parte della Provincia autonoma di Bolzano.\nI tre larici millenari della Val d'Ultimo si trovano a 1.430 metri di quota presso l'abitato di Santa Gertrude nel bosco che protegge dalle valanghe i masi Ausserlahn.\nNel dialetto locale \u201cLahn\u201d significa valanga. Essi sono gli ultimi testimoni dei primi insediamenti umani, quando la pi\u00f9 interna Val d'Ultimo era ancora popolata da orsi, lupi e linci. Questi larici sono presenti fin dall'Impero Romano.\nI tre sopravvissuti, segnati da tempeste ed intemperie, vengono considerati le pi\u00f9 antiche conifere d'Europa. Tutta la cima del larice pi\u00f9 alto, che misura 36,5\u00a0m per una circonferenza di 7\u00a0m, \u00e8 disseccata, colpita da un fulmine. Anche l'albero pi\u00f9 grosso, con 8,34\u00a0m di circonferenza ed alto 34,5\u00a0m, dalla appariscente escrescenza bulbosa, ha perso la cima.\nIl larice dalla singolare cavit\u00e0 \u00e8 invece da generazioni spezzato a sei metri d'altezza: un ramo laterale ha di conseguenza assunto il ruolo di cima. Nonostante ormai solo in una ridottissima parte del tronco pulsi la vita, questo continua ogni anno a germogliare ed ha gi\u00e0 raggiunto nuovamente i 22,5\u00a0m.\nNella tradizione popolare i larici millenari vengono perci\u00f2 detti \u201cFledermauslarch\u201d (larici dei pipistrelli). I larici millenari sono evidenti simboli della tenace volont\u00e0 di sopravvivenza delle piante. Sono considerati i pi\u00f9 vecchi di tutto l'arco alpino e sono fra i pi\u00f9 famosi patriarchi arborei d'Italia; un quarto esemplare, di\u00a0m 7,80 di circonferenza, venne sradicato da una bufera nel 1930, su una sezione del tronco vennero contati circa 2.200 anelli, da qui la stima dell'et\u00e0 dei tre sopravvissuti, considerati coevi. Va ricordato che questo territorio \u00e8 situato all'interno del Parco nazionale dello Stelvio, in uno scenario di elevata qualit\u00e0 ambientale e di rara bellezza, alle falde dei massicci alpini del Cevedale e dell'Ortles.\nI larici che si trovano nella frazione di Santa Gertrude in Val d'Ultimo sono stati classificati \u201cmonumenti naturali\u201d da parte della Provincia autonoma di Bolzano. Sul posto \u00e8 presente un cartello che riporta le seguenti informazioni:\nErboristeria, farmacologia e industria della resina.\nGli oli essenziali e la laricina, sono validi nella cura dei catarri bronchiali e vescicali. Svolge azione antisettica, usati come sciroppo, nelle affezioni delle vie respiratorie e urinarie. Per uso esterno, sono valide le inalazioni, assieme a timo ed eucalipto. In soluzione aiuta a cicatrizzare le piaghe cutanee. Nel durame (cuore del legno) \u00e8 presente l'Arabinogalactan, un polisaccaride che offre innumerevoli benefici come prebiotico e modulatore del sistema immunitario. Studi recenti ne mettono in luce il potenziale nel trattamento delle malattie croniche, incluso il cancro. Ricco di fibre pu\u00f2 essere usato come integratore alimentare per ripristinare la flora batterica dell'intestino.\nNei fiori di Bach, \u00e8 usato, l'estratto, per recuperare la stima di s\u00e9 stessi, sconforto, aspettativa di insuccesso. La parte interna della corteccia \u00e8 astringente, balsamica, diuretica, espettorante, stimolante e vulneraria. Il suo uso principale \u00e8 come espettorante nelle bronchiti croniche e, per uso interno, nel trattamento di cistiti ed emorragie. Un estratto a freddo della corteccia pu\u00f2 venire usato come lassativo oppure, applicato sulla pelle, nel trattamento di eczemi cronici e della psoriasi. Dalla resina si ottiene la turpetina, una sostanza che ha potere antisettico, balsamico, diuretico, emostatico e vermifugo. \u00c8 un valido rimedio nel trattamento del rene e della vescica, nelle affezioni reumatiche e nelle affezioni respiratorie.\nDalla corteccia di larice si estrae la famosa trementina di Venezia, solitamente ottenuta dalla base di esemplari che hanno raggiunto la maturit\u00e0, con fori e buchi in direzione obliqua verso il centro dell'albero (oppure vengono eseguiti dei tagli nel tronco). In questi buchi o fori sono posti speciali canaletti che fanno scorrere la trementina in appositi recipienti sotto l'albero. La resina liquida ottenuta viene filtrata attraverso un setaccio per la pulizia dei corpi estranei e poi raffinata. Si dice che un larice, da quaranta a cinquanta anni, pu\u00f2 dare ogni anno una media di circa otto chili di trementina, ma il suo legno non avr\u00e0 pi\u00f9 le caratteristiche adatte al commercio. La raccolta della resina va da maggio fino a settembre.\nLa trementina di larice \u00e8 di solito abbastanza liquida, chiara, trasparente, rossastra, il sapore \u00e8 caldo, sapido e leggermente amaro. Questa resina \u00e8 meno consistente di quella del abete rosso. \u00c8 completamente solubile in alcool, mentre gli abeti contengono una resina insolubile in questo liquido. Dalla distillazione si ottengono delle sostanze, che miscelate con derivati del petrolio, formano ottime vernici. La trementina, miscelata con un terzo del suo peso, con soda caustica, si indurisce e si purifica velocemente.\nCon il nome Trementina di Venezia, viene comunemente indicata la resina dei larici comuni e, vista la commercializzazione da parte della serenissima (resina proveniente dalle foreste dell'attuale Provincia di Belluno) di questo prodotto, ne ha assunto il nome. Questa resina ha avuto molti usi nelle arti. In medicina, \u00e8 stata utilizzata come stimolante ed \u00e8 entrata nella composizione dei vari unguenti, cerotti e altri prodotti farmaceutici. Altre sostanze ricavabili dal tronco dei larici comuni sono zucchero, gomma e resina normale. Una vecchia diceria afferma che i grappoli di resina ossidata (diventata grigia) presente su certi punti del larice avesse propriet\u00e0 purgative. La corteccia di larice (raccolta da maggio a settembre), opportunamente seccata ed indurita, veniva usata in epoca antica per la concia delle pelli e per ottenere una tintura nera. \nLa trementina si pu\u00f2 ottenere mediante distillazione a vapore e depurazione.\nLa trementina \u00e8 costituita principalmente da monoterpeni due-pinene e 3-carene. Anche il Coniferin, i glicoside principali delle piante di conifere, possono essere ottenuti anche dal larice comune. Nel metabolismo di questa conifera l'alcol coniferyl viene utilizzato per la biosintesi di lignina e fitoalessine.\nApistica.\nLe foglie, in estate, trasudano una sostanza simile alla manna, vero bottino per le api, che ne traggono miele prelibato. \nFilatelia e numismatica.\nImmagini di \"Larix decidua var. Polonica\" appaiono sulle monete commemorative dell'Ucraina con un valore di 2 e 10 Grivnie ucraine. Sembra anche, in maniera stilizzata, su un francobollo tedesco del 1979 con un valore di 40(+ 20) Franchi tedeschi."}
{"id": "713274", "revid": "36426", "url": "https://it.wikipedia.org/wiki?curid=713274", "title": "Piazza dell'Indipendenza (Firenze)", "text": "Piazza dell'Indipendenza, gi\u00e0 \"Piazza di Barbano\", \u00e8 una grande piazza del centro storico di Firenze.\nLa piazza trae il nome dall'insurrezione che il 27 aprile 1859 cacci\u00f2 il Granduca Leopoldo II, che proprio qui si svolse e che innesc\u00f2 il processo di annessione della Toscana al Regno di Sardegna.\nTale insurrezione fu organizzata dal gruppo della \"Societ\u00e0 Nazionale\" (fondata nel 1857 da Giuseppe Garibaldi e altri patrioti), da Bettino Ricasoli e da altri gruppi come quello dei democratici di Mazzini.\nL'anno successivo (11-12 marzo 1860) veniva indetta una votazione (Plebiscito) che sanc\u00ec l'annessione del Granducato di Toscana al Regno di Sardegna.\nStoria.\nFin dalla prima met\u00e0 dell'Ottocento, l'area attualmente occupata dalla piazza era una zona agricola chiamata \"Orto di Barbano\", dal nome di un contadino.\nL'architetto Francesco Leoni tra il 1838 ed il 1842 present\u00f2 un progetto per la sistemazione dello spazio, trasformandolo in casamenti per ospitare i poveri. Nel 1844 il progetto fu approvato da Leopoldo II di Lorena e la realizzazione affidata all'ingegnere Flaminio Chiesi. La piazza fu battezzata \"Piazza Maria Antonia\" in onore della moglie di Leopoldo, e fu aperta nel 1845.\nIl 27 aprile 1859, nasceva il governo provvisorio di Toscana e Guido Nobili, che abitava al civico 22 della Piazza, fu testimone oculare dell'avvenimento; il Nobili, che allora aveva otto anni, ricord\u00f2 che sua madre cuc\u00ec la prima bandiera italiana che sventol\u00f2 sulla piazza, proprio da una finestra della \"Palazzina Nobili\".\nCon l'avvento dell'Unit\u00e0, la piazza prese il nome definitivo di piazza Indipendenza. Qui Ubaldino Peruzzi mostr\u00f2 ai cittadini il telegramma che annunciava la presa di Porta Pia e il trasferimento della capitale da Firenze a Roma. Una tradizione popolare identifica, rifacendosi al monumento nella piazza stessa, in una panchina, quella su cui sarebbe salito il Peruzzi.\nDescrizione.\nLe palazzine che si affacciano sulla piazza sono tutte pertinenti all'epoca tra l'Ottocento e il primo Novecento, tipiche nella loro signorilit\u00e0 tutta borghese. Tra gli edifici pi\u00f9 importanti Villa Ruspoli, attuale sede del \"Seminario di Studi e Ricerche Parlamentari \"Silvano Tosi\"\" fondato da Giovanni Spadolini e del \"Centro studi per la storia del pensiero giuridico moderno\" fondato da Paolo Grossi.\nLe due statue bronzee, che decorano i due riquadri simmetrici verso nord e verso sud, furono realizzate appositamente sul finire dell'Ottocento. La prima ritrae Bettino Ricasoli, ed \u00e8 opera di Augusto Rivalta (1896); la seconda ritrae Ubaldino Peruzzi, il primo sindaco di Firenze, e fu creata dallo scultore fiorentino Raffaello Romanelli (1896).\nDue targhe su altrettanti edifici ricordano scrittori che qui vissero e scrissero alcune loro opere: Guido Nobili e l'inglese trasferita a Firenze Theodosia Gorrow Trollope, cognata di Anthony Trollope."}
{"id": "713277", "revid": "161374", "url": "https://it.wikipedia.org/wiki?curid=713277", "title": "Strada Statale 73 var Olmo Palazzo del Pero", "text": ""}
{"id": "713278", "revid": "36426", "url": "https://it.wikipedia.org/wiki?curid=713278", "title": "Sindaco di Firenze", "text": ""}
{"id": "713280", "revid": "1305772", "url": "https://it.wikipedia.org/wiki?curid=713280", "title": "Provincia di R\u00edo Negro", "text": "Il R\u00edo Negro \u00e8 una provincia argentina situata in Patagonia, nella parte meridionale del Paese, al confine con il Cile.\nConfina a nord con la provincia di La Pampa, a est con quella di Buenos Aires a sud con quella di Chubut e a ovest con la provincia di Neuqu\u00e9n, a ovest la Cordigliera delle Ande la separa inoltre dalla Repubblica del Cile e in senso W-E. L'Oceano Atlantico, compreso nel suo settore, viene chiamato Mare Argentino.\nQuesta provincia argentina \u00e8 attraversata da ovest a est, dalle Ande fino al Mare Argentino, da due grandi fiumi: il Colorado a nord e il Rio Negro al centro sud.\nLa valle del R\u00edo Negro \u00e8 molto fertile ed \u00e8 caratterizzata dalle fattorie popolate da oriundi italiani e di altre parti d'Europa, come nelle citt\u00e0 di Villa Regina, General Roca, Cipolletti, ecc ... che dal novecento coltivano intensivamente eccellenti mele e pere, e in minori misura viti, con produzione di buoni vini. Nelle valli montagnose sono prodotte eccellenti birre artigianali.\nQuesta provincia \u00e8 sede di zone turistiche molto belle e differenziate, tra le quali quella andina, incentrata nel Parco nazionale Nahuel Huapi, e la zona del Mare Argentino con il pittoresco stabilimento balneare di Las Grutas. A relativa poca distanza questa localit\u00e0 si trova, nel golfo di San Mat\u00edas lo stabilimento balneare El C\u00f3ndor, dove \u00e8 possibile visitare la colonia di pappagalli pi\u00f9 grande del mondo.\nDipartimenti.\nLa provincia \u00e8 divisa in 13 dipartimenti:\nOgni dipartimento \u00e8 composto da comuni (\"municipios\"), i cui governi sono eletti dalla popolazione, e da \"comisiones de fomento\", dove le autorit\u00e0 competenti sono nominate dal governo della Provincia."}
{"id": "713302", "revid": "767487", "url": "https://it.wikipedia.org/wiki?curid=713302", "title": "Basic (film)", "text": "Basic \u00e8 un film del 2003 diretto da John McTiernan.\nTrama.\nA Panama, una squadra di Army Rangers guidata dal sergente maggiore Nathan West si impegna in un'esercitazione nella giungla dove vengono utilizzate munizioni vere. Il sergente Ray Dunbar emerge dalla giungla trasportando il sottotenente Levi Kendall ferito. I due uomini vengono inseguiti dal sergente Mueller, che sta sparando contro di loro, e Dunbar uccide Mueller per legittima difesa. Sebbene non siano stati trovati altri corpi, si presume che i membri della squadra di West siano morti.\nDunbar si rifiuta di parlare con l'investigatore della polizia militare rappresentato dal Capitano Julia Osborne e insiste per parlare con un compagno Ranger dall'esterno della base, disegnando un \"8\" su un pezzo di carta. Il comandante della base, il colonnello Bill Styles chiama allora il suo amico ed esperto interrogatore, l'agente della DEA Tom Hardy, sospettato per presunta corruzione ed anche ex Ranger, il quale viene affiancato al Capitano Osborne per il proseguimento delle indagini.\nWest era famoso per essere un sergente spietato e duro come un chiodo. Uno dei tirocinanti, Jay Pike, si \u00e8 guadagnato l'ira di West per non aver seguito gli ordini e potrebbe aver inscenato l'omicidio.\nKendall, figlio di un generale dei capi di stato maggiore, \u00e8 un omosessuale e afferma che West lo odiava e che potrebbe avergli ordinato un \"incidente di addestramento\". Afferma che West \u00e8 morto quando \u00e8 stato colpito alla schiena da una granata al fosforo bianco . Quando Pike ha confessato il crimine, Dunbar ha voluto denunciarlo; ne segu\u00ec uno scontro a fuoco, in cui la maggior parte dei tirocinanti fu uccisa.\nDunbar dice che Kendall sta mentendo. Mueller e Castro vendevano illegalmente farmaci da prescrizione e West venne a conoscenza del loro spaccio di droga. Mueller ha usato la granata di Pike per uccidere West, poi ha cercato di incolpare Pike. \u00c8 scoppiato uno scontro a fuoco e diverse reclute sono state uccise. Dunbar afferma che il dottor Peter Vilmer, un vecchio amico ed ex di Osborne, ha fornito la droga e falsificato i test antidroga in modo che i soldati ne uscissero puliti. Dopo aver confessato il crimine, Vilmer viene arrestato.\nStyles ordina a Osborne e Hardy di non parlare pi\u00f9 con Kendall. Disobbediscono e, in ospedale, interrogano Kendall ancora una volta, ma all'improvviso il sottotenente peggiora, sanguina e vomita sangue. Prima di morire, disegna un \"8\" con il proprio sangue. Hardy rivela la conversazione che ha avuto in precedenza con Styles. Si dice che ci sia un gruppo di ex Rangers a Panama, addestrati da West, che sono diventati ladri e spacciatori. Si chiamano \"Sezione 8\".\nStyles \u00e8 furioso; solleva Osborne dal suo dovere e chiede a Hardy di andarsene. Considera chiuse le indagini e il trasporto CID da Washington arriver\u00e0 per portare via Vilmer e Dunbar.\nVilmer rivela accidentalmente che \"Dunbar\" \u00e8 in realt\u00e0 Pike, e Hardy, all'ultimo momento, riesce a impedire a Pike di salire sull'aereo. Nella nuova storia di Pike, West ha appreso dell'operazione principale in corso alla base: il contrabbando di cocaina. Ha affrontato i Rangers e ha minacciato di consegnarli alle autorit\u00e0. Dopo un breve scontro a fuoco, West e le altre reclute furono uccise. Pike poi ha preso la targhetta di Dunbar e portato Kendall al punto di estrazione. Quindi d\u00e0 a Hardy, Osborne e Styles il numero di una cassa in cui Vilmer aveva immagazzinato la cocaina.\nHardy quindi affronta Styles da solo. Styles \u00e8 stato dietro lo spaccio di droga per tutto il tempo. Quando West rifer\u00ec l'operazione a Styles, quest'ultimo ordin\u00f2 a Mueller e Kendall di ucciderlo nella giungla e, in seguito, avvelen\u00f2 Kendall ricoverato in ospedale. Styles cerca di corrompere Hardy, poi gli punta la sua arma, ma viene ucciso da Osborne, che stava origliando i loro discorsi.\nQuando l'indagine \u00e8 conclusa, Osborne sospetta che Hardy possa essere coinvolto, perch\u00e9 ha prestato servizio con West e lo odiava, e perch\u00e9 la \"Sezione 8\" contiene gli ex tirocinanti di West. Vede Pike entrare furtivamente nell'auto di Hardy e li segue a Panama City, dove entrano in una porta con una grande palla da otto appesa sopra. Nell'edificio, viene accolta da West e dal resto della squadra: Castro, Dunbar e Nu\u00f1ez, che Hardy rivela come suoi \"colleghi\".\nLa \"Sezione 8\" \u00e8 un'unit\u00e0 antidroga specializzata in operazioni oscure guidata dal colonnello Tom Hardy, e la storia del \"folle mercenario\" \u00e8 una copertura per spaventare i cartelli. Gli agenti si sono infiltrati nella base con nomi falsi per indagare sul traffico di cocaina e hanno scoperto che Mueller, Kendall e Vilmer erano responsabili. West, non rendendosi conto che anche Styles fosse coinvolto, lo inform\u00f2 dello spaccio di droga. La missione di addestramento ordinata da West era un'operazione segreta della \"Sezione 8\" per raggirare Mueller e Kendall, fingendo la morte di West per trasferirlo alla \"Sezione 8\". Hardy era stato chiamato alla base dal messaggio in codice per confermare il coinvolgimento di Styles e Vilmer.\nImpressionato dal suo lavoro, Hardy offre a Osborne un lavoro nell'unit\u00e0."}
{"id": "713304", "revid": "131358", "url": "https://it.wikipedia.org/wiki?curid=713304", "title": "Lev Yashin", "text": ""}
{"id": "713307", "revid": "767487", "url": "https://it.wikipedia.org/wiki?curid=713307", "title": "Cantando dietro i paraventi", "text": "Cantando dietro i paraventi \u00e8 un film del 2003 scritto e diretto da Ermanno Olmi, ambientato nella Cina Imperiale e ispirato alla vera storia della piratessa Ching. In Italia \u00e8 arrivato nelle sale cinematografiche il 24 ottobre 2003.\nTrama.\nLa pellicola comincia in Cina con un giovane studente che per errore viene condotto in un teatrino fuori mano dove durante lo spettacolo \u00e8 possibile ottenere prestazioni sessuali. La rappresentazione teatrale si apre con un monologo di un vecchio capitano di vascello dall'accento spagnolo sul fascino della pirateria, fino ad arrivare al racconto delle vicende di Ching, piratessa ai tempi della Cina Imperiale.\nChing \u00e8 la moglie di un temuto ammiraglio pirata che tormenta le coste cinesi mettendo a ferro e fuoco i villaggi, nonostante le drastiche misure prese contro di lui dai funzionari imperiali. Una notte il marito viene avvelenato ed ucciso a tradimento dai suoi finanziatori, offesi per la sua disponibilit\u00e0 a collaborare con l'imperatore. Incapace di accettare la morte del marito Ching decide di indossare l'armatura del pirata e di continuare la sua opera di scorribande per tenere alto l'onore della figura offesa da un gesto cos\u00ec vigliacco. Ad affiancarla nella guida della flotta pirata vi \u00e8 lo stesso capitano andorrano che fa da narratore nel teatro. Le gesta della piratessa le fanno guadagnare una grande fama per i mari della Cina ma le sue azioni intaccano la stessa collaborazione che il defunto compagno intendeva stipulare con il governo cinese. Al tempo stesso introduce nuove regole di comportamento e rispetto delle merci saccheggiate e delle donne rapite.\nAlla morte del vecchio imperatore, il figlio Kai Qing appena asceso al trono, affida al supremo ammiraglio Kwu Lang il compito di combattere la piratessa. La flotta imperiale attacca i pirati in uno scontro notturno ma viene sconfitta dalle forze di Ching e l'ammiraglio Kwu Lang si toglie la vita per lavare il disonore subito. Il comando supremo delle flotte imperiali passa nelle mani di Thin Kwei, stretto parente dell'imperatore, ed il governo prepara una grande armata per attaccare e distruggere la vedova Ching. Le navi dei pirati vengono circondate da un gran numero di vascelli guidati dall'ammiraglia imperiale. Nel corso della notte uno dei comandanti delle tre navi pirata in cambio di privilegi per lui e per il suo equipaggio diserta il comando di Ching e raggiunge a nuoto la flotta imperiale.\nDopo avere ammainato le vele e non mostrando intenzione di attaccare, dalle navi della flotta ostile si levano in cielo degli aquiloni che riportano sulle loro ali dei messaggi per la piratessa secondo un'antica tradizione: ogni singolo aquilone riporta sulle proprie ali i frammenti di un messaggio riguardante un'antica favola cinese, con la quale l'imperatore chiede alla vedova Ching di arrendersi senza combattere. Sentendosi ormai sconfitta, vista la disparit\u00e0 delle forze a confronto, Ching decide di arrendersi al nemico deponendo l'armatura, buttando nel mare la spada e consegnandosi in abiti femminili agli imperiali per risparmiare al proprio equipaggio un inutile conflitto. Sull'ammiraglia imperiale incontra l'imperatore che le chiede perch\u00e9 combattere essendo \"il perdono pi\u00f9 forte della legge\".\nSi ritorna nella realt\u00e0 del teatro dove il narratore spiega l'epilogo della storia in cui tutti i mari da quel giorno conobbero la pace, gli uomini non ebbero pi\u00f9 bisogno di armi per combattere e i giorni vennero rallegrati dalle voci delle donne che cantavano dietro i paraventi.\nSoggetto e sceneggiatura.\nLa sceneggiatura del film si riferisce a documenti conservati negli archivi di Pechino: \u201c\"Memorie concernenti il Sud delle montagne Meihling\"\u201d ed all'opera del poeta cinese Yuentsze Yunglun dedicata alla \u201c\"Piratessa Ching\"\u201d pubblicata a Canton nel 1830. All'inizio del film il narratore precisa l'anno in cui si svolgono le vicende, il 1797.\nUna molto probabile fonte di ispirazione potrebbe essere stata il racconto scritto da Jorge Luis Borges \"La viuda Ching, pirata (Un pirata: la vedova Ching)\" contenuto nella raccolta Storia universale dell'infamia, anch'esso probabilmente basato su quei documenti. In questo caso, le possibili questioni che ne sarebbero conseguite, relative al problema del diritto d'autore, avrebbero impedito che venisse citato nei crediti.\nLa scelta del regista \u00e8 di non incentrare la storia sul materiale canonico di un film di pirateria (assalti, arrembaggi, combattimenti, ecc.) a favore di una migliore rappresentazione della realt\u00e0 storica. Per fare questo Olmi decide di affidarsi al filo conduttore della narrazione, messa in atto in un teatro che racconta la storia principale vista anche da un disorientato ragazzo capitato l\u00ec per caso, che segue la storia turbato dal piacere dei sensi, accompagnato da una raffinata prostituta che ha le stesse fattezze della vedova Ching. Tale visione accompagna anche lo spettatore e lo immerge con gentilezza nei meccanismi del film. Punti di incontro tra realt\u00e0 e finzione sono gli attori del teatro che al tempo stesso sono i protagonisti della vicenda come delle maschere di se stessi.\nIl risultato per la critica \u00e8 un lavoro dal contenuto pesante e non immediato per la stragrande maggioranza del pubblico, ma che alla fine \u00e8 apprezzato risultando essere secondo le recensioni degli esperti l'ennesimo capolavoro del regista italiano.\nLuoghi.\nLe coste cinesi sono state ricostruite girando gli esterni sul lago di Scutari, in Montenegro e facendo ricorso alla tecnologia digitale (soprattutto per le scene della flotta imperiale). Molti gli esperti che hanno ritenuto che il paesaggio non rendesse giustizia alla splendide coste cinesi e che la decisione di girare nei Balcani sia stata un passo falso del regista.\nIl resto delle riprese \u00e8 stato girato nei Roma Studios (ex Dinocitt\u00e0).\nMusica.\nIl brano musicale \"In Pace, in canto\" di Fabio Vacchi che si ascolta all'interno del film \u00e8 cantato dal soprano Alda Caiello con l'Orchestra dell'Universit\u00e0 degli Studi di Milano diretta da Alessandro Crudele. Le registrazioni si sono svolte all'Auditorium di Milano, elaborazione elettronica di Agon.\nNel corso del film sono presenti diverse canzoni tradizionali cinesi.\nRiconoscimenti.\nIl film \u00e8 riconosciuto come d'interesse culturale nazionale dalla Direzione generale per il cinema del Ministero dei beni e delle attivit\u00e0 culturali in base alla delibera ministeriale del 3 aprile 2002.\nNel 2004 la pellicola ha ricevuto diversi riconoscimenti a livello nazionale ed internazionale:"}
{"id": "713310", "revid": "1371684", "url": "https://it.wikipedia.org/wiki?curid=713310", "title": "Trattato di Craiova", "text": "Il trattato di Craiova \u00e8 stato un accordo imposto dalla Germania nazista firmato il 7 settembre 1940 tra la Romania e la Bulgaria che prevedeva una partizione in due della Dobrugia, ai tempi totalmente amministrata dalla Romania.\nLa nazione rumena fu costretta a cedere la parte meridionale di questa sua regione affacciata sul Mar Nero, che aveva conquistato nel 1913 all'indomani della Guerra dei Balcani, che si chiama Quadrilatero. Il trattato imponeva anche il trasferimento forzato della popolazione rumena (circa 80.000 persone) che viveva nella Dobrugia ormai bulgara e i bulgari (circa 65.000) che vivevano nella Dobrugia del Nord nel nuovo territorio conquistato dal governo di Sofia."}
{"id": "713313", "revid": "115146428", "url": "https://it.wikipedia.org/wiki?curid=713313", "title": "Tommaso Pedio", "text": "Biografia.\nFormazione.\nNato a Potenza nel 1917 da famiglia di origine salentina, prest\u00f2 dapprima servizio come impiegato nel locale archivio di stato, di cui poi regger\u00e0 la sezione provinciale (dal settembre 1943 al febbraio 1944). Consegu\u00ec la laurea in giurisprudenza presso l'universit\u00e0 \"La Sapienza\" di Roma, con una tesi sulla \"Storia del Diritto Italiano\", e si iscrisse all'albo degli avvocati nel 1945.\nLa frequentazione delle idee di Ettore Ciccotti e Gaetano Salvemini, insieme a quella degli ambienti anti-fascisti, porta Pedio ad avvicinarsi allo studio storico.\nDurante l'occupazione anglo-americana, nel 1943 fond\u00f2 e diresse la rivista quindicinale \"Il Gazzettino\", di chiaro stampo anti-fascista. Fu capo della redazione italiana della rivista \"Controcorrente\" di Boston, durante l'ultima guerra, quando a quest'ultima collaborarono anche Gaetano Salvemini, Ignazio Silone, Angelo Tasca, Ernesto Rossi e Angelica Balabanoff.\nAttivit\u00e0 accademica.\nPedio fu anche avvocato. Iscritto sin dal 1945 nell'Albo degli Avvocati e Procuratori, agli anni immediatamente successivi risale la sua pi\u00f9 intensa attivit\u00e0 di giureconsulto penalista.\nCollabor\u00f2 anche con riviste di diritto penale, quali l'Enciclopedia del Diritto e diede alle stampe tre delle sue pi\u00f9 importanti arringhe: \"Contro Franco in difesa della libert\u00e0 dei popoli\", \"Libert\u00e0 e religione\" e \"La soppressione del neonato per causa di onore\".\nCresciuto in ambienti antifascisti, Pedio si avvicin\u00f2 presto alle idee di estrema sinistra. Ciononostante, la sua produzione fu sempre lontana, oltre che dalla scuola crociano-liberale, anche dalla scuola marxista, cosa che garant\u00ec allo storico di ritagliarsi un suo particolare posizionamento nel panorama degli storici italiani.\nNel 1951 riorganizz\u00f2 il \"Comitato Provinciale di Potenza per l'Istituto per la Storia del Risorgimento Italiano\", rivestendo poi il ruolo di presidente. Nel 1954 fond\u00f2 la \"Rassegna lucana\".\nDopo aver ottenuto la cattedra di Storia Moderna nella Facolt\u00e0 di Giurisprudenza dell'Universit\u00e0 di Bari, insegn\u00f2 anche Storia Medievale nella Facolt\u00e0 di Magistero.\nFu membro della \"Deputazione per la Storia Patria della Calabria e della Lucania\"; della \"Societ\u00e0 Napoletana di Storia Patria\" e della \"Deputazione di Storia Patria per la Lucania\", di cui diriger\u00e0 per lungo tempo la rivista ufficiale. Fu membro inoltre del \"Centre d'\u00e9tudes sup\u00e9rieures de Civilisation M\u00e9di\u00e9vale\" dell'Universit\u00e0 di Poitiers, della \" Society for medieval archeology\" di Londra e dell\"'International Organization Biography\" di Cambridge.\nAttivit\u00e0 letteraria.\nAppassionatosi allo studio della storia, dalla fine degli anni '40 fino all'inizio dei '60 si dedic\u00f2 ad un'attentissima e sistematica ricerca d'archivio, volta principalmente ad indagare su fatti poco noti o considerati poco importanti circa gli eventi accaduti tra XVIII e il XIX secolo nel Mezzogiorno e, in particolare, in Basilicata. Cur\u00f2 due inchieste sulla sua regione, la prima nel 1946 per l\"'Avanti!\" e la seconda per la \"Repubblica d'Italia\" nel 1948.\nIn occasione del suo centenario, nel 1960 pubblic\u00f2 un lavoro sull'Insurrezione lucana, per il quale vinse il \"Premio Lions\" 1960-61.\nDal 1969 al 1980 Pedio diede alle stampe decine e decine di pubblicazioni, spaziando dalla storiografia medioevale a quella moderna, pubblicando molte opere sulla Basilicata longobarda, normanna e angioina; e sulla Puglia.\nFu infatti per lungo tempo collaboratore della \"Societ\u00e0 di Storia Patria per la Puglia\", per la quale cur\u00f2 nel 1975 gli atti del convegno su Emanuele De Deo. Nel 1981 fond\u00f2, con Mauro Spagnoletti, la rivista \"Studi Storici Meridionali\". Nello stesso periodo il suo nome venne incluso nell'edizione di \"Who's who in the World\".\nNel 1999 la sua attenzione sulla storiografia medioevale sulla Basilicata culmina con la sua ultima opera, il \"Cartulario della Basilicata\", che raccoglie un imponente numero di documenti d'archivio datati dal 476 al 1443.\nMor\u00ec il 30 gennaio 2000 a Potenza.\nAttivit\u00e0 storiografica.\nIl nome di Tommaso Pedio \u00e8 associato principalmente agli innumerevoli studi condotti sulla storia del Mezzogiorno e della Basilicata. La sua sterminata opera, da cui trasuda l'attenta ed enciclopedica conoscenza delle proprie fonti e bibliografia, riguard\u00f2 tutti i periodi storici dal medioevo fino all'et\u00e0 contemporanea. Il suo approccio storiografico, esplicitamente espresso anche nell'ambito della propria attivit\u00e0 accademica, \u00e8 stato quello di svincolare l'analisi storiografica dalle ideologie politiche.\nPedio studi\u00f2 con grande rigore la storia del Regno di Napoli, sfatando pi\u00f9 volte il mito del \u00ab\"giardino delle esperidi\"\u00bb decantato dalle stampe pubblicistiche del XVIII secolo, ma allo stesso tempo si tenne lontano dalla tesi di Giustino Fortunato che voleva un Sud naturalmente e geograficamente povero, ponendo risalto invece all'eterna questione della terra e della feudalit\u00e0, che lo storico potentino fa risalire addirittura a Federico II e alla sua politica di non-smembramento del latifondo. Particolare attenzione, poi, il Pedio riserv\u00f2 al tema del Risorgimento nel Meridione e al fenomeno del Brigantaggio, concentrandosi su quello anti-francese e post-unitario.\nLo stile di scrittura di Pedio \u00e8 semplice, arguto e paratattico. I suoi testi sono alla portata dell'amatore quanto dello specialista. Nelle parole di un suo maestro,\nDa qui l'evidenza sull'altro lato importante dell'opera di Pedio, ossia l'attenzione che lo storico pone, oltre che ai fattori economici e sociali delle epoche studiate, alla ricerca biografica sui protagonisti, anche marginali, degli eventi studiati: capolavoro, in questo senso, \u00e8 il suo \"Dizionario dei patrioti lucani: artefici e oppositori (1799-1870)\", pubblicato in cinque tomi tra il 1969 e il 1990, che contiene 11.256 biografie di personaggi storici lucani.\nOpere.\nNella vastissima bibliografia dello storico potentino si distinguono alcune opere.\nDal giovanile \"Processi e documenti storici della sezione di Archivio di Stato di Potenza\" (1946)\nal seminale \"Radicali moderati e conservatori durante la Repubblica partenopea: note ed appunti sul 1799 in Basilicata\" (1958), da \"L'Insurrezione lucana nell'agosto del 1860\" (1960) al completo \"Saggio bibliografico sulla Basilicata: dalle origini del Risorgimento alla repressione del brigantaggio: 1700-1870\" (1961).\nA questi saggi seguirono notevoli volumi, spesso espansione dei lavori in rivista, come \"Storia della storiografia lucana\" (1964), \"La relazione Gaudioso sulla Basilicata (1736)\" (1965), \"Vita politica in Italia Meridionale: 1860-1870\" (1966), \"Vita di una cittadina meridionale nel Medio Evo e nell'et\u00e0 moderna: note ed appunti\" (1968).\nIl suo capolavoro resta, comunque, \"Dizionario dei patrioti lucani, artefici e oppositori (1700-1870)\", cui si affiancano \"La Basilicata borbonica\" (1986) e \"Massoni e giacobini nel Regno di Napoli: Emmanuele de Deo e la congiura del 1794\" (1986). \nPer la storia del Risorgimento nel Regno delle Due Sicilie, Pedio pone come principio del movimento la rivoluzione del 1647, da cui secondo lo storico potentino nacque quel movimento anti-feudale che sfoci\u00f2 prima nella Repubblica Napoletana del 1799 e successivamente nelle rivoluzioni del 1820 e 1848. Molto critico \u00e8, poi, il suo giudizio sugli eventi del 1860 in Basilicata. Lontano delle interpretazioni estremamente patriottiche di storici precedenti come Michele Lacava, Pedio ricerca le cause del successo del movimento insurrezionale lucano negli interessi della ricca classe borghese:\nLa grande attenzione dello storico per la ricerca biografica gli consent\u00ec anche di giudicare gli appartenenti al movimento come\nPedio si allontan\u00f2 anche delle interpretazioni esclusivamente \u201cbanditistiche\u201d del fenomeno del brigantaggio postunitario, leggendo invece gli eventi del 1861-1863 come una vera e propria guerra civile.\nIn linea con quanto scritto da Francesco Saverio Nitti, per Pedio gli eventi scatenatisi dal 1861 furono l'espressione della lotta dei \u00abcafoni\u00bb contro i \u00abgalantuomini\u00bb scatenatasi grazie all'azione della ricca borghesia che era riuscita ad assicurarsi, anche col nuovo governo, lo \"status quo\" precedente.\nLo storico potentino, per\u00f2, non fu propriamente un antesignano delle tesi anti-risorgimentali e neo-borboniche pi\u00f9 recenti. Per Pedio l'adesione alla lotta legittimista delle plebi fu determinata solo dagli eventi del periodo. Come scrisse nel 1966,\nNel 1962 Pedio cur\u00f2 anche la riedizione della autobiografia del brigante Carmine Crocco e del diario del generale Jos\u00e9 Borjes, protagonista dell'omonima spedizione.\nIn campo medievistico, \"La Basilicata longobarda\" (1989), \"La Basilicata normanna\" (1989), il dittico \"La Basilicata da Federico II a Roberto d'Angi\u00f2\" e \"La Basilicata da Roberto a Renato d'Angi\u00f2\" (1989) e, soprattutto,\nil \"Cartulario della Basilicata (476-1443)\" (1998/1999).\nBibliografia.\nLa bibliografia dello storico potentino comprende:"}
{"id": "713317", "revid": "307923", "url": "https://it.wikipedia.org/wiki?curid=713317", "title": "Alexander Gomelski", "text": ""}
{"id": "713320", "revid": "104458", "url": "https://it.wikipedia.org/wiki?curid=713320", "title": "Valery Kharlamov", "text": ""}
{"id": "713322", "revid": "729019", "url": "https://it.wikipedia.org/wiki?curid=713322", "title": "Antille", "text": "Le Antille sono un arcipelago (; abitanti) dell'America centrale caraibica.\nGeografia.\nLe isole sono disposte a formare un arco che parte dal sud della Florida e giunge fino alle coste del Venezuela.\nSono isole per lo pi\u00f9 montuose, con l'eccezione di Cuba. Esistono anche isole calcaree, vulcaniche o residui di eruzioni passate.\nLe parti a quota minore sono ricoperte da foresta pluviale, con molti esemplari della palma Oreodoxa; salendo di quota, tra i ed i la foresta \u00e8 meno rigogliosa, aumentano le felci arboree, le orchidee e il \"Pinus occidentalis\".\nLe isole.\nL'arcipelago viene suddiviso in:\nPiccole Antille o.\nIsole Sottovento.\nNota: esistono tendenze geografiche che fanno comprendere nelle Antille anche le isole Bahamas e Turks e Caicos.\nStoria.\nLa scoperta delle isole da parte degli Europei, si deve a Cristoforo Colombo, esclusa Porto Rico. Divennero in seguito il rifugio di bucanieri anglo-francesi e poi di filibustieri per cadere alla fine nelle mani dei governi occidentali.\nIl nome Antille deriva dallo spagnolo La Antilla, oggi localit\u00e0 balneare nei pressi di Huelva nel sud della Spagna. I marinai che scoprirono queste isole erano infatti originari di quella zona e diedero alle isole appena scoperte il nome della loro terra lontana. Un'altra interpretazione segue invece l'idea che essa sia la storpiatura di \"Ante illa\" (davanti ad essa, in latino) in quanto si supponeva fossero le isole che erano davanti alla costa delle Indie. Un'altra ipotesi fa derivare il nome dalla leggendaria isola di Antilia.\nNel corso del XIX secolo nacquero i vari stati indipendenti, in ordine cronologico: Haiti (1803), Repubblica Dominicana (1843), Cuba (1899). Questi nel corso del XX secolo divennero sempre pi\u00f9 influenzati dagli Stati Uniti d'America.\nEtnologia.\nColombo non giunse su isole disabitate, gli originari abitanti delle Antille erano appartenenti a due grandi famiglie etniche sudamericane:\nL'occupazione degli spagnoli caus\u00f2 la rapida scomparsa degli Arawak mentre i Caribi rimasero pi\u00f9 a lungo, fino al XVII secolo, quando anche gli ultimi sopravvissuti vennero deportati.\nAttualmente su queste isole sono presenti neri, mulatti e bianchi e le lingue riflettono questa variet\u00e0 anche se predomina lo spagnolo."}
{"id": "713324", "revid": "62004", "url": "https://it.wikipedia.org/wiki?curid=713324", "title": "Sergei Makarov", "text": ""}
{"id": "713325", "revid": "104458", "url": "https://it.wikipedia.org/wiki?curid=713325", "title": "Yevgeny Plushenko", "text": ""}
{"id": "713328", "revid": "339392", "url": "https://it.wikipedia.org/wiki?curid=713328", "title": "Raissa Smetanina", "text": ""}
{"id": "713329", "revid": "339392", "url": "https://it.wikipedia.org/wiki?curid=713329", "title": "Alexander Tichonov", "text": ""}
{"id": "713330", "revid": "104458", "url": "https://it.wikipedia.org/wiki?curid=713330", "title": "Alexei Yagudin", "text": ""}
{"id": "713331", "revid": "43530", "url": "https://it.wikipedia.org/wiki?curid=713331", "title": "Valeri Borzov", "text": ""}
{"id": "713332", "revid": "339392", "url": "https://it.wikipedia.org/wiki?curid=713332", "title": "Sergei Bubka", "text": ""}
{"id": "713334", "revid": "62004", "url": "https://it.wikipedia.org/wiki?curid=713334", "title": "Yuliya Nesterenko", "text": ""}
{"id": "713335", "revid": "287204", "url": "https://it.wikipedia.org/wiki?curid=713335", "title": "Achille Astolfi", "text": "Biografia.\nNacque alle 7 del mattino del 22 agosto 1823 nella parrocchia di San Benedetto a Padova da una famiglia borghese; giovinetto fu avviato al sacerdozio, ma abbandon\u00f2 presto gli studi religiosi per dedicarsi alla pittura sotto la guida del maestro Vincenzo Gazzotto. Oper\u00f2 quasi esclusivamente nella sua citt\u00e0 natale, in uno studio situato nel quartiere Conciapelli, ora demolito.\nLe sue prime opere note sono litografie, soprattutto ritratti; in seguito si dedic\u00f2 alla pittura ad olio ma continu\u00f2 a occuparsi di litografia all'incirca fino al 1870. La sua incisione pi\u00f9 famosa \u00e8 del 1866: \"A Voi l'Italia riconoscente...\" dove sono ritratti insieme Vittorio Emanuele II, Napoleone III, Cavour e Daniele Manin, un'opera che port\u00f2 la sua fama anche al di fuori dei confini di Padova e del Veneto.\nOltre ad essere un provetto ritrattista, ricercato soprattutto dalla borghesia padovana della sua epoca, si dedic\u00f2 anche al paesaggio e ai soggetti sacri. Espose alcune sue opere in occasione di poche manifestazioni, ma ricevendone ottime soddisfazioni personali:\nIl bozzetto \"Incontro di Teano\" presentato all'Esposizione di Torino doveva servire per il sipario del Teatro Garibaldi di Padova, ma n\u00e9 il sipario n\u00e9 il teatro vennero mai realizzati.\nNel 1894 si occup\u00f2 del restauro, divenuto poi un rifacimento, di alcuni ritratti nel Palazzo della Ragione.\nMor\u00ec in casa propria, sempre nella parrocchia di San Benedetto a Padova, il pomeriggio dell'11 marzo 1900.\nNonostante la fama di cui godette in vita, i suoi concittadini non hanno mantenuto una sua memoria in citt\u00e0 dopo la sua morte.\nLa casa in cui visse e mor\u00ec, in via Patriarcato, fu demolita alla fine degli anni 1930 per dare una struttura pi\u00f9 organica a piazza Capitaniato, dopo la costruzione del Palazzo Liviano.\nIl suo studio fu demolito alla fine degli anni 1950 insieme con tutto il quartiere Conciapelli ormai degradato.\nAnche la sua tomba, passato il periodo di concessione presso il Cimitero Maggiore, fu smantellata e i suoi resti furono collocati nell'ossario comune.\nA oggi non gli \u00e8 ancora stata dedicata una via a Padova, mentre gli \u00e8 stata dedicata una via a Roma.\nOpere.\nNonostante la lunga produzione di ritratti, la maggior parte delle opere di Achille Astolfi sono entrate, per loro natura, a far parte di collezioni private; attualmente risultano inventariati circa una decina tra litografie e dipinti nelle varie sedi dei Musei Civici di Padova, pochi dipinti sono conservati in altre sedi, mentre di alcune opere sono state perse le tracce.\nPresso lo Stabilimento dello storico Caff\u00e8 Pedrocchi, nella sede del Museo del Risorgimento e dell'et\u00e0 contemporanea, sono conservati i ritratti del fondatore \"Antonio Pedrocchi\" e del suo successore \"Domenico Cappellato Pedrocchi\".\nNell'Ufficio del Sindaco di Padova a Palazzo Moroni sono conservati i dipinti \"Ritratto del conte Carlo Leoni\" e \"Ritratto di Francesco Piccoli, gi\u00e0 sindaco di Padova\", anche queste opere di propriet\u00e0 dei Musei Civici di Padova.\nPresso la Biblioteca del Museo Civico di Padova sono conservati alcuni ritratti in litografia, tra i quali: \"Antonio Pengo\" (1846), \"Carlo Negrini\" (1851), \"Giacomo Dalla Zuanna\" (1852), \"Achille de Zigno\" (1853).\nPresso l'Accademia di Venezia \u00e8 tuttora conservato il gi\u00e0 ricordato dipinto \"Questuanti\" (1855).\nNel 1858 stava lavorando ad una pala d'altare, ma il biografo non fornisce indicazioni n\u00e9 su quale chiesa l'avesse commissionata n\u00e9 sul soggetto dell'opera.\nAl Museo Bottacin di Padova si trova il \"Ritratto di Vincenzo Gazzotto\" (1860), in cui Achille Astolfi ritrasse il suo maestro.\n\"A Voi l'Italia riconoscente...\" (1866).\nNella sala del Senato accademico del Palazzo del Bo a Padova c'\u00e8 un ritratto di \"Vittorio Emanuele II\" (1870).\nAll'Esposizione Regionale di Treviso del 1872, oltre al gi\u00e0 ricordato \"Principe Umberto\", present\u00f2 anche un \"ritratto d'uomo\" e un ritratto di \"Giuseppe Verdi\".\nI dipinti presentati all'Esposizione Generale Italiana di Torino del 1884 furono il gi\u00e0 ricordato \"Incontro di Teano\" e \"Lavandaie al Ponte del Carmine\". Quest'ultimo fu conservato presso la Villa Egizia di Battaglia Terme fino agli anni 1920.\nA Padova nel 1890 espose, oltre ai dipinti gi\u00e0 presentati a Torino, anche i dipinti \"Lavandaia bagnante\" e \"Una baccante\"."}
{"id": "713337", "revid": "1543377", "url": "https://it.wikipedia.org/wiki?curid=713337", "title": "Giada (nome)", "text": "Origine e diffusione.\n\u00c8 un nome affettivo, che richiama l'omonima pietra preziosa e fa quindi parte di quella gamma di nomi ispirati a gemme, quali Ambra, Smeralda, Diamante, Perla e via dicendo.\nAnticamente si pensava che la giada avesse propriet\u00e0 terapeutiche nei confronti delle malattie renali, una credenza alla quale deve il suo nome. \"Giada\" deriva infatti dallo spagnolo \"piedra de la ijada\", cio\u00e8 \"pietra del fianco\" o \"pietra delle viscere\", o anche \"pietra delle coliche\" (etimologicamente, \"ijada\" viene dal latino volgare \"iliata\", a sua volta dal latino \"ileus\", che vuol dire appunto \"colica\"). Questa credenza era gi\u00e0 diffusa tra i greci, che la chiamavano infatti \"nefrite\" (da \u03bd\u03b5\u03c6\u03c1\u03cc\u03c2, \"nephros\", \"rene\").\nLa diffusione di questo nome in Italia \u00e8 recente; secondo l'ISTAT \u00e8 stato il decimo per diffusione tra le nuove nate del 2006 e il tredicesimo del 2004. Nei paesi anglofoni, la forma \"Jade\" cominci\u00f2 ad essere usata nel tardo XIX secolo, insieme con altri nomi tratti da pietre preziose; all'epoca, era pi\u00f9 usato come nome maschile poich\u00e9 in inglese \"jade\" \u00e8 un termine che indica anche una vecchia petulante o un cavallo sfiancato (con un'etimologia del tutto non correlata); la situazione si capovolse negli anni Settanta, allorch\u00e9 Mick Jagger chiam\u00f2 cos\u00ec sua figlia.\nOnomastico.\nIl nome \u00e8 adespota, non esistendo sante che lo abbiano portato. L'onomastico si pu\u00f2 festeggiare il 1\u00ba novembre, giorno di Ognissanti."}
{"id": "713346", "revid": "22475", "url": "https://it.wikipedia.org/wiki?curid=713346", "title": "Decoy Octopus", "text": ""}
{"id": "713347", "revid": "1784525", "url": "https://it.wikipedia.org/wiki?curid=713347", "title": "Philibert Babou de la Bourdaisi\u00e8re", "text": "Biografia.\nNato nel 1513 da Philibert Naldi Babou e Maria Gaudin,in una nobile famiglia francese di origine italiana, studi\u00f2 lettere classiche a Parigi.\nIl 13 gennaio 1533 succedette al fratello Jaques come vescovo di Angoul\u00eame. Entr\u00f2 a servizio dei sovrani francesi sotto Enrico II, che lo scelse come consigliere e nel 1556 lo invi\u00f2 a Roma come suo ambasciatore presso la Santa Sede: mantenne l'incarico anche sotto i re Francesco II e Carlo IX.\nSu richiesta di Carlo IX, papa Pio IV lo innalz\u00f2 alla dignit\u00e0 cardinalizia nel concistoro del 26 febbraio 1561 e gli attribu\u00ec il titolo di San Sisto: opt\u00f2 in seguito per i titoli di San Martino ai Monti e Sant'Anastasia. Partecip\u00f2 al Concilio di Trento e fu amministratore della diocesi di Auxerre.\nL'11 gennaio 1570 fu nominato Camerlengo del Sacro Collegio, carica che tenne per tre sole settimane.\nMor\u00ec a Roma nel 1570 e fu sepolto nella chiesa di San Luigi dei Francesi."}
{"id": "713360", "revid": "77358", "url": "https://it.wikipedia.org/wiki?curid=713360", "title": "Sopra fusione", "text": ""}
{"id": "713362", "revid": "119801777", "url": "https://it.wikipedia.org/wiki?curid=713362", "title": "Marco Antonio Da Mula", "text": "Biografia.\nNacque a Venezia da un'antica famiglia di rango patrizio (i da Mula): fin dalla giovinezza coltiv\u00f2 lo studio delle discipline umanistiche e complet\u00f2 la sua formazione presso l'Universit\u00e0 di Padova, dove si laure\u00f2 in giurisprudenza.\nFu un diplomatico al servizio della Repubblica di Venezia, di cui fu anche rappresentante presso l'imperatore Carlo V e poi presso il re Filippo II di Spagna. In seguito fu inviato a Roma come ambasciatore presso la Santa Sede: la proposta del pontefice di eleggere il Da Mula vescovo di Verona suscit\u00f2 le proteste delle autorit\u00e0 della Repubblica, preoccupate per il troppo stretto legame che andava ad instaurarsi tra il papa e il suo ambasciatore; il Da Mula venne richiamato in patria, ma venne reinviato a Roma per l'insistenza del papa.\nPapa Pio IV lo innalz\u00f2 alla dignit\u00e0 cardinalizia nel concistoro del 26 febbraio 1561, insieme d un altro ex ambasciatore veneziano a Roma, Bernardo Navagero; ottenne inizialmente la diaconia di San Marcello, e in seguito fu promosso al rango dei cardinali presbiteri. Dal 1562 fu vescovo di Rieti e introdusse nella diocesi le riforme decise dal Concilio di Trento, cui prese anche parte: nel 1564 inaugur\u00f2 il Palazzo del Seminario di Rieti, il primo seminario istituito dalla conclusione del Concilio. Dal 1565 fu cardinale bibliotecario della Biblioteca Apostolica Vaticana.\nLa sua nomina cardinalizia non fu accettata di buon grado dal governo della Serenissima: per questo egli non pot\u00e9 pi\u00f9 rientrare in patria.\nFu anche uomo di lettere e fu in corrispondenza con Pietro Bembo, Bernardo Tasso, Pietro Aretino, Gian Giorgio Trissino e il matematico Francesco Maurolico.\nFond\u00f2 a Padova, in Prato della Valle, il Collegio Amuleo e la Compagnia del Gran Nome di Dio, dedita all'assistenza degli orfani.\nMor\u00ec a Roma nel 1572 e fu sepolto a Venezia, nella sagrestia della chiesa di San Giobbe, dei francescani osservanti.\nSuccessione apostolica.\nLa successione apostolica \u00e8:"}
{"id": "713364", "revid": "6923", "url": "https://it.wikipedia.org/wiki?curid=713364", "title": "Omosessualit\u00e0 e Testimoni di Geova", "text": "La posizione dei Testimoni di Geova sull'omosessualit\u00e0 si basa sul principio che la Bibbia sia l'unica fonte universalmente valida anche in tema di morale sessuale. Secondo i Testimoni di Geova, il testo biblico condanna i rapporti omosessuali.\nLa posizione dei Testimoni di Geova.\nI Testimoni di Geova hanno trattato spesso nelle loro pubblicazioni il tema dell'omosessualit\u00e0, sostenendo che il testo biblico condanna le pratiche omosessuali, non l'omosessuale. Alcuni dei passi biblici citati a sostegno di ci\u00f2 si trovano in Levitico (), Romani () oppure Giuda (). L'omosessualit\u00e0, sia maschile che femminile, viene quindi considerata una pratica disapprovata da Dio, moralmente sbagliata e contro natura, anche per il suo aspetto di pratica sessuale al di fuori del matrimonio.\nSecondo i Testimoni di Geova, inoltre, \u00e8 possibile cambiare il proprio comportamento sessuale. A sostegno di ci\u00f2, viene citata la prima lettera ai Corinzi (). I Testimoni di Geova ritengono che questo passo biblico indichi che nella chiesa o congregazione cristiana primitiva, alcuni che in precedenza avevano praticato l'omosessualit\u00e0, poi \"erano cambiati\". Nelle loro pubblicazioni, infatti, si trovano diverse esperienze di persone che affermano di aver cambiato il proprio orientamento sessuale senza aver riportato alcun tipo di trauma. Anche se riconoscono che i fattori genetici possono avere un certo peso, i Testimoni di Geova affermano che non \u00e8 possibile attribuire le cause di certi comportamenti \"interamente\" alla genetica, e che questi siano dovuti in larga misura all'ambiente circostante e alle proprie scelte di vita.\nNella dottrina dei Testimoni di Geova, chi si allontana dai principi biblici seguiti dalla congregazione \u00e8 soggetto alla disassociazione. Di conseguenza, un Testimone di Geova che pratica l'omosessualit\u00e0 viene dapprima sottoposto a un \"comitato giudiziario\" composto da tre o pi\u00f9 anziani, il quale pu\u00f2 poi portare a provvedimenti disciplinari quali la \"riprensione\" o la disassociazione dell'omosessuale se questi non d\u00e0 segni di pentimento. Ci\u00f2 comporta l'espulsione dalla comunit\u00e0, con l'interruzione dei rapporti sociali ai suoi vecchi confratelli. I membri della famiglia del fedele disassociato che vivono sotto lo stesso tetto sono derogati da ci\u00f2, pur essendo comunque invitati a non mantenere un rapporto di natura spirituale con il congiunto, mentre i normali rapporti familiari e affettivi possono proseguire. Tuttavia, i Testimoni di Geova fanno una netta distinzione tra chi pratica l'omosessualit\u00e0 e chi semplicemente prova impulsi omosessuali, sostenendo che chi si sforza di lottare contro di essi non pu\u00f2 essere condannato.\nI Testimoni di Geova si dichiarano contro l'omofobia, sostenendo che la Bibbia comanda ai cristiani di amare il prossimo e di non giudicarlo. Sostengono, infatti, che condannare un \"comportamento\" come l'omosessualit\u00e0 non pu\u00f2 essere considerato omofobia, e che quest'ultima consiste invece nel condannare le \"persone,\" pratica disapprovata dalla Bibbia, che invece incoraggia a rispettare qualsiasi tipo di persona. Tuttavia, secondo i Testimoni di Geova, questo non equivale a rispettare qualsiasi tipo di condotta. Gli omosessuali possono assistere alle adunanze e seguire gli \"studi biblici\", tuttavia la pratica dell'omosessualit\u00e0 \u00e8 incompatibile con l'appartenenza al movimento.\nArgomentazioni critiche sulla posizione dei Testimoni di Geova.\nNel confronto tra varie confessioni religiose, cristiane e non, la posizione dei Testimoni di Geova sull'omosessualit\u00e0 risulta tra le pi\u00f9 severe, in virt\u00f9 della richiesta rivolta ai loro fedeli, di sopprimere sia il comportamento sia i pensieri di natura omosessuale, sebbene solo gli \"atti\" omosessuali veri e propri siano considerati incompatibili con l'appartenenza al movimento. Sono inoltre gli unici ad adottare la posizione che la masturbazione sia un fattore di rischio, possa cio\u00e8 condurre all'omosessualit\u00e0, sulla base della tesi che l'omosessualit\u00e0 non sia un comportamento innato ma acquisito. Nella loro dottrina, l'omosessualit\u00e0 \u00e8 considerata contro natura e di origine satanica e, secondo alcuni fuoriusciti, ciascun individuo che manifesti \"pulsioni omosessuali\" dovrebbe consapevolmente adottare un comportamento eterosessuale se desidera rimanere membro della comunit\u00e0, mentre lo studioso di religioni Chryssides afferma che i Testimoni di Geova considerano incompatibile con l'appartenenza al movimento esclusivamente la \"pratica attiva\" dell'omosessualit\u00e0 e che l'unica cosa richiesta dai TdG \u00e8 di \"pentirsi, lottare contro le loro tendenze e di cercare perdono\" e non di \"dimostrare\" di aver adottato uno stile di vita eterosessuale. A differenza di altre confessioni cristiane, infatti, il fedele non \u00e8 invitato a seguire teorie riparative.\nSecondo alcuni critici, il fedele omosessuale pu\u00f2 risultare portatore di uno stigma sociale, ma anche di uno stigma interiorizzato. Durante l'adolescenza il credo religioso pu\u00f2 alimentare l'interiorizzazione dell'omofobia: non solo la famiglia e la comunit\u00e0 condannerebbero le sue azioni, ma un dio onnisapiente leggerebbe i suoi pensieri e lo condannerebbe se costui non si sforza di controllarli. Poich\u00e9 inoltre la richiesta di sopprimere il proprio s\u00e9 omosessuale risulta un'impresa alla lunga improba, l'aggravio psicologico \u00e8 tale da condurre anche all'adozione di comportamenti autodistruttivi. Viceversa, i testimoni di Geova affermano che l'insegnamento di Dio dovrebbe fungere da guida per il fedele omosessuale che non dovrebbe scoraggiarsi, ma lottare per meritare la misericordia di Dio.\nL'isolazionismo del gruppo incrementa le difficolt\u00e0 affrontate dai membri omosessuali, che nel chiedere supporto nella societ\u00e0 di appartenenza rischiano di esserne espulsi, mentre incontrano notevoli difficolt\u00e0 a raggiungere il supporto disponibile al di fuori di essa. Poich\u00e9 infatti tutti i membri della congregazione sono invitati a ricercare i segni di comportamenti riprorevoli, inclusa l'omosessualit\u00e0, per garantirne la purezza, il coming out con un amico o un parente pu\u00f2 condurre ad una segnalazione agli anziani e ad una rapida diffusione della notizia. Uscendo dalla propria comunit\u00e0, il fedele omosessuale pu\u00f2 trovarsi ad affrontare, oltre che il senso di abbandono e solitudine provato dopo l'espulsione, anche il discredito della societ\u00e0 riguardo al suo credo religioso.\nI successi del movimento LGBT e la conseguente maggiore visibilit\u00e0 acquisita da gay e lesbiche \u00e8 presentata, dai testimoni di Geova, come una conferma della corruzione del mondo all'esterno delle loro comunit\u00e0."}
{"id": "713375", "revid": "1543377", "url": "https://it.wikipedia.org/wiki?curid=713375", "title": "Richmond Football Club (football australiano)", "text": "Il Richmond Football Club \u00e8 un club di football australiano che gioca al Melbourne Cricket Ground (uno stadio di cricket di Melbourne). Il club \u00e8 stato fondato nel 1885.\nStoria.\nIl Richmond Football Club \u00e8 stato fondato al Royal Hotel di Richmond, Melbourne il 20 febbraio 1885. Il club aveva gi\u00e0 un campo di gioco pronto, infatti dal 1856 il Richmond Cricket Team disputava i propri incontri casalinghi al Punt Oval, in Punt Road, proprio di fronte al pi\u00f9 celebre Melbourne Cricket Ground.\nLa prima maglia della squadra era blu, ma i suoi giocatori erano soliti indossare cappellini a strisce nere e gialle, i quali prima originarono il soprannome del club, \"le tigri\" (dopo essere stati anche chiamati \"le vespe\" per un certo periodo) e poi dettarono perfino un cambiamento delle divise sociali, da blu a giallo-nero.\nRichmond vinse due campionati VFA, nel 1902 e nel 1905. Dopo la stagione 1907 segnata dagli infortuni, il club decise di fare domanda di adesione alla Victorian Football League (VFL). Domanda che venne accettata, assieme a quella dell'University FC.\nLe prime stagioni nella VFL furono decisamente poco soddisfacenti. Nel 1916 il club fu ammesso per la prima volta alle finali, ma non fu certo una prestazione memorabile, in quanto il campionato venne disputato da sole quattro squadre a causa della Prima guerra mondiale, e la qualificazione era automaticamente garantita.\nNella stagione del 1919 le Tigri giocarono la loro prima finale, perdendo contro i rivali di Collingwood. Ma la rivincita non tard\u00f2 ad arrivare, e nel 1920 Richmond batt\u00e9 Collingwood e si aggiudic\u00f2 il suo primo titolo; impresa ripetuta nel 1921, quando Richmond, battendo Carlton si aggiudic\u00f2 il suo secondo titolo VFL.\nIl successivo titolo per Richmond non arriv\u00f2 prima del 1932, quando il club batt\u00e9 nuovamente Carlton in finale. Le Tigri si aggiudicarono un altro titolo nel 1934, questa volta ai danni di South Melbourne. Nel 1942 Richmond venne invece sconfitta in finale da Essendon.\nNel 1943 Richmond si vendic\u00f2 della sconfitta, battendo Essendon al Princess Park.\nNel 1966 inizi\u00f2 l'era dell'allenatore Tom Hafey, sotto la cui guida Richmond si aggiudico quattro titoli.\nIl lungo digiuno di vittorie termin\u00f2 nel 1967: le tigri sconfissero Geelong, e nel 1969 il pi\u00f9 quotato Carlton.\nLe tigri dominarono il campionato del 1972 e arrivarono alla finale contro Carlton nel ruolo di favoriti, ma furono invece battuti in un incontro dal punteggio altissimo, 28.9(177) a 22.18(150).\nCome pi\u00f9 volte accadde nella storia del club, la vendetta non tard\u00f2 ad arrivare, e gi\u00e0 nell'anno successivo Richmond si aggiudic\u00f2 il campionato sconfiggendo Carlton in una finale giocata molto fisicamente.\nNel 1974 arriv\u00f2 la doppietta e le Tigri batterono i Canguri di North Melbourne.\nRichmond si aggiudic\u00f2 il suo ultimo campionato contro i rivali di Collingwood nel 1980 e raggiunse la sua ultima finale nel 1982. Da allora Richmond ha faticato ad adattarsi alle nuove regole della VFL/AFL quali il \"salary cap\" e il \"draft\". Nel 1990 il club era vicino alla bancarotta e solo una campagna pubblica per raccogliere fondi (chiamata \"Save Our Skins\", salvateci la pelle) evit\u00f2 alle tigri di sparire. Nonostante il salvataggio, per colpa dei continui cambi di rotta, di scelte di giocatori sbagliate, di allenatori assunti e licenziati in men che non si dica, il club ha attraversato anni bui ed \u00e8 arrivato per tre anni ultimo (1987, 1989 e 2004), e, cosa ancor pi\u00f9 frustrante per i propri tifosi, \u00e8 arrivato per quattro volte consecutive nono, a un passo dall'accesso alle finali, dal 1996 al 2000. Dal 1982, Richmond ha giocato le finali solo nel 1995 e nel 2001.\nDal 2005 Richmond \u00e8 condotta dal quotato coach Terry Wallace, proveniente dai Western Bulldogs, sotto la cui guida ha tuttavia mancato, per i primi tre anni, l'accesso alle finali, con gli ennesimi noni posti nel 2006 e nel 2008 (Richmond \u00e8 la squadra della AFL ad essere giunta pi\u00f9 volte nona nella storia) e l'ultimo posto nel 2007, con solo tre gare vinte.\nTrofei Individuali.\nVincitori del Leigh Matthews Trophy per il miglior giocatore (secondo l'associazione giocatori).\nnessuno\nSquadra del secolo.\nNel 1998, Richmond annunci\u00f2 la squadra del secolo,"}
{"id": "713377", "revid": "729019", "url": "https://it.wikipedia.org/wiki?curid=713377", "title": "Coroide", "text": "La coroide o corioide \u00e8 una lamina del bulbo oculare che, insieme con l'iride e il corpo ciliare, forma la tonaca vascolare dell'occhio o \u00f9vea. Di color ruggine scuro per via dell'estrema ricchezza di vasi sanguigni, ha uno spessore di circa 300\u00a0\u00b5m e la forma di due terzi di sfera cava.\nDisposizione e rapporti.\n\u00c8 lo strato medio dell'occhio, una membrana sottile situata tra la sclera e la retina, che va dall'ingresso del nervo ottico all'ora serrata della retina.\n\u00c8 adesa alla sclera tramite la lamina sovracoroidea.\nVascolarizzazione e innervazione.\nL'irrorazione \u00e8 deputata alle \"arterie ciliari posteriori lunghe mediale\" e \"laterale\" che decorrono nella lamina sovracoroidea e che, dopo aver formato il \"piccolo cerchio arterioso dell'iride\" si distribuisce alla lamina vascolare.\nIl sangue refluo viene raccolto nelle \"vene vorticose\" tributarie della vena oftalmica.\nIl drenaggio linfatico si costituisce in spazi perivascolari, che comunicano con gli spazi delle meningi encefaliche dove poi la linfa si riversa.\nL'innervazione \u00e8 deputata a rami dei nervi ciliari, che terminano nella parete dei vasi.\nStruttura.\nLa coroide \u00e8 formata da tre strati:\nLa corona ciliare \u00e8 formata da un ispessimento della coroide. Essa assomiglia a un collare tra la parte di coroide propriamente detta e l'iride.\nDerivazione embriologica.\nLa coroide origina in comunione con la sclera, dal mesenchima del calice ottico. Dei due strati che si formano, la coroide si sviluppa da quello pi\u00f9 profondo. Durante la XV settimana si formano i primi vasi sanguigni coroidei e alla XXIII le arterie e le vene sono distinguibili facilmente.\nFunzione.\n\u00c8 ricca di vasi sanguigni che danno nutrimento al tessuto retinico e permette l'assorbimento della luce evitando la riflessione sulla retina."}
{"id": "713389", "revid": "86599", "url": "https://it.wikipedia.org/wiki?curid=713389", "title": "Palio di Provenzano", "text": ""}
{"id": "713391", "revid": "117475862", "url": "https://it.wikipedia.org/wiki?curid=713391", "title": "Madonna di Provenzano", "text": "La Madonna di Provenzano, venerata col titolo di Advocata nostra \u00e8 un busto in terracotta che rappresenta la Beata Vergine Maria, patrona della citt\u00e0 di Siena. L'immagine, rivestita da un'ottocentesca lamina d'argento e pietre preziose, \u00e8 conservata a Siena nella chiesa di Santa Maria di Provenzano.\nIl culto.\nLa denominazione di \"Provenzano\" \u00e8 dovuta all'omonimo antico rione nel quale sorge il Santuario. In questa zona si trovavano infatti le case di propriet\u00e0 della famiglia di Provenzano Salvani, eroe ghibellino della battaglia di Montaperti (1260), citato da Dante Alighieri nella Divina Commedia (Purgatorio XI, 109-142).\nLa tradizione popolare narra che sul muro esterno di una delle case del rione fosse collocata un'immagine in terracotta smaltata, raffigurante il tema della \"Piet\u00e0\", l\u00ec collocata, secondo il racconto, da Santa Caterina da Siena.\nIntorno alla met\u00e0 del Cinquecento, durante i giorni dell'occupazione di Siena da parte delle truppe imperiali di Carlo V, che decret\u00f2 la fine dell'antica Repubblica (1555), accadde che un archibugiere spagnolo, forse per una bravata, spar\u00f2 un colpo contro l'immagine sacra, lasciando integro il busto della Madonna e distruggendone le braccia e il resto della figura. La scultura divenne subito un simbolo della ferita che l'occupazione straniera aveva inferto alla dignit\u00e0 di Siena; l'immagine della Vergine fu ricomposta nella sua edicola e divenne immediatamente oggetto di speciale venerazione da parte dei senesi e il motivo di riscatto per un intero rione, quello di Provenzano, tra i pi\u00f9 degradati della citt\u00e0.\nIl 1594 fu chiamato l'\"anno de' miracoli\", in quanto la Santa Sede approv\u00f2 una serie di fatti prodigiosi avvenuti per l'intercessione della Vergine Maria venerata in Provenzano e stabil\u00ec, unitamente alle Magistrature civiche, che si dovesse procedere alla costruzione di un santuario per collocare decorosamente l'immagine e agevolare il grande afflusso di pellegrini e la loro accoglienza. I lavori, affidati agli architetti senesi Domenico Schifardini e Flaminio del Turco, iniziarono nel 1595 e terminarono nel 1611. Il tempio, intitolato alla visitazione della Beata Vergine Maria a Santa Elisabetta, fu dedicato con rito liturgico il 16 ottobre 1611 dall'arcivescovo di Siena Camillo Borghesi, e il 23 ottobre successivo, con una solenne processione che attravers\u00f2 tutte le vie della citt\u00e0, venne traslata nel nuovo santuario la sacra immagine, venerata da allora col titolo di \"Advocata nostra\". Il 1 novembre 1681, alla presenza del cardinale senese Flavio Chigi, nipote di papa Alessandro VII, l'immagine fu incoronata con un prezioso diadema per conto del Capitolo Vaticano, che aveva il privilegio di incoronare le immagini di devozione.\nLa nuova chiesa, eretta nel 1634 da papa Urbano VIII in Insigne Collegiata, divenne il cuore della devozione mariana dei Senesi in epoca moderna e contemporanea. Molte sono state nei secoli le attestazioni di gratitudine alla Madonna da parte di umili fedeli e grandi personaggi della storia locale, come dimostrano le importanti committenze artistiche all'interno della Collegiata e i numerosi \"ex-voto\" ancora oggi offerti alla Madonna di Provenzano.\nIl 2 luglio, festa della Visitazione nell'antico calendario liturgico, \u00e8 per Siena la grande festa in onore della Madonna di Provenzano, \"Advocata nostra\", in onore della quale si corre nel Campo una delle due edizioni annuali del celebre Palio di Siena. Alla vigilia della festa, il pomeriggio del 1\u00ba luglio, le autorit\u00e0 cittadine e le Contrade, accompagnate da numerosi fedeli, vengono a rendere omaggio alla Madonna portando in solenne corteo il drappellone, ovvero il \"palio\", popolarmente chiamato anche \"cencio\", cio\u00e8 il drappo di seta dipinto con l'effigie della Madonna che costituisce l'ambito premio alla contrada vincitrice. Il drappellone torner\u00e0 infatti in Provenzano la sera del 2 luglio, dopo la corsa, insieme ai contradaioli vittoriosi che vengono a ringraziare la Madonna col canto del \"Maria mater gratiae\".\nLe immagini delle Madonna di Provenzano ebbero larga diffusione devozionale per tutto il territorio senese e anche oltre. Una di queste immagini, realizzata su una formella di terracotta invetriata, era presente in una locanda di Arezzo, quando il 15 febbraio 1796 fu al centro di un evento prodigioso: la citt\u00e0 da giorni era sconquassata da scosse di terremoto e un gruppo di fedeli, riunitisi nella locanda in preghiera davanti alla sacra immagine, la vide risplendere di un bagliore soprannaturale; il terremoto di l\u00ec a breve cess\u00f2, senza causare ingenti danni e soprattutto vittime. Da allora l'immagine \u00e8 venerata col titolo di \"Madonna del Conforto\" ed \u00e8 conservata in una cappella interna alla cattedrale. La festa della Madonna del Conforto \u00e8 celebrata in Arezzo il 15 febbraio."}
{"id": "713394", "revid": "100313", "url": "https://it.wikipedia.org/wiki?curid=713394", "title": "Confederazione degli otto", "text": ""}
{"id": "713401", "revid": "100313", "url": "https://it.wikipedia.org/wiki?curid=713401", "title": "Patto di Stans", "text": ""}
{"id": "713404", "revid": "834", "url": "https://it.wikipedia.org/wiki?curid=713404", "title": "Surfista", "text": ""}
{"id": "713405", "revid": "1718925", "url": "https://it.wikipedia.org/wiki?curid=713405", "title": "Artatama I", "text": "Vita.\nLe notizie su questo sovrano sono estremamente scarse. Sappiamo che invi\u00f2 una figlia, forse di nome Mutemweye, come sposa del sovrano egizio Thutmose IV, il quale regn\u00f2 dal 1398 a.C. al 1388 a.C.\nL'invio della figlia come sposa dovrebbe segnare la fase di alleanza tra il regno di Mitanni e l'impero egizio. Tale situazione prosegu\u00ec anche sotto i successori di Artatama (Shuttarna II e Tushratta) che inviarono loro figlie come spose di Amenhotep III.\nBibliografia.\nUniversit\u00e0 di Cambridge, \"Storia antica II,1\", Il Saggiatore, Milano 1975"}
{"id": "713410", "revid": "834", "url": "https://it.wikipedia.org/wiki?curid=713410", "title": "Laird John Zerfas", "text": ""}
{"id": "713421", "revid": "536103", "url": "https://it.wikipedia.org/wiki?curid=713421", "title": "Guido Guinizelli", "text": "Poeta di grande novit\u00e0 rispetto alla precedente \"Scuola siciliana\" e a quella \"toscana\", \u00e8 considerato l'iniziatore e l'inventore del Dolce stil novo, la corrente letteraria italiana del XIII secolo di cui la sua canzone \"Al cor gentil rempaira sempre amore\" \u00e8 considerata il manifesto ufficiale.\nAnche se la sua biografia mantiene zone d'ombra, Guinizelli occupa un posto di rilievo nella storia della letteratura italiana; la sua produzione lirica fu molto apprezzata dai contemporanei e dallo stesso Dante Alighieri, che non esit\u00f2 a dichiararlo, con ammirazione e commozione, \"padre\" suo e quindi maestro, nel canto XXVI del \"Purgatorio\". \u00c8 anche noto come giullare, che faceva divertire gli ammalati donando loro un po' di sorriso e affetto.\nVita.\nGuido Guinizelli nacque a Bologna nel 1235, se \u00e8 corretta - come ormai si ritiene - l'identit\u00e0 storica di Guido di Guinizello di Magnano, giurisperito, politico e ghibellino: le informazioni biografiche riguardo al poeta sono assai scarse. Secondo questa identit\u00e0 storica, Guido sarebbe figlio di Guinizello di Magnano e di un'esponente della famiglia ghibellina dei Ghisilieri, ideologia politica che lo vorr\u00e0 anche partecipe alla politica cittadina.\nSi \u00e8 certi che, nel 1265 o poco tempo dopo, Guido invi\u00f2 un sonetto a Guittone d'Arezzo, chiamandolo \"padre\" (\"O caro padre meo, de vostra laude\"; la differenza tra le poetiche dei due lascia per\u00f2 il dubbio che la dedica sia in realt\u00e0 un velato attacco). Negli anni a seguire, nel periodo compreso tra il 1266 e il 1270, esercit\u00f2 la professione di giurisperito Terminata la carriera di giudice, viene nominato \"podest\u00e0\", o \"magistrato a carico\" di Castelfranco Emilia.\nNel 1274 viene esiliato a Monselice, vicino a Padova, insieme alla sua famiglia a causa della sconfitta dei ghibellini ai quali si era legato, in particolar modo alla sconfitta della famiglia Lambertazzi, sopraffatta dalla fazione guelfa dei Geremei. A Monselice lo seguono la moglie, Bice della Fratta, e suo figlio, Guiduccio Guinizelli.\nLa data di morte \u00e8 ancora incerta: risale per\u00f2 al 14 novembre 1276 un documento notarile che affida alla moglie di Guido la tutela del figlio minorenne. Con tutta probabilit\u00e0 Guido Guinizelli mor\u00ec in quello stesso anno, il 1276.\nOpere.\nLa sua opera pi\u00f9 importante \u00e8 il \"canzoniere\", che si compone di 15 sonetti e 5 canzoni, anche se, secondo l'edizione di Luigi Di Benedetto, alcuni di paternit\u00e0 incerta: il poeta \u00e8 attivo tra il 1265 e il 1276, ma non si ha ancora una cronologia completa e affidabile delle sue opere. L'incertezza sulla cronologia delle opere non permette una divisione accurata del percorso poetico dell'autore: con ogni probabilit\u00e0 si pu\u00f2 definire una distinzione tra la prima giovinezza del poeta, di stampo guittoniano, e una seconda fase, che anticipa lo stilnovismo.\nRientrano nel primo periodo i sonetti \"Gentil donzella, di pregio nomata\"; \"Lamentomi di mia disaventura\"; \"S\u00ec sono angostioso e pien di doglia\"; \"Madonna mia, quel d\u00ec ch'Amor consente\" e i componimenti \"Pur a pensar mi par gran meraviglia\" e \"Fra l'altre pene maggio credo sia\".\nAl secondo periodo, quello che si pu\u00f2 definire come \"prestilnovista\", appartengono le canzoni (in endecasillabi e settenari), i diversi sonetti il cui tema centrale \u00e8 la \"lode dell'amata\", quelli che anticipano le tematiche svolte in seguito da Guido Cavalcanti e quelli impostati sulla poesia comico-realista.\nOpere salienti.\nDi seguito viene riportato un elenco delle opere pi\u00f9 importanti scritte dal Guinizelli:\nLa poetica.\nSenza dubbio il ruolo culturale di Guinizelli \u00e8 quello di mediatore fra due sensibilit\u00e0 letterarie diverse. Un'altra caratteristica che spicca nella poesia guinizelliana, e che sar\u00e0 poi tipica dello Stilnovismo, \u00e8 il gusto per il sottile ragionamento filosofico, nutrito della cultura della Scolastica: non per nulla Guinizelli \u00e8 di Bologna. La poesia di Guinizelli costituisce infine un esempio perfetto di stile \u00abdolce e leggiadro\u00bb, cio\u00e8 di uno stile limpido e piano in contrapposizione alla contorta e artificiosa oscurit\u00e0 guittoniana."}
{"id": "713422", "revid": "118376943", "url": "https://it.wikipedia.org/wiki?curid=713422", "title": "Radioestesia", "text": "La radioestesia, o radiestesia, \u00e8 una pratica pseudoscientifica che consiste nel tentare di localizzare oggetti nascosti o informazioni sconosciute servendosi di uno strumento inerte, solitamente una verga a forma di \"Y\" o un pendolo; chi utilizza questa tecnica viene chiamato radioestesista.\nLa radioestesia ha origini antiche ed \u00e8 ancora praticata, nonostante i metodi scientifici ne abbiano mostrato la completa inefficacia. Il metodo pi\u00f9 conosciuto, anche al di fuori degli ambiti specialistici, consiste nel tentativo di localizzare acqua o filoni di minerali effettuato sul posto dove se ne suppone la presenza; questo metodo \u00e8 chiamato ancora oggi rabdomanzia.\nLo studio della radioestesia fa oggi parte del campo di ricerche sul paranormale, principalmente ad opera della parapsicologia e dello scetticismo scientifico.\nEtimologia.\nIl termine radioestesia deriva dal latino \"radius\", nel senso \"raggio, radiazione\", e dal greco (\"\u00e2isth\u0113sis\") che significa \"percezione\"; va dunque intesa come \"percezione di radiazioni\".\nIl termine rabdomanzia deriva dal greco (\"r\u00e1bdos\") che significa \"bacchetta\" e (\"mant\u00e9ia\") che significa \"divinazione\", nel significato pi\u00f9 esteso di \"ricerca di informazioni mediante pratiche religiose\".\nLa radioestesia nell'antichit\u00e0 e nella modernit\u00e0.\nL'uso della bacchetta ha attraversato in varie forme i millenni.\nIn origine aveva finalit\u00e0 divinatorie e probabilmente veniva usata per determinare il volere degli dei, predire il futuro o statuire la colpevolezza del condannato in un processo.\nLa radioestesia come praticata oggi si fa risalire alla Germania del XV secolo quando era usata per trovare metalli. La tecnica si diffuse in Inghilterra grazie ai minatori tedeschi.\nNel Medioevo coloro che usavano la bacchetta rischiarono di venire perseguitati, in quanto sospettati di tenere contatti con il demonio. Nel 1662 l'uso delle bacchette venne dichiarato mera \"superstizione\" o finanche \"satanico\" dai Gesuiti. Tuttavia Gaspar Schott (scienziato tedesco del 1600) sostenne che non era cos\u00ec sicuro che a muovere la bacchetta fosse sempre il demonio. Nel 1701 l'Inquisizione proib\u00ec l'uso della bacchetta nei processi. Alla fine degli anni sessanta del XX secolo, durante la guerra in Vietnam, alcuni Marines statunitensi usarono la radioestesia per provare a localizzare armi e tunnel.\nNel 1979 Christopher Bird pubblic\u00f2 una monografia dal titolo \"The Divining Hand\". Nel 1982, nel suo libro \"Flim-Flam!\" James Randi dedic\u00f2 varie pagine a dei test, condotti in Italia, secondo il metodo del doppio cieco e che non produssero risultati diversi da quelli prodotti dal caso.\nNel XIX secolo fu coniata la parola rabdomanzia per definire l'uso della bacchetta biforcuta per la ricerca dell'acqua o di filoni di minerali nel sottosuolo. All'inizio del XX secolo fu coniata la parola radioestesia in quanto l'uso di questo tipo di pratica si estese sia all'uso di altri strumenti sia alla ricerca effettuata a distanza.\nI sostenitori della radioestesia ritengono di poter individuare la presenza dell'oggetto cercato, grazie sia al contributo di poteri extra sensoriali sia all'emissione di energie da parte dell'oggetto captabili attraverso la bacchetta oppure tramite l'effetto di \"risonanza\" analogo alla vibrazione dei suoni.\nAl giorno d'oggi la radioestesia \u00e8 tuttavia considerata un fenomeno paranormale privo di riscontro scientifico e smentito nell'efficacia dai test condotti sotto rigido controllo.\nGli strumenti della radioestesia.\nGli strumenti normalmente utilizzati per la radioestesia sono la bacchetta e il pendolo. Esistono anche altri strumenti utilizzati da una minoranza di radioestesisti.\nLa bacchetta classica \u00e8 solitamente costruita con un materiale legnoso o ferroso, caratterizzato da una estremit\u00e0 biforcuta a forma di ipsilon; un'altra forma classica \u00e8 quella a bastoncino. Accanto alle forme classiche, oggi esistono anche bacchette simili ad antenne. Il pendolo \u00e8 un blocco di metallo o di altro materiale tenuto sospeso ad un filo.\nSecondo alcuni radioestesisti la bacchetta metterebbe in tensione le braccia, creando un equilibrio instabile che permetterebbe al cervello di comunicare l'avvenuto ritrovamento, tramite delle scariche alle braccia che si riverberano sulla bacchetta; anche se il radioestesista ha l'impressione che la bacchetta sia mossa da altre cause, sarebbe in realt\u00e0 il cervello a generare tale movimento. Il pendolo \u00e8 un amplificatore meccanico dei micromovimenti della mano e del braccio, pi\u00f9 vi sono micromovimenti, pi\u00f9 facilit\u00e0 avrebbe il cervello di comunicare con la mano dell'operatore.\nGli studi sulla radioestesia.\nIn uno studio scientifico condotto tra il 1987 e il 1988 da Hans-Dieter Betz e altri scienziati, 500 radioestesisti furono inizialmente testati per le loro \"capacit\u00e0\" al fine di scegliere i migliori 43 tra essi. Questi 43 furono sottoposti a ulteriori test, in particolare al primo piano di un granaio fu pompata dell'acqua attraverso delle condutture. Tali condutture erano poste in senso perpendicolare al pavimento. Al piano superiore dell'edificio, a ogni radioestesista fu chiesto di individuare la posizione della condotta. Nei due anni, i 43 radioestesisti affrontarono questo test 843 volte. Dei 43 selezionati, 37 non mostrarono alcuna dote da radioestesista. I risultati dei rimanenti 6 si dissero fossero migliori di quelli attribuibili alla casualit\u00e0 portando alla conclusione che, per particolari compiti, taluni radioestesisti mostrerebbero un'alta percentuale di successi non spiegabili con il ricorso al concetto di casualit\u00e0.\nCinque anni dopo la pubblicazione di questi studi, lo scienziato Jim T. Enright afferm\u00f2 che tali risultati erano in linea con le fluttuazioni statistiche e che quindi non dimostravano alcuna reale abilit\u00e0. Gli autori dello studio replicarono a Enright che tuttavia rimase della propria opinione, replicando ulteriormente.\nUno studio pi\u00f9 recente (2004) \u00e8 stato svolto a Kassel, in Germania, sotto la direzione del \"Gesellschaft zur Wissenschaftlichen Untersuchung von Parawissenschaften\" (GWUP, Societ\u00e0 per l'investigazione scientifica sulle pseudoscienze). In tre giorni, trenta radioestesisti furono testati su condotte d'acqua poste 50\u00a0cm sotto il terreno. Ogni condotta era segnalata da una striscia colorata, e il radioestesista doveva dire se nella condotta scorresse acqua o meno. A tutti fu chiesto di sottoscrivere una dichiarazione in cui si dicevano concordi nel ritenere che la prova fosse corretta ai fini della valutazione delle loro abilit\u00e0 e che le aspettative di successo erano del 100%. Tuttavia i risultati non furono diversi da quelli ottenibili statisticamente dal caso.\nAlcuni ricercatori hanno provato a indagare possibili spiegazioni fisiche o geologiche della radioestesia; fra questi, dei geologi sovietici. Altri autori hanno provato a suggerire che la spiegazione sarebbe in una postulata sensibilit\u00e0 umana ai piccoli cambiamenti dei campi magnetici.\nUna rivista di studi archeologici ha affermato che la radioestesia sarebbe del tutto inefficace nella ricerca di sepolture umane.\nLa radioestesia e la medicina.\nUn religioso francese, l'abate Alexis Mermet (1866-1937), negli anni venti sostenne di aver applicato con successo la radioestesia nella diagnosi delle malattie, riprendendo una credenza medioevale che prevedeva, come fonte e causa di malattie, alcuni ipotetici flussi sotterranei di \"energia demoniaca\", rintracciabili grazie alle bacchette. L'abate diede mostra della sua nuova scoperta attraverso varie dimostrazioni pratiche in molti ospedali francesi, ribattezzandola \"radioestesia\", nella convinzione che emettesse onde radioattive buone e cattive, percepibili dai suoi strumenti di indagine.\nLa mancanza assoluta di prove a suo favore fa ritenere non accettabile l'applicazione della radioestesia a fini diagnostici, in quanto non \u00e8 scientificamente dimostrata l'emissione di onde radioattive dal corpo umano.\nNondimeno le teorie di Mermet sono alla base della moderna radioestesia che, rivisitate nel Novecento da Malcom Rae, ebbero allora e in seguito una certa notoriet\u00e0 e diffusione anche in altri paesi. In Italia, fra le diverse forme applicative si possono ricordare le \"cure fitoradiestesiche\" di padre Vittorio Baroni, che combinavano le propriet\u00e0 fitoterapeutiche agli \"studi radiestesici\" per la diagnosi e la cura del cancro."}
{"id": "713423", "revid": "466539", "url": "https://it.wikipedia.org/wiki?curid=713423", "title": "Pietro De Vico", "text": "Comico, macchiettista e caratterista, fu esponente di spicco del teatro napoletano.\nBiografia.\nFiglio d'arte, debutt\u00f2 sul palcoscenico da piccolo, dapprima per sopperire alla mancanza di una bambola che doveva fungere da infante in \"'Na creatura sperduta\" di Eduardo Scarpetta. Fond\u00f2 una compagnia teatrale con i due fratelli, il \"Trio De Vico\" appunto. Negli anni trenta, anni in cui il Trio si ciment\u00f2 nell'avanspettacolo con buon successo, De Vico conobbe Anna C\u00e0mpori, cantante d'operetta e attrice romana, anch'ella figlia d'arte, che diventer\u00e0 sua compagna di vita e di scena.\n I due furono sposati dal marzo 1937 fino alla morte di lui.\nNel 1959 Eduardo De Filippo lo chiam\u00f2 a interpretare la parte di \"Erricuccio\" in \"La fortuna con l'effe maiuscola\" e nel 1962 quella di \"Nennillo\" in \"Natale in casa Cupiello\" e di qui ebbe l'opportunit\u00e0 di recitare in molte commedie dell'autore napoletano, alcune delle quali per la televisione. Ma la popolarit\u00e0 giunse con \"Giovanna, la nonna del Corsaro Nero\", trasmissione andata in onda dal 1961 al 1966, in cui De Vico, assieme alla moglie e a Giulio Marchetti, ottenne successo nella parte di \"Nicolino\".\nNel 1971, voluto da Luisa Conte e dal marito Nino Veglia, prese parte a \"Annella di Porta Capuana\", la commedia che segn\u00f2 la riapertura dello storico Teatro Sannazaro. Accanto a Luisa Conte fu fra i principali interpreti dell'opera teatrale di Gaetano Di Maio. Bravo attore di prosa, negli anni della maturit\u00e0 venne chiamato dal regista Antonio Calenda in molti spettacoli di successo, tra cui \"Cinecitt\u00e0\" (1985) e \"Aspettando Godot\" di Samuel Beckett (1990).\nTra i film cui De Vico partecip\u00f2, quasi sempre come caratterista o spalla comica dalla notevole bravura (celebri le sue interpretazioni del \"balbuziente\"): \"Tot\u00f2truffa 62\" (1961), \"Tot\u00f2 diabolicus\" (1962), \"Il giudizio universale\" (1961), \"Che fine ha fatto Tot\u00f2 Baby?\" (1964), \"Sgarro alla camorra\" (1973), \"La messa \u00e8 finita\" (1985), \"Ladri di futuro\" (1991).\nMor\u00ec a causa di un ictus all'Ospedale Fatebenefratelli di Roma, a 88 anni, lasciando la moglie Anna C\u00e0mpori e due figlie."}
{"id": "713424", "revid": "46291", "url": "https://it.wikipedia.org/wiki?curid=713424", "title": "Artemisia abrotanum", "text": "LAbrotano (nome scientifico Artemisia abrotanum ) \u00e8 una piccola pianta arbustiva (pi\u00f9 propriamente camefita fruticosa) appartenente alla famiglia delle Asteraceae.\nEtimologia.\nL'etimologia del termine generico (\"Artemisia\") non \u00e8 sicura: potrebbe essere un riferimento ad Artemisia, consorte di Mausolo, re di Caria; ma anche alla dea della caccia (Artemide), oppure da una parola greca \"\u201dartemes\u201d\" (= sano) alludendo alle propriet\u00e0 medicamentose delle piante del genere \"Artemisa\". \nIl binomio scientifico attualmente accettato (\"Artemisia abrotanum\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante perenni la cui altezza pu\u00f2 arrivare fino a 50 \u2013 100\u00a0cm (nel Nord America possono superare i 150\u00a0cm). L'aspetto \u00e8 quello delle camefite fruticose (Ch frut), piante legnose alla base con gemme svernanti poste ad un'altezza dal suolo tra i 2 ed i 30\u00a0cm con un aspetto arbustivo. La parte erbacea secca annualmente mentre le parti legnose rimangono in vita e gettano l'anno seguente. Hanno un forte odore aromatico tipico e simile quello del cedro (o della citronella) un po' canforato (qualcuno lo accomuna al vermouth). Queste piante sono prive di lattice, contengono per\u00f2 oli eterei lattoni sesquiterpenici.\nRadici.\nLe radici, spesse, sono secondarie da fittone.\nFoglie.\nSono presenti solo foglie cauline. La lamina delle foglie (ampiamente ovata) \u00e8 grande e pi\u00f9 volte divisa (2 \u2013 3 multifida) in diversi segmenti strettamente lineari (lacinie) di colore verde scuro (con sfumature cenerognole) e pubescenti nella parte inferiore. Le foglie vicino all'infiorescenza sono pi\u00f9 semplici e sono disposte in modo alterno e prive di stipole e di orecchiette basali. Sulle foglie sono inoltre presenti delle ghiandole puntiformi. Larghezza delle lacinie: 0,4 \u2013 2\u00a0mm. Dimensione della lamina: 3 \u2013 5\u00a0cm.\nInfiorescenza.\nL'infiorescenza di tipo pannocchia fogliosa terminale \u00e8 formata da piccoli capolini subsferici e subsessili, biancastri e penduli composti solamente da fiori tubulari. La struttura dei capolini \u00e8 quella tipica delle \"Asteraceae\" : il peduncolo sorregge un involucro cilindrico-ovoidale composto da diverse brattee embricate (a forma oblungo-ellittica) disposte in diversi ordini che fanno da protezione al ricettacolo glabro (senza pagliette) sul quale s'inseriscono due tipi di fiori: i fiori esterni ligulati (assenti in questa specie), e i fiori centrali tubulosi. Questi ultimi, in particolare quelli periferici, sono femminili (fino a 15 fiori), mentre quelli centrali sono ermafroditi (fino a 20 fiori) e tutti sono fertili. Dimensione della pannocchia: larghezza 10 \u2013 20\u00a0cm; lunghezza 10 \u2013 30\u00a0cm. Diametro dei capolini: 2 \u2013 5\u00a0mm. Dimensione degli involucri: larghezza 2 \u2013 2,5\u00a0mm; lunghezza 2 \u2013 3,5\u00a0mm.\nFiore.\nI fiori sono attinomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto \u00e8 un achenio marrone chiaro sprovvisto di pappo e glabro. La forma \u00e8 ellissoide-compressa. Dimensione dell'achenio: 0,5\u00a0\u2013 1\u00a0mm.\nDistribuzione e habitat.\nFitosociologia.\nDal punto di vista fitosociologico questa specie appartiene alla seguente comunit\u00e0 vegetale:\nSistematica.\nLa famiglia di appartenenza dell'\u201cArtemisia abrotanum\u201d (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Artemisia\") comprende circa 400 specie, diffuse nelle zone temperate sia dell'emisfero boreale (la maggioranza) che di quello australe (poche), di solito in habitat asciutti o semi-asciutti.\nIl genere \"Artemisia\" essendo abbastanza numeroso viene suddiviso in sezioni. L\"Artemsia abrotanum\" \u00e8 incluso nella sezione \"Abrotanum\" caratterizzata dall'avere il ricettacolo glabro e il capolino composto da fiori tutti tubulosi, femminili quelli periferici ed ermafroditi quelli centrali.\nIl numero cromosomico di \"A. abrotanum\" \u00e8: 2n = 18.\nSinonimi.\nQuesta pianta ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe \u201cArtemisie\u201d con i loro piccoli fiori non sono molto diverse le une dalle altre. Sul territorio italiano (in particolare nelle zone alpine) possono essere confuse tra di loro (e con la pianta di questa voce) le seguenti specie:\nUsi.\nFarmacia.\nQuesta pianta, secondo la medicina popolare, ha un potere antisettico (propriet\u00e0 di impedire o rallentare lo sviluppo dei microbi); con i suoi fiori e foglie si possono preparare dei vermifughi (si pensa abbia anche delle propriet\u00e0 antitarmiche). Anticamente era usata per trattare i problemi del fegato, della milza e dello stomaco e l'erborista del diciassettesimo secolo Culpeper riteneva che promuovesse le mestruazioni. Oggi \u00e8 usata raramente in medicina, eccetto in Germania, dove viene utilizzata in forma di cataplasma su ferite e affezioni della pelle e occasionalmente per trattare il congelamento, oppure altrove in erboristeria per il trattamento di vari disturbi tra cui la febbre malarica\nAltre propriet\u00e0 (sempre derivate dalla medicina popolare) sono: antielmintica (elimina svariati tipi di vermi o elminti parassiti) - tonica (rafforza l'organismo in generale) \u2013 colagoga (facilita la secrezione biliare verso l'intestino) - febbrifuga (abbassa la temperatura corporea) \u2013 stimolante (rinvigorisce e attiva il sistema nervoso e vascolare) \u2013 emmenagoga (regola il flusso mestruale) \u2013 astringente (limita la secrezione dei liquidi) \u2013 stomachica (agevola la funzione digestiva).\nCucina.\nIn piccole quantit\u00e0 vengono usate le foglie dal sapore leggermente piccante per aromatizzare liquori d'erbe, tisane, caramelle, ripieni di pollo, carni alla griglia (il sapore comunque \u00e8 molto amaro). Dai giovani germogli viene fatto un t\u00e8 amaro. Da un punto di vista agronomico l'Abrotano veniva gi\u00e0 coltivato negli orti sia dai Romani che dai Greci.\nColtivazione.\nQuesta pianta si coltiva bene in terreni aridi e soleggiati, su substrato argilloso-calcareo, ma abbastanza nutritivi (con buona concimazione). In genere trova impiego nel in giardinaggio per popolare spazi altrimenti difficili. Queste piante si propagano facilmente per talea o per divisione delle radici."}
{"id": "713426", "revid": "599013", "url": "https://it.wikipedia.org/wiki?curid=713426", "title": "ATC (Bologna)", "text": "L'ATC, sigla di Azienda Trasporti Consorziali di Bologna, era l'azienda che gestiva le attivit\u00e0 previste dal Piano Sosta del Comune di Bologna, i servizi complementari a supporto della mobilit\u00e0, quali la gestione di parcheggi su strada e in struttura, il car sharing, il bike sharing, la riscossione delle tariffe della sosta e il controllo sulle violazioni fino al 5 maggio 2014. Fino al 1\u00ba febbraio 2012 gestiva anche il trasporto pubblico nelle province di Bologna e Ferrara.\nI principali azionisti dell'Azienda erano il Comune di Bologna e la Provincia di Bologna. Nel 2007 e nel 2009 vinse il premio del trasporto pubblico dell'anno.\nFondata nel 1975 per il territorio bolognese, nel 2009 incorpor\u00f2 l'omologa azienda ACFT di Ferrara.\nIl 1\u00ba febbraio 2012, la divisione trasporti di ATC fu incorporata nella neonata azienda Trasporto Passeggeri Emilia-Romagna (TPER) cessando quindi le attivit\u00e0 nel campo dei trasporti pubblici.\nil 30 giugno 2014, non avendo colpevolmente mai considerato la vendita di biglietti cumulativi, Atc viene messa in liquidazione e viene nominato come liquidatore il Dott. Paolo Diegoli.\nStoria.\nIl 1\u00ba gennaio 1975 l'ATC nasce dalla fusione dell'ATM (Azienda Trasporti Municipali, operatore dei trasporti urbani di Bologna fin dal 1932 e sino al gennaio 1967 denominata Azienda Tramviaria Municipale), con APT (Azienda Provincializzata Trasporti, che gestiva i servizi extraurbani e il servizio urbano di Imola e che aveva gi\u00e0 assorbito i servizi delle ditte Gattiani &amp; Nardi, Gieri, Giuliani, SAF, SAP, SATEM, SATIB) e altri gestori privati (Ciani, Giustini, Siamic, Soatti, VETA) che esercitavano i servizi extraurbani della provincia. Successivamente entrano in ATC anche i servizi svolti nella provincia di Bologna da SITA (1976), MPM e Nanni (1981) e parte dei servizi svolti dalla Tra.Ro. (1987).\nNel 2009 ATC estende il servizio alla citt\u00e0 e alla provincia di Ferrara, incorporando ACFT.\nIl 1\u00ba febbraio 2012 ATC per decisione dei suoi soci scorpor\u00f2 la divisione trasporti, che venne fusa con quella di FER dando vita alla TPER. Da quella data l'azienda dopo trentasette anni smise di esercitare il trasporto pubblico locale, occupandosi solo delle attivit\u00e0 previste dal Piano Sosta del Comune di Bologna, ovvero la gestione dei parcheggi pubblici, e dei servizi complementari a supporto della mobilit\u00e0. Attivit\u00e0 quest'ultima che svolse fino al 5 maggio 2014 quando anche queste passarono a Tper.\nIl 5 maggio 2014 la societ\u00e0 perse la gestione delle attivit\u00e0 di sosta, gestione parcheggi, accesso alla ZTL, emissione contrassegni, Carsharing e Bikesharing a favore di Tper, a questo punto i soci ritennero ormai inutile l'esistenza dell'azienda, il 30 giugno 2014 deliberarono la liquidazione della stessa e nominarono come liquidatore il Dott. Paolo Diegoli.\nDopo quasi 40 anni di storia l'azienda nata nel 1975 per gestire il trasporto pubblico nella citt\u00e0 felsinea si avvia verso la chiusura.\nSede.\nLa sede direzionale di ATC era ubicata a Bologna, in via Saliceto 3, ove una volta sorgeva il deposito prima tranviario poi automobilistico denominato \"Zucca\", chiuso negli anni ottanta.\nAttivit\u00e0 di trasporto pubblico svolte in passato.\nDal 1975 al 1997 Atc ha gestito il traffico merci sulla Ferrovia Casalecchio-Vignola. A seguito di lavori di ristrutturazione eseguiti negli anni 1997-2003 Atc costitu\u00ec insieme a FER una societ\u00e0 ad hoc (Societ\u00e0 Suburbana FBV) per la gestione del servizio passeggeri sulla stessa linea, dal 15 settembre 2003 tra Bologna Centrale e Bazzano, poi esteso nel 2006 fino a Vignola. La gestione dell'infrastruttura rimase in capo ad Atc fino al gennaio 2009, successivamente pass\u00f2 a FER.\nAtc ha gestito inoltre il servizio merci tra la Manifattura Tabacchi di Bologna (zona Parco Nord) e la stazione di Bologna Centrale. Il raccordo \u00e8 quanto rimaneva della fu tranvia Bologna-Pieve di Cento-Malalbergo a scartamento ordinario (1435\u00a0mm).\nTale servizio era costituito prevalentemente da carri di sigarette che dalla manifattura venivano portati a Bologna San Donato per lo smistamento verso le altre destinazioni. Esso \u00e8 stato sospeso nel 2005 a seguito della dismissione delle attivit\u00e0 dello stabilimento da parte della nuova proprietaria BAT (British American Tobacco). I binari del raccordo sono stati rimossi.\nNel bacino di traffico di Bologna ATC effettuava servizio all'interno della societ\u00e0 TPB, comprendente anche FER e Omnibus (societ\u00e0 costituita da ATC e dalle imprese private associate nelle cooperative Coerbus, Cosepuri e Saca).\nNel bacino di traffico di Ferrara ATC era associata a TpF, comprendente anche FER e FEM (societ\u00e0 che raggruppa gli operatori privati locali)."}
