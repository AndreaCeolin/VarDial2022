{"id": "725586", "revid": "446353", "url": "https://it.wikipedia.org/wiki?curid=725586", "title": "Vallo Alpino del Littorio", "text": "Il Vallo Alpino del Littorio, noto anche brevemente come Vallo Alpino (in franc. \"Mur Alpin\" o \"Mur des Alpes\", in ted. \"Alpenwall\", in slov. \"Alpski zid\", in ingl. \"Alpine Wall\"), \u00e8 un sistema di fortificazioni formato da opere di difesa (bunker), voluto da Mussolini e costruito durante il ventennio fascista prima della seconda guerra mondiale per proteggere il confine italiano dai paesi limitrofi, cio\u00e8 Francia, Svizzera, Austria e Jugoslavia.\nIl termine \"vallo\" deriva dall'antica costruzione difensiva romana denominata \"vallum\". Pur essendo stato costituito nel 1931, la denominazione Vallo Alpino del Littorio venne ufficializzata solamente il 13 marzo 1940 in un discorso pronunciato dal Sottosegretario alla Guerra generale Ubaldo Soddu. La costruzione sul confine ex austriaco, divenuto confine tedesco dopo l'annessione dell'Austria alla Germania il 13 marzo 1938, ebbe inizio nel 1939 a seguito della diffidenza che Mussolini manifestava verso la Germania di Hitler. Quest'ultimo tratto venne battezzato dalle popolazioni delle zone interessate ai lavori \"Linea non mi fido\", con evidente riferimento ironico alla Linea Sigfrido.\nPrima della seconda guerra mondiale, le opere di difesa erano presidiate dalle unit\u00e0 della \"GaF\", il corpo di Guardia alla frontiera, specificatamente creato per il presidio delle opere fortificate, il cui motto era \u00ab\"Dei sacri confini guardia sicura\"\u00bb. La situazione geopolitica venutasi a creare nel dopoguerra port\u00f2 al ripristino parziale e alla messa in funzione delle opere dell'ex Vallo Alpino Settentrionale, che tornarono operative dall'inizio degli anni 1950 fino al 1992, presidiate da reparti appositamente dedicati allo scopo: Alpini d'arresto e Fanti d'arresto.\nStoria.\nPrima della seconda guerra mondiale.\nAlla fine della prima guerra mondiale molte nazioni europee svilupparono una considerevole politica di fortificazione. I problemi territoriali, lasciati aperti dal Trattato di Versailles, diedero l'impulso a una corsa alla difesa delle frontiere, rendendole inaccessibili tra il 1920 e il 1940.\nLe opere fortificate presero vari nomi tra cui:\nL'Italia si trov\u00f2 a dover difendere una frontiera molto ampia, e soprattutto montuosa. Si trattava infatti di 1.851 chilometri di linea di confine, cos\u00ec suddivisi da est a ovest:\nLa costituzione del \"Vallo Alpino del Littorio\" avvenne ufficialmente il 6 gennaio 1931 con l'emanazione della Circolare 200 da parte dello Stato Maggiore del Regio Esercito e i lavori per il suo completamento continuarono per diversi anni, proseguendo in alcuni casi anche durante il conflitto, fino all'ottobre 1942.\nIl progetto iniziale comprendeva tutto l'arco alpino, partendo da Ventimiglia e arrivando all'allora citt\u00e0 italiana di Fiume, sfruttando appieno la scarsit\u00e0 di rotabili, sentieri e colli e le difficolt\u00e0 create dall'ambiente alpino. Ai tempi, i compiti attribuiti alla fortificazione permanente erano principalmente di:\nIntorno al 1924-25 si ebbe un'implementazione della rete stradale civile italiana, e questo avvenne anche in seguito alla realizzazione di una rete di strade militari, necessarie per condurre le guarnigioni difensive e i relativi fabbisogni logistici in luoghi prima inaccessibili a mezzi ruotati.\nIn data 11 aprile 1930, il Ministero della Guerra pubblic\u00f2 la Circolare 7100 in cui venivano definite le caratteristiche per la costruzione delle strade militari a supporto del futuro Vallo Alpino Occidentale.\nCon questa disposizione, venne regolato il metodo costruttivo delle strade militari, che furono cos\u00ec suddivise:\nQuesta classificazione stradale rimase in vigore fino al 1936, quando il Ministero della Guerra pubblic\u00f2 la circolare 94210, che sugger\u00ec di improntare la ripartizione delle strade militari a criteri pi\u00f9 generali e meglio aderenti alle necessit\u00e0 operative caso per caso. La vecchia circolare venne abrogata e le strade atte al transito veicolare vennero classificate in \"Strade principali\", con larghezza da 3,50 a 8,50 metri, e \"Strade secondarie\", con larghezza da 3 a 5 metri.\nIl 28 giugno 1937 un'altra circolare, la numero 42240, present\u00f2 le normative inerenti alle \"Viabilit\u00e0 minori\", ossia strade pi\u00f9 adattate alla morfologia del terreno, di facile costruzione, adatte al transito di artiglierie carrellabili, salmerie e pedoni.\nLa zona inizialmente pi\u00f9 interessata a lavori di rafforzamento fu la frontiera con la Francia: le vallate alpine piemontesi e le vallate al confine franco-ligure furono pesantemente fortificate e rinnovate. Queste vallate erano state al centro di episodi bellici nelle campagne francesi del XVIII secolo e, fin dalla nascita dello stato italiano, tutti gli accessi al territorio italiano furono oggetto di attenzione militare.\nDopo la cessione di Nizza e della Savoia alla Francia, per potenziare la difesa dell'arco alpino occidentale, fu nominata nel 1862 una \"commissione permanente di difesa\" che provvide alla ricostruzione dell'intero sistema difensivo dando vita a quella che fu poi denominata la \"cintura dei forti\".\nNei decenni a seguire nacquero cos\u00ec numerose fortificazioni, dal Moncenisio al Colle dell'Agnello, da Vinadio al Colle di Tenda, dall'alta val Roja a Mentone, creando cos\u00ec un forte sistema difensivo, che per\u00f2 ebbe vita breve. Infatti con la fine della Grande Guerra e la dimostrazione dell'inefficacia difensiva dei forti ottocenteschi ai nuovi grossi calibri, ci fu un'evoluzione tecnica anche nei metodi fortificativi: i vecchi forti campali in cemento e pietra, privi di grossi spessori in cemento armato e corazzature, furono presto obsoleti e richiesero una ristrutturazione, se non la dismissione.\nI limiti delle fortificazioni campali, i loro metodi costruttivi obsoleti e la loro vulnerabilit\u00e0 ai tiri da lunga distanza delle nuove artiglierie, fecero s\u00ec che l'attenzione venisse spostata verso nuove strutture basate sui punti forti naturali, come alture, valloni e strapiombi, che furono spesso trasformati in vere e proprie fortificazioni, pressoch\u00e9 invulnerabili, scavate nella roccia e riparate dalla morfologia stessa del terreno.\nAll'inizio degli anni trenta, anche in risposta del fervore fortificatorio francese con la costruzione della Linea Maginot, l'Italia di Mussolini inizi\u00f2 la costruzione di un sistema difensivo verso il confine francese che si ispirava alla Maginot stessa. Il confine svizzero, al contrario, non fu interessato da lavori cos\u00ec ingenti di fortificazione, data anche la presenza di molte ed efficaci opere del sistema difensivo italiano alla Frontiera Nord verso la Svizzera, risalenti alla prima guerra mondiale. Il confine occidentale, e successivamente anche quello austriaco, fu invece decisamente interessato da interventi militari.\nQuesta nuova difesa dei confini italiani era in realt\u00e0 un progetto al limite delle capacit\u00e0 industriali ed economiche del paese. I lavori infatti subirono negli anni consistenti rallentamenti dovuti alla scarsit\u00e0 di fondi, ma anche di materie prime.\nSuccessivamente i lavori proseguirono fino al 15 ottobre 1942.\nDa una relazione del 3 ottobre 1942, a firma di Vittorio Ambrosio allora Capo di Stato Maggiore del Regio Esercito, si desumono i seguenti dati sul complesso dei lavori eseguiti sull'intera frontiera:\nSe il Vallo Alpino fosse stato completato, avrebbe potuto contare nel complesso su 3.325 impianti fortificati.\nLa difesa italiana era organizzata in maniera differente rispetto a quella francese o tedesca, infatti il Vallo Alpino era pensato per utilizzare armi che all'epoca erano di uso comune nella fanteria e nell'artiglieria; a queste in alcuni casi si era pensato di affiancare un'ulteriore potenza di fuoco come i lanciafiamme e i mortai, e in alcuni casi anche vecchi pezzi d'artiglieria rimasti nei forti della prima guerra mondiale. Soltanto raramente, e solo in alcune valli, fu pensato l'utilizzo di gas tossici, come ad esempio l'iprite.\nLe mancanze economiche costrinsero spesso all'utilizzo di materiali inadeguati: raro era l'uso dell'acciaio per le difficolt\u00e0 di reperimento di materie prime, dovuto in parte alle sanzioni imposte all'Italia per la sua invasione dell'Etiopia e in parte all'autarchia imposta dal regime fascista che creava difficolt\u00e0 di produzione e reperimento. Per far fronte alla carenza di materie prime, Adolf Hitler invi\u00f2 in Italia ingenti quantit\u00e0 di merci. L'acciaio che arrivava, che serviva per i cannoni e generalmente per le armi, veniva fuso nuovamente per poter ottenere putrelle e feritoie corazzate a uso delle opere fortificate. Anche il carbone che serviva per alimentare gli altiforni delle industrie siderurgiche incaricate della produzione delle corazzature, porte blindate e per la produzione del calcestruzzo era inviato dalla Germania.\nAlla fine degli anni trenta i centri \"tipo 200\", cos\u00ec denominati dal numero di protocollo della circolare che stabiliva le loro caratteristiche costruttive (\"Direttive per la organizzazione difensiva permanente in montagna\"), erano prevalentemente di media grandezza e solo alcuni di essi potevano vantare dimensioni rilevanti. In ogni caso erano ancora piuttosto isolati e spesso, al contrario delle grandi opere multiformi della Maginot, non erano in grado di difendersi a vicenda.\nPer ovviare a questo inconveniente venne decisa la costruzione di numerose piccole opere monoblocco in calcestruzzo, denominate \"tipo 7000\" dal numero della circolare che ne istituiva la realizzazione, che avrebbero dovuto, in breve tempo e con costi limitati, colmare gli intervalli tra le opere esistenti e coprire le zone non ancora protette da fortificazioni.\nIn realt\u00e0 le ridotte dimensioni e la scarsa potenza di fuoco di queste opere non permettevano una efficace difesa del confine, per cui alla fine del 1939 venne emanata la circolare numero 15000, a firma del generale Rodolfo Graziani, che stabiliva le caratteristiche di una nuova generazione di opere, denominate \"tipo 15000\", operativamente autonome, pi\u00f9 grandi e dotate di una maggiore potenza di fuoco.\nLa costruzione del vallo si protrasse a singhiozzo fino al 1943 lungo tutto l'arco alpino e interess\u00f2 anche la frontiera tedesca con il \"Vallo alpino in Alto Adige\", che fu costruito al confine con l'Austria, annessa alla Germania, nonostante l'Italia fosse alleata con la Germania stessa.\nDurante la seconda guerra mondiale.\nVicende del Vallo Alpino Occidentale.\nLe opere del Vallo Alpino, concepite a scopo di difesa per contrastare un'eventuale penetrazione avversaria sul territorio italiano, non avevano, salvo qualche eccezione, campo d'azione oltre confine. A queste si affiancavano alcune batterie corazzate, i cosiddetti \"forti\", in grado di sparare oltre frontiera con il compito di contrastare il fuoco delle analoghe artiglierie avversarie. Furono proprio i \"forti\" ad avere il battesimo del fuoco nelle azioni contro la Francia del giugno 1940, mentre le opere propriamente dette non ebbero, per ovvie ragioni, alcun ruolo attivo. Per esempio al Colle del Moncenisio vennero utilizzate le batterie corazzate Paradiso e La Court con fuoco di controbatteria verso il forte francese Petite Turra, la batteria corazzata Pramand, situata a monte di Ulzio, spar\u00f2 contro le postazioni francesi della Valle della Clar\u00e9e, ma l'intervento pi\u00f9 noto fu quello della batteria dello Chaberton, che apr\u00ec il fuoco contro diversi forti francesi, neutralizzando quello di Rochers des Olives in Val Clar\u00e9e. Il forte Chaberton, temutissimo dai francesi perch\u00e9 dominava dall'alto dei suoi \u00a0m Brian\u00e7on e l'alta valle della Durance, sub\u00ec un duro attacco da parte di quattro mortai Schneider francesi da 280\u00a0mm, accuratamente preparato gi\u00e0 prima della guerra, che lo misero fuori combattimento non appena le condizioni atmosferiche, molto brutte nei primi giorni del conflitto, consentirono l'aggiustamento del tiro.\nQuattro anni dopo migliaia di soldati americani e francesi sbarcati in Provenza all'alba del 15 agosto 1944 dopo un pesante bombardamento navale delle difese costiere, costrinsero le truppe tedesche a evacuare la Francia meridionale e ad attestarsi sui passi alpini per organizzare la linea di resistenza. In questo frangente alcune delle opere del Vallo Alpino furono usate dall'esercito tedesco per tentare di fermare l'avanzata delle truppe alleate. Per citare un esempio, i Tedeschi riarmarono nell'autunno del 1944 alcune delle fortificazioni italiane del Moncenisio, tra cui le batterie corazzate Paradiso e La Court che avevano gi\u00e0 operato all'entrata in guerra dell'Italia nel 1940, e riequipaggiarono con i pezzi da 47/32 le opere dotate di postazioni anticarro, mentre le rimanenti opere del Vallo Alpino non vennero pi\u00f9 riarmate per evitare un'eccessiva dispersione delle forze di difesa. I Tedeschi resistettero sul Moncenisio tra alterne vicende fino al 27 aprile 1945; il ritiro dalle posizioni avvenne tra il 27 e il 28 aprile dopo aver eseguito le distruzioni preventivate, tra cui le batterie La Court e Paradiso.\nUn caso anomalo \u00e8 rappresentato dalla Batteria B2 (611\u00aa Batteria G.a.F), opera in caverna armata con quattro cannoni da 75/27 ubicata sulla Punta Melmise nei pressi di Bardonecchia. Essa, in costruzione allo scoppio delle ostilit\u00e0 con la Francia e resa operativa soltanto nei primi mesi del 1943, fu l'ultima opera del Vallo Alpino a essere in funzione. Infatti nell'aprile 1945 le truppe tedesche che la occupavano esaurirono tutte le scorte di proietti da 75\u00a0mm sparando sul territorio francese prima di scendere a valle il 25 aprile 1945.\nVicende del Vallo Alpino Settentrionale.\nNelle prime ore del giorno successivo alla destituzione di Mussolini, avvenuta il 25 luglio 1943, e nonostante le assicurazioni fornite sulle intenzioni del nuovo governo guidato da Pietro Badoglio, Hitler diede ordine di mettere in atto il piano di invasione dell'Italia, denominato operazione Achse, che lo Stato Maggiore generale tedesco aveva preparato fin dal maggio 1943. Nella stessa giornata del 26 luglio avvenne la prima violazione del valico di frontiera del Brennero, che si verific\u00f2 in circostanze quasi grottesche: l'ufficiale al comando di una colonna di carri armati chiese strada ai militari italiani di guardia che rimasero interdetti per la totale mancanza di ordini; egli scese quindi con molta calma dal carro e sollev\u00f2 la sbarra di confine dando via libera alla colonna e dando cos\u00ec inizio all'occupazione dell'Alto Adige. Le fortificazioni del Brennero, piuttosto modeste perch\u00e9 risalenti al periodo fortificatorio del 1934/38, erano regolarmente presidiate dalla Guardia alla Frontiera, ma erano state private dell'armamento, spostato per rafforzare le postazioni costiere; fu quindi giocoforza lasciar passare i panzer tedeschi senza opporre resistenza. Lo stesso giorno iniziarono a transitare dai valichi di Resia, Prato alla Drava e anche a Tarvisio numerosi reparti tedeschi destinati ufficialmente a rafforzare le difese nel sud dell'Italia. In realt\u00e0 l'invasione vera e propria dell'Italia venne rimandata, in quanto i comandi dell'esercito tedesco preferirono rafforzare la propria presenza in Italia con uomini e materiali sulla base degli accordi tra Hitler e Mussolini del 19-20 gennaio 1941, non ancora ricusati da nessuna delle parti.\nQuesta situazione suscit\u00f2 proteste da parte italiana e il 6 agosto 1943 venne organizzato a Tarvisio il primo incontro formale tra i rappresentanti dell'Italia post-mussoliniana e della Germania, dove questi ultimi spiegarono la necessit\u00e0 di coadiuvare gli Italiani nella difesa dei valichi alpini, necessari per poter rifornire le proprie truppe che si trovavano nel meridione, e ottennero di installare difese contraeree su tutti i valichi e in special modo al Brennero. Il convegno del 6 agosto, organizzato per iniziativa tedesca in una carrozza del treno del Comando Supremo Italiano nella stazione di Tarvisio, segn\u00f2 l'inizio di una serie di menzogne reciproche: da parte italiana si voleva prendere tempo in attesa che le trattative segrete intraprese con gli Alleati portassero all'armistizio separato; da parte tedesca si voleva invece rafforzare la propria presenza militare in modo da essere pronti a neutralizzarne le forze italiane in previsione della loro prossima defezione.\nIl giorno successivo il generale Gloria, comandante del 35\u00ba Corpo d'Armata di Bolzano, invi\u00f2 due divisioni di alpini in Alto Adige e occup\u00f2 le fortificazioni del Vallo Alpino. In risposta Hitler ordin\u00f2 di prendere possesso di tutte le strade afferenti ai valichi e di occupare le postazioni del vallo, suscitando la reazione degli Italiani che intimarono ai Tedeschi di mantenersi ad almeno cinquanta metri dalle fortificazioni. Fallito il tentativo di farsi consegnare le chiavi delle postazioni i Tedeschi desistettero momentaneamente dal loro intento, ma le truppe italiane e tedesche continuarono a fronteggiarsi in assetto di guerra, mentre la tensione saliva fino ad arrivare al puntamento delle batterie contraeree tedesche verso le postazioni italiane; tutto questo nonostante le rassicurazioni che il Comando Supremo Italiano continuava a inviare all'alleato tedesco, che dal suo canto era ben conscio della loro falsit\u00e0.\nIl bilancio numerico tra le forze in campo si volse nei giorni successivi a favore degli Italiani, che rimasero per\u00f2 immobili e indecisi sul da farsi mentre si insinuava in loro il dubbio di essere stati abbandonati dagli alti gradi dell'esercito alla merc\u00e9 dell'efficiente potenza bellica tedesca.\nL'8 settembre 1943, all'annuncio dell'armistizio separato con gli alleati, le truppe tedesche ormai ben dislocate in Trentino-Alto Adige iniziarono l'occupazione dell'Italia. Nella notte fra l'8 e il 9 settembre attaccarono tutte le installazioni militari italiane che, nonostante qualche episodio di strenua resistenza, vennero sistematicamente occupate.\nConcludendo si pu\u00f2 affermare che, nel periodo decisivo dell'entrata delle truppe naziste in Italia per la via del Brennero (25 luglio-9 settembre 1943), le opere del Vallo Alpino, disposte in maniera strategica secondo successivi sistemi difensivi (I, II e III) il cui scopo era di rallentare e sfiancare l'invasore, non operarono mai secondo la loro specifica funzione, sia per l'incompletezza dei sistemi difensivi stessi, ma soprattutto perch\u00e9 l'ex alleato si trovava ormai alle loro spalle.\nImmediatamente dopo l'occupazione dell'Italia e la creazione della Zona d'operazioni delle Prealpi e della Zona d'operazioni del Litorale adriatico, i Tedeschi presero in considerazione di riadattare le opere del Vallo Alpino e anche le vecchie postazioni austro-ungariche della prima guerra mondiale come \"posizione di resistenza prealpina\". Il F\u00fchrer decise per\u00f2 di resistere molto pi\u00f9 a sud contrastando l'avanzata degli Alleati con diverse linee difensive (Linea Barbara, Linea Reinhard, Linea Gustav, Linea Cesare, Linea Hitler, Linea Albert, Linea Verde 1 e 2 (Linea Gotica) e lo studio non ebbe seguito. Modificare le postazioni vicine alle strade sarebbe stato forse possibile, ma sarebbe mancato il tempo per farlo; infatti le forze tedesche capitolarono il 2 maggio 1945.\nIl secondo dopoguerra.\nAlla fine del conflitto la maggior parte delle opere del Vallo Alpino Occidentale rimaste in territorio italiano vennero demolite (1948) come previsto dalle clausole del trattato di pace di Parigi del 1947. Si salvarono invece dalla distruzione quelle che passarono in territorio francese in forza dello stesso trattato di pace; esse furono per\u00f2 disarmate e spogliate di ogni parte recuperabile e lasciate all'abbandono. Le opere del Vallo Alpino Orientale entrarono invece in possesso della Jugoslavia a causa della cessione di parte del Friuli-Venezia Giulia ad essa e quindi si salvarono anch'esse.\nIn particolare gli accordi di pace sancivano che in una fascia di 20 chilometri lungo i confini con la Francia e la Jugoslavia dovessero essere distrutte o rimosse entro un anno tutte le fortificazioni o installazioni militari permanenti e che le stesse non potessero essere ricostruite. Veniva inoltre fatto divieto di costruire, indipendentemente dalla distanza dalla frontiera, fortificazioni o installazioni militari permanenti capaci di sparare o di dirigere il tiro sui territori e sulle acque territoriali francesi e jugoslave.\nNonostante ci\u00f2, dopo la fine del secondo conflitto mondiale si ebbe una nuova esigenza di difendere l'Italia da eventuali aggressioni dall'oriente, che port\u00f2 a una nuova valorizzazione delle opere fortificate rimaste del Vallo Alpino e alla costruzione a ridosso della nuova frontiera di nuove opere. Il progetto fu finanziato dalla NATO. Questa nuova idea difensiva prevedeva che al confine con l'Austria venissero riutilizzate le opere gi\u00e0 esistenti della Seconda Guerra Mondiale, mentre sul confine con la Jugoslavia si sarebbe dovuta costruire una nuova linea di difesa per rimpiazzare quella rimasta oltre frontiera. L'Italia si ritrov\u00f2 cos\u00ec con una nuova linea di fortificazione permanente alla frontiera nord orientale, il cui settore montano, dal passo di Resia al passo del Predil, reimpiegava alcune delle sistemazioni difensive appartenute al Vallo Alpino e vennero affidate prima ai Battaglioni di Posizione ed in seguito agli Alpini d'Arresto, mentre nel settore dal passo del Predil fino al mare, tra il corso del Tagliamento e la frontiera jugoslava (oggi slovena), vennero realizzate un gran numero di postazioni di nuovo tipo disposte su pi\u00f9 linee consecutive. Anche in questo settore le opere, assegnate in un primo tempo ai Battaglioni di Posizione, vennero successivamente affidate alla Fanteria d'Arresto, nel 1957.\nLa nuova linea di difesa adott\u00f2 come arma principale torrette di vecchi carri armati enucleate. Questa tecnica di utilizzare mezzi dismessi o sostituiti era stata appresa dalle linee di difesa tedesche costruite in Italia (ad esempio la linea Hitler e la linea Gotica). Quest'arma permetteva un notevole volume di fuoco che poteva essere indirizzato su 360 gradi, offrendo al contempo un ridotto bersaglio. Il compito principale di queste rinate fortificazioni consisteva nell'incanalare e ritardare la penetrazione delle forze corazzate e di quelle meccanizzate.\nOltre all'utilizzo di nuovi sistemi d'arma (sia mitragliatrici che pezzi d'artiglieria), le opere furono dotate di nuove porte stagne di origine navale e di una difesa NBC (armi nucleari, biologiche e chimiche) a livello personale, ovvero con utilizzo di maschere antigas. Sempre per una migliore difesa delle opere furono istituite la \"Squadre Difesa Vicine\", aventi il compito di impedire avvicinamenti al perimetro delle opere e di attivare i campi minati posti a difesa delle opere.\nAncora nel 1976 questo sistema difensivo, basato sulla fortificazione permanente, era considerato strategico dallo Stato Maggiore della Difesa. Infatti, nonostante l'arma nucleare avesse sollevato gi\u00e0 negli anni 1950-1960 numerosi dubbi sull'opportunit\u00e0 di mantenerle in efficienza, si considerava che le fortificazioni potessero avere una sufficiente resistenza a una esplosione nucleare ravvicinata.\nL'abbandono.\nLa caduta dell'Unione Sovietica, il termine dell'ipotetica minaccia che poteva irrompere da oriente e le variazioni nei paesi del Patto di Varsavia diedero il colpo finale ai reparti d'arresto e alle opere del Vallo Alpino.\nNonostante gi\u00e0 nel 1986 alcune delle opere meno strategiche fossero state dismesse, tra il 1991 e il 1992 tutte le fortificazioni ancora operative situate in Alto Adige e Friuli furono sigillate e tutti i corrispondenti reparti vennero sciolti. Tutte le opere, inoltre, furono private dell'armamento e degli allestimenti interni e chiuse mediante la saldatura degli ingressi e delle feritoie da ditte civili incaricate dall'Arsenale di Napoli - che per oltre quarant'anni aveva curato la manutenzione delle artiglierie - e coadiuvate dagli ultimi reparti del Val Brenta e del Val Tagliamento. Negli anni la natura ha preso il sopravvento sul cemento armato, e al giorno d'oggi le opere rimangono soltanto silenziose testimonianze.\nIn alcuni rari casi oggi si riesce ad attuare una politica di conservazione e rendere quindi visitabili queste opere per tramandare alle future generazioni una testimonianza di un tormentato periodo di vita militare. Un esempio per tutti \u00e8 l'Opera 3 dello sbarramento di Fortezza, restaurata e oggi adibita a museo dalla provincia autonoma di Bolzano.\nAnche nei pressi di Tarvisio, al confine con l'Austria e la Slovenia,a cura di associazioni locali si possono visitare importanti postazioni dell'ex Vallo Alpino poi riutilizzate dalla NATO.\nLe strutture degli sbarramenti.\nLa linea difensiva del Vallo Alpino era concepita attraverso diversi sbarramenti difensivi che impedivano l'accesso attraverso le zone di transito, utilizzando i fianchi delle vallate e il fondo valle quando vi era una valle sufficientemente ampia. Con il termine \"sbarramento\" si intende un complesso di opere fortificate poste tra le principali vie di transito, presidiate da appositi reparti militari.\nSolitamente uno sbarramento difensivo aveva come elementi fondamentali:\nSia che si trattasse di una postazione di pianura o di montagna, un'opera rappresentava una struttura stabilmente organizzata, composta da postazioni cooperanti tra loro e dotate di elevato potere d'arresto; le opere erano inoltre poste sotto un unico comando, in modo tale che queste potessero adempiere a un compito unitario.\nNormalmente un'opera costituiva un elemento difensivo autonomo, ma nella difesa era comunque sempre legata ad altri elementi dal vincolo della coesione tattica, che si realizzava con:\nL'opera doveva avere le seguenti caratteristiche:\nEvoluzione della struttura degli sbarramenti.\nNel periodo che intercorre tra la nascita del Vallo Alpino e gli anni della Seconda Guerra Mondiale, la struttura degli sbarramenti e la tipologia delle opere fortificate ha subito un'evoluzione avvenuta sostanzialmente in tre fasi riconducibili ad altrettante circolari emanate dallo Stato Maggiore del Regio Esercito che stabilivano le direttive per la fortificazione permanente.\nStruttura secondo la Circolare 200.\nLa Circolare 200, emanata il 6 gennaio 1931, stabiliva che il sistema difensivo fortificato fosse suddiviso in tre zone:\nLa classificazione delle fortificazioni \"tipo Circolare 200\" (o semplicemente \"tipo 200\") segue, salvo qualche eccezione, le seguenti regole:\nStruttura secondo la Circolare 800.\nA completamento della Circolare 200, relativa alla fortificazione permanente in montagna, il 5 marzo 1931 venne emanata la Circolare 800, relativa alla fortificazione permanente nelle zone boscose. La struttura degli sbarramenti \u00e8 analoga a quella prevista dalla Circolare 200, adattata al diverso tipo di terreno.\nStruttura secondo la Circolare 7000.\nLa Circolare 7000, emanata il 3 ottobre 1938, nacque dall'esigenza di dare profondit\u00e0 alle esistenti sistemazioni difensive tipo 200, rimaste limitate fino ad allora a sottili linee di copertura per restrizioni di carattere economico. Secondo le prescrizioni di questa circolare la profondit\u00e0 doveva essere ottenuta sia trasformando in strisce di ampiezza variabile in funzione delle caratteristiche del terreno le esistenti linee di copertura, sia realizzando ex novo degli \"sbarramenti arretrati\", facendo uso in entrambi i casi di postazioni semplici ed economiche costituite da monoblocchi di calcestruzzo equipaggiati con una, due o tre armi (mitragliatrici e pezzi anticarro).\nLe fortificazioni \"tipo 7000\" (o \"postazioni 7000\") erano classificate con il termine \"Postazione\" seguito da un numero arabo progressivo (per esempio \"Postazione 64\").\nStruttura secondo la Circolare 15000.\nLa Circolare 15000, emanata il 31 dicembre 1939, stravolse completamente il modo di concepire la fortificazione alpina, non pi\u00f9 limitata sullo spartiacque, ma estesa su pi\u00f9 sistemi fortificati successivi fino al fondo valle e caratterizzata da opere pi\u00f9 complesse e meglio armate rispetto a quelle previste dalla Circolare 200.\nLa struttura dei vari sistemi venne definita in funzione del grado di operabilit\u00e0 del terreno, prevedendo sistemazioni difensive pi\u00f9 o meno importanti (\"sistemazioni tipo A, tipo B e tipo C\") a seconda del tipo di attacco che si prevedeva di dover fronteggiare.\nLe tipologie di fortificazioni previste dalla Circolare 15000 erano tre:\nLe fortificazioni \"tipo 15000\" erano classificate con il termine \"Opera\" seguito da un numero arabo progressivo (per esempio \"Opera 5\").\nLa Circolare 15000 trov\u00f2 piena attuazione nel \"Vallo Alpino Settentrionale\" alla frontiera germanica, la cui fortificazione venne decisa nel 1939, mentre alle frontiere francese e jugoslava, gi\u00e0 dotate di \"centri 200 e postazioni 7000\", le \"opere 15000\" vennero previste nelle linee difensive pi\u00f9 arretrate e solo in pochi casi furono portate a compimento.\nLa struttura delle opere.\nCol termine generico di \"opera\" si intende un manufatto di difesa, realizzato in caverna oppure in superficie e successivamente ricoperto, con il compito di difendere una zona a lui assegnata.\nLe opere in caverna venivano scavate nella roccia e le loro strutture interne venivano rivestite in seguito in calcestruzzo. Si riutilizzava poi il materiale estratto dallo scavo per la costruzione dei malloppi esterni (sia quelli per le camere di combattimento che quelli per la difesa degli ingressi, le caponiere).\nLa soluzione migliore, sia dal punto di vista della resistenza al tiro avversario che della mimetizzazione, era di costruire le opere scavandole nella roccia, ma questo non era sempre possibile e quindi si adottava spesso anche (o solamente) il calcestruzzo per costruire efficaci strutture difensive (con pareti da 3,5 fino a 4,5 metri di spessore). Queste potevano essere realizzate o completamente fuori-terra o semi-interrate, a seconda della topologia della zona, quindi venivano ricoperte con i materiali pi\u00f9 adatti per ristabilire, per quanto possibile, l'aspetto originario del luogo, cio\u00e8 roccia, terra e vegetazione (a volte anche con alberi) o venivano camuffate come costruzioni rurali o montane per migliorarne la mimetizzazione.\nEvoluzione della struttura delle opere.\nAnalogamente agli sbarramenti, l'evoluzione della struttura delle opere nel periodo che intercorre tra la nascita del Vallo Alpino e gli anni della seconda guerra mondiale \u00e8 avvenuta sostanzialmente in tre fasi, riconducibili alle circolari 200, 7000 e 15000, emanate dallo Stato Maggiore del Regio Esercito per stabilire le direttive per la fortificazione permanente.\nA queste fasi ne segu\u00ec una quarta negli anni cinquanta quando, contestualmente al riutilizzo in ambito NATO delle opere del Vallo Alpino al confine con l'Austria, si decise di realizzare una nuova serie di opere di fanteria a protezione del nuovo confine con la Jugoslavia, utilizzando criteri costruttivi sostanzialmente diversi dai precedenti.\nStruttura delle opere del Vallo Alpino.\nOpere tipo 200.\nLe caratteristiche di queste opere, chiamate anche \"centri 200\", sono definite dalla \"Circolare 200\", che prevedeva la realizzazione di:\nOpere tipo 7000.\nLe caratteristiche di queste opere, chiamate anche \"postazioni 7000\", sono definite dalla \"Circolare 7000\", che prevedeva la realizzazione di semplici monoblocchi di calcestruzzo in grado di ospitate da una a tre armi, che potevano essere mitragliatrici o pezzi anticarro.\nOpere tipo 15000.\nLe caratteristiche di queste opere, chiamate comunemente \"opere 15000\", sono definite dalla \"Circolare 15000\", che prevedeva la realizzazione di strutture di dimensioni maggiori e meglio armate rispetto ai \"centri 200\".\nLe \"opere 15000\" potevano essere \"grosse\", \"medie\" o \"piccole\" (vedi i dettagli nella sezione Struttura secondo la Circolare 15000 di questa voce) ed erano tipicamente armate con mitragliatrici e pezzi anticarro, a cui potevano aggiungersi pezzi di artiglieria da 75/27 e mortai da 81 in postazioni espressamente dedicate. Le \"opere 15000\" erano inoltre caratterizzate dalla presenza di caponiere armate con fucili mitragliatori che permettevano la difesa ravvicinata degli ingressi e delle parti antistanti alle feritoie delle armi.\nStruttura delle opere di fanteria del secondo dopoguerra.\nLe opere di fanteria realizzate nel secondo dopoguerra sono tipicamente costituite da piccole postazioni indipendenti, che si differenziano per funzione ed armamento nei seguenti tipi:\nLe \"postazioni M\" potevano essere ad esempio costituite da una torretta metallica recuperata dalle opere dismesse e da qualche locale sotterraneo per il personale. Ad una \"postazione M\" erano solitamente assegnati due o tre soldati: un capo arma ed uno o eventualmente due serventi.\nLe \"postazioni P\" erano tipicamente edificate utilizzando torrette enucleate da carri M4 Sherman o M26 Pershing, sotto le quali veniva realizzata una struttura ipogea che comprendeva tipicamente ingresso, uscita di emergenza, gruppo elettrogeno, depositi per acqua, viveri e munizioni, sala telefono e radio. Ad una \"postazione P\" erano solitamente assegnati quattro o cinque soldati: un capo pezzo, un puntatore, un servente caricatore, un servente porgitore ed eventualmente un radiotrasmettitore.\nIn alcuni casi particolari invece della torretta enucleata veniva impiegato un cannone su affusto in una postazione un po' pi\u00f9 complessa, ma sempre classificata come tipo P.\nIn ogni caso si trattava di postazioni a s\u00e9 stanti, non collegate tra loro da cunicoli sotterranei come avveniva nelle opere tipo 200 e 15000 del Vallo Alpino.\nCaratteristiche delle opere.\nLe camere di combattimento.\nI punti pi\u00f9 importanti, per lo scopo in s\u00e9 dell'opera, erano le camere di combattimento (anche chiamate \"postazioni\"), ovvero quelle piccole e anguste stanze, a volte sotterranee, che ospitavano cannoni anticarro o mitragliatrici, celate dietro un'apposita feritoia, appositamente mascherata.\nQueste erano i punti pi\u00f9 deboli dell'intera struttura, che per loro natura erano pi\u00f9 esposte e vulnerabili. Si decise quindi di proteggerle inserendo delle robuste piastre d'acciaio, riducendo cos\u00ec anche la dimensione delle aperture. A queste piastre, annegate nel calcestruzzo, erano spesso attaccati gli affustini per i cannoni o mitragliatrici (appositamente fatti costruire nello stabilimento militare di Terni). Queste piastre, chiamate piastre di blindamento, potevano essere sostanzialmente di due tipi, piana o curva, con uno spessore di circa 15 cm in media.\nNelle camere di combattimento era sempre presente un sistema di aerazione che permetteva l'espulsione all'esterno dei gas prodotti dall'azionamento delle armi e assicurava l'apporto di aria fresca tramite apposite maschere collegate alla tubazione di aerazione a chi si trovava dentro la camera, in modo che non venisse intossicato dai suddetti gas.\nDato che le feritoie erano gli unici punti visibili dall'esterno, la loro mimetizzazione era ben curata. Si decise di coprire le feritoie in tempi di pace inizialmente con dei teli metallici su cui veniva fissata una rete metallica rivestita di cemento; successivamente lo si sostitu\u00ec con della vetroresina. Indifferentemente dal materiale usato, questa copertura doveva confondersi ottimamente con la morfologia e i colori dell'ambiente in cui era costruita l'opera.\nOgni camera di combattimento era anche collegata con il centralino dell'opera mediante un doppino telefonico che faceva capo ad una presa a muro a cui si attaccava il telefono mediante un apposito spinotto.\nNel dopoguerra, per volere dei comandanti, per non far spuntare la canne delle armi fuori dalla feritoia, fu deciso che le armi nei periodi di non belligeranza dovevano essere ritratte, e posate su appositi treppiedi. Le armi venivano inoltre coperte mediante appositi teli di copertura e piccole lamiere per preservarle dall'umidit\u00e0.\nGli ingressi.\nOltre alle camere di combattimento, altro punto debole dell'opera era rappresentato dall'ingresso (unico, o a volte anche multiplo). Questo solitamente si trovava in direzione opposta a quella dell'ipotetica linea di invasione e, se possibile, veniva realizzato in un'apposita trincea, a volte anche coperta, per celarne l'esistenza (un raro esempio di ingresso unico a botola si ha nell'Opera 7 dello sbarramento Prato Drava). Anche all'ingresso era data infatti una grande importanza per quanto riguarda il mimetismo.\nDopo ogni porta d'accesso, vi era sempre un corridoio a \"S\" fatto per evitare la possibilit\u00e0 di tiri d'infilata verso l'interno dell'opera, spesso munito di una postazione per fucile mitragliatore (detta \"postazione in cunicolo armato\") con tiro in direzione della porta d'ingresso per assicurarne la difesa dall'interno.\nNelle opere \"tipo 15000\" l'ingresso era inoltre difeso da un'apposita caponiera, anch'essa armata con fucili mitragliatori.\nSolitamente le opere di una certa dimensione avevano due o pi\u00f9 ingressi: oltre a quello principale, si costruiva anche un'uscita di emergenza, posta in una posizione pi\u00f9 o meno opposta all'entrata principale, per poter avere una via di fuga in caso di penetrazione all'interno dell'opera. Questa poteva essere un'altra porta o, a volte, anche una piccola botola situata nel pavimento o nella parete del corridoio a \"S\", collegata con uno stretto cunicolo che permetteva di uscire all'esterno spostandosi carponi attraverso un'uscita di soccorso, detta anche \"passo d'uomo\".\nI locali.\nLe opere all'interno avevano lunghi e stretti corridoi, spesso interrotti da porte stagne e da scalinate che portavano alle camere di combattimento, ma anche agli altri piani, dato che le opere potevano essere costruite anche su due o pi\u00f9 piani.\nSolitamente al piano superiore si trovavano le camere da combattimento, le riservette delle munizioni, il gruppo elettrogeno, i locali per le comunicazioni, il posto comando e i locali servizi, mentre al piano inferiore si trovavano i dormitori (ricoveri), che utilizzavano particolari strutture di letti a castello in ferro (questi altro non erano che dei corridoi allargati). I letti e le loro reti, nel periodo prima della seconda guerra mondiale, erano in ferro, e quindi con l'umidit\u00e0 delle opere, presto si arrugginivano. Nel dopoguerra invece sono stati sostituiti da letti sempre metallici, ma il militare che dormiva dentro l'opera doveva montarsi il suo letto branda, fatto di stoffa, e quindi anche toglierlo quando questo non era utilizzato.\nPresso l'ingresso dell'opera solitamente erano dislocate le latrine, con vasi alla turca, che riducevano cos\u00ec la necessit\u00e0 di dover uscire dall'opera. Raramente anche le pareti laterali di questi locali erano piastrellate o contenevano anche gli scarichi d'acqua. Erano inoltre previsti locali adibiti a infermeria.\nAll'interno di ogni opera, grande o piccola che fosse, vi erano sempre delle vasche in eternit per la riserva d'acqua non potabile. Data la non potabilit\u00e0 dell'acqua all'interno di queste vasche, nelle opere vi erano delle apposite taniche che contenevano 5 litri d'acqua potabile ciascuna. Queste taniche in vetro erano isolate termicamente con uno strato di polistirolo e rivestite all'esterno con un prisma in plastica marrone.\nLe porte.\nPer difendersi da eventuali attacchi con i gas le opere dovevano essere settorizzate per mezzo di compartimenti stagni situati in tutti i rami di corridoio che avevano comunicazione con l'esterno, cio\u00e8 gli ingressi e gli accessi alle postazioni e agli osservatori. I suddetti compartimenti erano costituiti da una coppia di porte stagne metalliche di origine navale dello spessore di circa 25\u00a0mm munite di spioncino e di guarnizioni di tenuta, la cui chiusura era assicurata da una serie di chiavistelli azionati da un dispositivo a crociera. Tra la coppia di porte era previsto uno spazio di almeno 2,5\u00a0m per consentire la sosta per il transito di una barella. Per la cronica carenza di materie prime nel periodo precedente alla Seconda Guerra Mondiale, che causava spesso la mancata consegna di buona parte delle porte richieste, queste indicazioni vennero spesso disattese limitando l'installazione di una sola porta stagna per ciascun compartimento previsto.\nI compartimenti stagni situati in corrispondenza delle postazioni delle armi assolvevano a due ulteriori funzioni:\nGli ingressi, situati di regola sul rovescio dell'opera o in luoghi protetti da ostacoli naturali dal tiro avversario, erano normalmente bloccati da una porta esterna denominata, in origine, porta \"Tipo 1\", costituita da un serramento metallico con corazzatura spessa 8\u00a0mm, chiusura ermetica con guarnizione in cartone d'amianto, munita di spioncino e sufficientemente robusta per sopportare scoppi o schegge.\nQuando non era possibile realizzare l'ingresso in una posizione sufficientemente protetta si ricorreva all'impiego di una porta garitta, costituita da una struttura di acciaio con piastre di corazzatura spesse fino a 30\u00a0mm che formavano un avancorpo da cui si poteva attuare un'efficace difesa ravvicinata degli ingressi e dei rovesci dell'opera. Le porte garitta erano dotate di tre feritoie di dimensioni ridotte, con piastra di chiusura interna, che permettevano l'installazione di armi automatiche o di mitragliatrici. La porta garitta poteva anche assolvere la funzione di osservatorio.\nAutonomia.\nOgni opera progettata dopo il 31 dicembre 1939, data di emanazione della Circolare 15000, era concepita per essere presidiata in modo permanente, ed era allestita per poter ospitare la truppa e il suo relativo comando, dandogli la possibilit\u00e0 di resistere senza aiuti esterni. Per questo motivo all'interno dell'opera erano presenti alcune vasche d'acqua non potabile in eternit e taniche d'acqua potabile, magazzini per viveri e munizioni, impianti d'illuminazione, di ventilazione, di filtraggio e di rigenerazione di aria e infine gli impianti di protezione anti-CO.\nPrima della II Guerra Mondiale le dotazioni di viveri e munizioni previste per le opere, classificate secondo la nomenclatura introdotta dalla Circolare 15000, erano le seguenti:\nle scorte di bombe a mano e di munizioni per i pezzi di artiglieria o anticarro erano previste per un periodo pi\u00f9 limitato.\nLa normale autonomia delle opere riutilizzate dopo la II Guerra Mondiale era invece di 8 giorni.\nAlimentazione elettrica.\nInizialmente nelle opere di \"tipo 200\" l'impianto elettrico era in corrente continua. Nella maggior parte delle opere l'energia elettrica veniva fornita da un gruppo elettrogeno del tipo Guidetti Condor U 1620, prodotto dalla ditta Costruzioni Meccaniche Fratelli Guidetti - Motori Universali Condor di Milano, che erogava una potenza massima di 1,62\u00a0kW a una tensione compresa tra 72 e 90\u00a0V. Tra il generatore e la rete si andavano a interporre degli accumulatori tampone che provvedevano ad alimentare gli utilizzatori nei momenti di non funzionamento del gruppo. Se si tiene conto della poca potenza disponibile, risulta chiaro come le lampade dovessero avere una potenza piuttosto limitata: solitamente compresa tra 16 e 24\u00a0W. Erano comunque sempre previste lampade d'emergenza a petrolio o candele sistemate in apposite nicchie distribuite nei locali e lungo i corridoi.\nNei centri di resistenza di minori dimensioni veniva impiegato un gruppo motogeneratore Guidetti Condor PV400, anch'esso prodotto dalla Guidetti, in grado di erogare una potenza massima di 400\u00a0W.\nNelle opere di maggiori dimensioni era invece previsto l'impiego di un gruppo elettrogeno da 8\u00a0kW, appositamente assemblato dalla ditta \"Pellizzari\". Nelle batterie in caverna il gruppo elettrogeno da 8\u00a0kW coesisteva spesso con quello da 1,62\u00a0kW.\nNel 1964/65 le opere ripristinate nel dopoguerra vennero allacciate alla rete elettrica Enel con linee in corrente alternata trifase a da usarsi in tempo di pace, mentre all'occorrenza si potevano sempre utilizzare i gruppi elettrogeni.\nMimetismo.\nLe opere solitamente erano immerse nell'ambiente circostante e dovevano mimetizzarsi perfettamente. Particolare cura veniva data alle feritoie, alle cannoniere e agli ingressi, i punti pi\u00f9 esposti.\nPer le opere della Fanteria d'Arresto, dato l'ambiente pianeggiante e poco consono a nascondere qualcosa, era pi\u00f9 difficile mimetizzarle. Per le opere di montagna invece il mimetismo era pi\u00f9 semplice, dato che spesso le opere venivano scavate direttamente nella roccia. Infatti tra le molte opere, si possono osservare come siano stati utilizzati materiali che imitano la roccia circostante (ai tempi si fece largo uso di vetroresina) e come sia stata impiantata vegetazione ad hoc.\nIn alcuni casi sono state mascherate come dei fienili, legnaie o piccole casette di contadini, quindi ricoperte di assi di legno, in modo che non potessero spiccare all'occhio anche in mezzo a un prato (vedi ad esempio il noto \"fienile\" dell'Opera 23 dello sbarramento di Versciaco o l'Opera 6 bis dello sbarramento di Perca).\nIn altri casi l'opera veniva mascherata facendole prendere le sembianze di una casa o di un maso, quindi con le feritoie che sembravano finestre e porte (vedi ad esempio l'Opera 3 dello sbarramento del Passo di Cimabanche, o l'Opera 9 dello sbarramento di Dobbiaco).\nAltre mimetizzazioni possibili si potevano ottenere simulando la presenza di depositi materiali dell'ANAS o di cabine elettriche, ma queste necessitavano di rimuovere le coperture all'occorrenza.\nCasermette.\nNei pressi degli sbarramenti erano quasi sempre presenti delle casermette; si possono andare a distinguere due tipi di casermette:\nLe casermette difensive furono costruite nel periodo del '38-'41, con lo scopo principale di alloggiare i militi della G.a.F. disposta per la copertura del confine. In Alto Adige, durante il periodo del terrorismo del BAS, alcune casermette furono riattivate e occupate dai reparti alpini e della guardia di finanza in servizio di vigilanza confinaria.\nSistema di ventilazione.\nNelle opere era in funzione un sistema per il ricambio dell'aria, strettamente dipendente dalla compartimentazione degli ambienti realizzata con le porte stagne. L'impianto di ventilazione era costituito da un sistema composto da saracinesche e tubazioni d'aerazione che permetteva di convogliare l'aria proveniente da prese esterne, eventualmente filtrata, ai diversi locali dell'opera per mezzo di ventilatori elettrici o azionati a manovella. Nelle opere del Vallo Alpino reimpiegate dopo la seconda guerra mondiale il sistema di ventilazione ha subito interventi di miglioramento e semplificazione rispetto a quello previsto dal progetto originale.\nVentilazione nelle opere prima della seconda guerra mondiale.\nL'impiego degli aggressivi chimici nella prima guerra mondiale aveva obbligato a adottare un sistema di protezione collettiva dai gas di combattimento all'interno delle opere del Vallo Alpino. Questo sistema prevedeva la chiusura ermetica di locali interni tramite porte stagne e l'installazione di un sistema centralizzato di ventilazione e filtrazione dell'aria prelevata tramite una serie di prese esterne poste possibilmente in luoghi defilati dal tiro, o di camini corazzati dove questo non fosse possibile. Le prese d'aria dovevano essere sempre multiple per evitare la possibilit\u00e0 di ostruzione o di distruzione contemporanea in caso di tiri di artiglieria. Le tubazioni, prive di scabrosit\u00e0 all'interno e con gli angoli raccordati con curve per diminuire la resistenza al passaggio dell'aria, erano di norma realizzate in ferro zincato e trattate con vernice antiacido all'interno per evitare la corrosione. Le apparecchiature di ventilazione erano ubicate nella parte pi\u00f9 interna dell'opera in un locale dedicato lungo il corridoio d'ingresso o in una nicchia che si apriva nella parete del ricovero truppa. Il gruppo di ventilazione poteva essere ad azionamento elettrico, ma doveva sempre essere prevista una serie di ingranaggi moltiplicatori collegati a una coppia di manovelle per consentirne l'azionamento manuale in qualsiasi evenienza.\nSecondo le \"Norme per la costruzione degli elementi delle sistemazioni difensive\" emesse dall'Ispettorato dell'Arma del Genio del Ministero della Guerra, \"\u00abL'impianto dovrebbe consentire la ventilazione con aspirazione libera dall'esterno, la ventilazione con filtrazione dell'aria esterna e la ventilazione a circuito chiuso con rigenerazione dell'aria interna.\u00bb\". Questo doveva essere realizzato, secondo lo schema dell'impianto di ventilazione illustrato in figura, con una valvola di scambio a quattro vie che metteva in comunicazione l'ingresso del ventilatore alternativamente con:\nVenivano impiegati filtri antigas tipo S.C.M.35, muniti di bocchettoni a innesto rapido per permetterne la rapida sostituzione e disposti in parallelo per aumentare il volume dell'aria trattata. Il loro numero (due, tre o quattro) variava in funzione della cubatura degli ambienti interessati.\nIl rigeneratore dell'aria aveva il compito di rimettere in circolo l'aria viziata proveniente dal ricovero, ricca di anidride carbonica (CO2) prodotta dalla respirazione del personale di presidio dell'opera, dopo averla fatta passare attraverso apposite capsule rigeneratrici contenenti sostanze, come il \"proxilene\", in grado di assorbite il CO2 e produrre contemporaneamente ossigeno, o attraverso capsule contenenti \"idrato sodico\", che permettevano il solo assorbimento del CO2 e richiedevano l'immissione di ossigeno proveniente da bombole.\nL'installazione del rigeneratore d'aria era ritenuta necessaria per le opere che potevano essere soggette a tiri prolungati di artiglieria, in modo da prolungare la possibilit\u00e0 di vita del presidio di altre 9-12 ore in caso di esaurimento dei filtri antigas. La scarsa diffusione dei rigeneratori d'aria \u00e8 confermata dalla letteratura sulle opere del Vallo Alpino Occidentale pubblicata a partire dall'ultimo decennio del XX secolo e dalle ricostruzioni degli impianti effettuate con i residuati bellici rinvenuti all'interno delle opere stesse (per esempio nell'area museale del Forte Bramafam a Bardonecchia), da cui emergono solo reperti relativi a impianti di ventilazione privi di rigeneratore dell'aria. All'interno di alcune opere \"tipo 15000\" del confine nord-orientale realizzate nel 1940 sono invece stati rinvenuti i resti di gruppi di ventilazione, realizzati dalla \"Aeromeccanica Marelli S.A.\" di Milano, provvisti di rigeneratore.\nA valle del ventilatore erano disposte delle saracinesche che permettevano di inviare l'aria al ricovero e alle postazioni delle armi mediante condotte dedicate. Il quadro di controllo dell'impianto prevedeva inoltre un flussimetro per misurare la portata globale dell'aria immessa e una serie di manometri per verificare le pressioni nei vari circuiti di distribuzione.\nVentilazione del ricovero.\nLa ventilazione del locale di ricovero veniva realizzata per mezzo di una serie di bocchette di efflusso munite di deflettori e distribuite con cadenza regolare (circa ogni 6\u00a0m) lungo la parete dove si attestavano i letti a castello. Tali bocchette permettevano di regolare la quantit\u00e0 di aria immessa in modo da evitare zone di ristagno o fastidiose correnti. Lungo la parete opposta era situata un'ulteriore tubazione con prese per l'espulsione dell'aria viziata, che veniva convogliata all'esterno attraverso un apposito camino preceduto da una valvola automatica di ritegno che impediva che si stabilisse una circolazione d'aria in senso inverso. La condotta di espulsione, oltre che con l'esterno, avrebbe dovuto essere collegata con il rigeneratore, in modo da permettere il ricircolo dell'aria in caso di necessit\u00e0.\nVentilazione delle camere di combattimento.\nLe camere di combattimento erano isolate dal resto dell'opera tramite una compartimento stagno, una delle cui funzioni era di evitare che il monossido di carbonio (CO) prodotto dal tiro delle armi potesse penetrare nei locali interni producendo intossicazioni del personale di presidio dell'opera.\nLa protezione dal monossido di carbonio del personale che operava all'interno delle camere di tiro era invece assicurato per mezzo di apposite maschere antigas collegate con un tubo corrugato flessibile a un collettore che faceva capo alla condotta dell'aria proveniente dall'impianto di ventilazione.\nUn'ulteriore bocchetta, collegata con lo stesso circuito di immissione dell'aria pulita, provvedeva inoltre a mantenere in sovrappressione la camera di tiro, in modo che i gas prodotti dalle armi in azione venissero espulsi all'esterno attraverso gli appositi condotti che sboccavano sulla parte superiore della casamatta (o sulla parete frontale quando quest'ultima era completamente incavernata). La sovrappressione nella camera di tiro agiva anche da protezione contro gli attacchi chimici, impedendo l'ingresso dei gas di combattimento attraverso le feritoie o le prese d'aria che servivano per la ventilazione naturale della casamatta quando le armi non erano in funzione.\nVentilazione nelle opere reimpiegate dopo la seconda guerra mondiale.\nNelle opere del Vallo Alpino reimpiegate dopo la seconda guerra mondiale l'impianto di ventilazione centralizzato \u00e8 stato sostituito con una serie di apparecchiature di diversa tipologia distribuite all'interno dell'opera in prossimit\u00e0 delle installazioni da servire.\nIn particolare sono stati installati:\nL'adozione di mezzi individuali per la protezione dagli attacchi NBC (nucleari, batteriologici o chimici) ha inoltre consentito la semplificazione della settorizzazione delle opere con l'eliminazione dei compartimenti stagni.\nVentilazione delle camere di combattimento.\nRispetto alla situazione ante seconda guerra mondiale le modalit\u00e0 di ventilazione delle camere di combattimento sono rimaste funzionalmente le stesse, ma gli impianti hanno subito le seguenti varianti:\nLe maschere antigas erano del tipo M34 o M41 se ottiche, sostituite in seguito dal modello M59.\nArmamento delle opere.\nArmamento prima della guerra.\nOgni opera era dotata di almeno una mitragliatrice ed eventualmente di un cannone anticarro. La presenza del pezzo anticarro divenne di norma dopo l'emanazione della Circolare 15000 nelle \"opere grosse\" e nelle \"opere medie\" previste dalla circolare stessa.\nSolitamente l'armamento prevedeva:\nL'artiglieria invece era costituita in generale di due modelli di armi anticarro:\nOltre ai cannoni anticarro, furono utilizzati anche cannoni per il tiro di appoggio e sbarramento:\nOltre alle armi qui sopra citate, molti sbarramenti erano anche forniti di:\nL'opera oltre al suo mimetismo, era circondata solitamente da un campo minato e da del filo spinato per la difesa dai guastatori oltre che ad appositi cartelloni indicanti la presenza dell'opera (questi erano in realt\u00e0 per tenere lontani i curiosi e non i nemici).\nOltre al fossato o muro con funzione anticarro, che solitamente veniva realizzato nel fondovalle per sbarrare la via ai carri dell'invasore, vi erano dei piani tattici per il posizionamento di blocchi stradali e ferroviari e dei piani di fuoco con zone da battere, da adottare in caso di attacco. Spesso le sedi stradali e ferroviarie erano sbarrate all'occorrenza con cavi o con cavalli di frisia.\nSi ricorda che oltre alla normale posizione delle armi durante i combattimenti, qualora necessario, le bocche da fuoco potevano venire tolte e appoggiate su appositi cavalletti, e anche coperte con particolari lamierini protettivi, contro acqua e umidit\u00e0.\nArmamento dopo la guerra.\nDopo la fine della Seconda Guerra Mondiale, quando le opere vennero riaperte, e nuovamente presidiate, questa volta dagli Alpini d'Arresto e Fanteria d'Arresto, cambiarono in parte gli armamenti delle opere.\nMitragliatrici:\nArtiglieria:\nInoltre le opere erano difese anche con l'impiego di campi minati del cui dislocamento si occupava il genio militare.\nCon la dismissione/chiusura delle opere nel 1992, la maggior parte delle armi vennero rimosse, comprese le torrette, carri o parti di esse (quando era possibile farlo, in quanto molte di queste erano saldate nel cemento armato).\nComunicazioni tra e nelle opere.\nAll'interno di ogni opera era prevista l'installazione di una rete telefonica e di altri sistemi per collegare le varie postazioni al comando, come tubi portavoce, pannelli con segnali luminosi e acustici, altoparlanti. Tuttavia, se questo fu realizzato, almeno in parte, nelle opere pi\u00f9 grosse, dove le comunicazioni a distanza erano strettamente necessarie, lo stesso non avvenne per le opere di minore estensione, in molte delle quali allo scoppio delle ostilit\u00e0, nel giugno 1940, fu necessario rimanere a portata di voce.\nI collegamenti esterni erano invece basati sulle stazioni fotofoniche, sostituite in seguito dalle stazioni radio, e sulla rete telefonica con cavo interrato.\nStazioni fotofoniche.\nI fotofoni erano degli apparati di tipo elettro-ottico che permettevano la trasmissione in full-duplex di un segnale audio per mezzo di un canale di comunicazione basato sull'uso di onde elettromagnetiche nello spettro del visibile o del vicino infrarosso. In pratica il segnale elettrico prodotto da un microfono veniva utilizzato, dopo opportuna amplificazione, per modulare in ampiezza la tensione di alimentazione di una lampada a incandescenza posta in un proiettore ottico, la cui radiazione (nel campo del visibile o dell'infrarosso) veniva inviata in linea retta verso una stazione ricevente. Qui il fascio ottico veniva captato da un sistema catadiottrico costituito da due specchi, nel fuoco del quale era posta una cellula fotoemissiva al cesio che riconvertiva le variazioni luminose in un segnale elettrico che veniva amplificato e inviato a una cuffia con la quale l'operatore poteva ascoltare il messaggio vocale trasmesso dalla stazione corrispondente.\nLe stazioni fotofoniche, all'avanguardia per quei tempi, furono messe a disposizione delle autorit\u00e0 militari dal 1935. Esse erano composte da una cassetta contenente la parte elettronica, costituita da un circuito a tubi termoionici alimentato a batterie, e dall'apparato ottico, costituito da due tubi metallici affiancati nei quali erano alloggiati rispettivamente la lampada e la cellula al cesio, sormontati da un mirino per il puntamento verso la stazione con cui si voleva stabilire la comunicazione. Il sistema poteva funzionare con radiazioni visibili o infrarosse applicando appositi schermi di vetro colorato (speciali filtri) davanti al complesso di trasmissione.\nEsistevano due tipi di stazione fotofonica che differivano per il diametro dei tubi dell'apparato ottico (115 o 180\u00a0mm), dal quale dipendeva la portata utile del sistema. Entrambi i tipi potevano essere impiegati come stazione da campo sistemando l'apparato ottico su un apposito treppiede, ma all'interno delle opere era prevista unicamente l'installazione della stazione da 180\u00a0mm, la cui parte ottica veniva sistemata su una staffa solidale con una coppia di tubi affiancati che venivano annegati all'interno di una feritoia di piccole dimensioni, detta condotto fotofonico, che traforava la massa muraria o rocciosa di protezione del blocco in direzione della postazione fotofonica dell'opera corrispondente. Le stazioni fotofoniche erano normalmente ubicate nei blocchi d'ingresso e nelle camere di combattimento o, in alcuni casi, in ambienti espressamente dedicati.\nQuesto sistema permetteva, in teoria, una comunicazione fino ai 6\u00a0km di distanza di giorno e 10\u00a0km (circa) di notte. In pratica le condizioni atmosferiche degli ambienti di montagna, caratterizzati frequentemente da foschia o nuvolosit\u00e0 bassa, ne condizionavano pesantemente le prestazioni operative, impedendo a volte l'intelligibilit\u00e0 delle comunicazioni. A tale proposito il Maresciallo Badoglio cos\u00ec scriveva nella \"Relazione sull'ispezione compiuta alle nostre sistemazioni difensive del Moncenisio nei giorni 16 e 17 maggio 1940 - XVIII\": \u00abLe stazioni fotofoniche nelle opere presentano l'inconveniente che, in caso di azione, \u00e8 prevedibile che non diano adeguato rendimento. \u00c8 gi\u00e0 allo studio la sostituzione di esse con stazioni radiofoniche a onde corte.\u00bb\nStazioni radio.\nData la poca affidabilit\u00e0 dei sistemi fotofonici in caso di nebbia o fumo denso, si decise di munire l'opera con delle radio.\nUn primo modello di radio fu la R4/D, successivamente sostituito dal modello RF4/D. Queste radio, oltre a essere ingombranti (antenne di 20\u00a0m, di tipo a dipolo) e pesanti (la R4/D pesava 152\u00a0kg), avevano una portata di 50\u201360\u00a0km, e operavano attorno ai 1.300-4.285 kHz la prima e 1.270-4.300\u00a0kHz la seconda. Spesso il condotto della fotofonica veniva utilizzato per riporre l'antenna.\nSoprattutto dopo la Seconda Guerra Mondiale, gli apparecchi radio ebbero un ruolo sempre pi\u00f9 importante nelle comunicazioni e le opere ripristinate furono dotate di sistemi radio idonei al funzionamento anche dall'interno delle stesse mediante apparati suppletivi denominati \u201cComplessi aggiuntivi OB/9\u201d, che comprendevano un'antenna tipo stilo, un cavo coassiale di collegamento, un adattatore d'antenna e un picchetto con isolatore per il sostegno dell'antenna stessa. Alcuni dei modelli di radio usati furono:\nRete telefonica.\nPer quanto riguarda le opere del Vallo Alpino Settentrionale, i collegamenti telefonici esterni, presi in considerazione nelle varie circolari dell'Ispettorato dell'Arma del Genio (I.A.G.), iniziarono a essere previsti nei progetti degli anni quaranta, ma non furono ritenuti di primaria importanza, visto che la maggior parte delle opere non erano ancora completate. Cos\u00ec, alla sospensione dei lavori ('41-'42), nessuna opera era dotata di tale collegamento.\nA ci\u00f2 si mise rimedio nel dopoguerra, con il reimpiego di alcune opere che furono cos\u00ec dotate di rete telefonica sia interna che esterna.\nAlcuni degli apparati usati furono:\nIn sostanza si pu\u00f2 affermare che, all'interno dell'opera, i locali principali fossero muniti di apparecchi telefonici portatili, collegati tramite un apposito impianto al centralino telefonico.\nSimboli all'interno delle opere.\nAll'interno dei bunker si utilizzava una particolare simbologia, che oltre a una identificazione progressiva relativa alle postazioni di fuoco, indicava i locali e gli equipaggiamenti all'interno delle opere. Il tipo di simbologia utilizzata, per quanto simile era diversa a seconda del periodo (prima della guerra e nel dopo guerra) e anche a seconda se si trattasse di opera da montagna o da pianura.\nSolitamente in tutte le opere all'ingresso dell'opera si trovavano comunque delle indicazioni o nei casi migliori un cartello di alluminio che indicava il numero e la tipologia delle postazioni da fuoco, e quindi gli eventuali vari locali con le funzioni di camerata o di riserva ad esempio.\nSimbologia nelle opere di montagna.\nAll'inizio della vita vera e propria delle opere la simbologia utilizzata erano in realt\u00e0 delle scritte sui muri, in diversi stili e colori (solitamente nere, gialle o rosse), dovuti probabilmente soltanto al particolare estro creativo del pittore. Una segnaletica di questo tipo naturalmente aveva una longevit\u00e0 breve, ed \u00e8 quindi difficile oggigiorno trovarne in condizioni ottimali. Alcune scritte di questo tipo, realizzate con vernice nera e apposite maschere per caratteri stampatello, sono tuttora presenti in buono stato di conservazione in qualche opera del Vallo Alpino Occidentale.\nNel dopoguerra e soprattutto nelle opere di montagna i cartelli erano normalmente costituiti da simboli bianchi stampati su sfondo nero incorniciato di bianco, stampati su cartellini di plastica di forma quadrata, che potevano essere appesi da soli o aggregati ad altri, formando cos\u00ec un cartello pi\u00f9 complesso. Per elevare il grado della loro visibilit\u00e0, solitamente i simboli erano rifrangenti.\nA volte al posto dei numeri per indicare le diverse postazioni per arma presenti nell'opera, veniva aggiunta una lettera \"M\" o \"P\" prima del numero. Questa distinzione stava a indicare la differenza di postazione presente: mitragliatrice o cannone anticarro.\nOltre a questi cartelli continuava a essere usata la tecnica dei caratteri stampatello realizzati con maschere e vernice nera."}
{"id": "725587", "revid": "37401", "url": "https://it.wikipedia.org/wiki?curid=725587", "title": "Cernusco sul Naviglio", "text": "Cernusco sul Naviglio (\"Cernusch\" in dialetto milanese, IPA: ) \u00e8 un comune italiano di abitanti della citt\u00e0 metropolitana di Milano in Lombardia. Il toponimo originale fu \"Cernusco Asinario\" fino al 1859. Nel 1985 l'allora presidente della Repubblica Sandro Pertini firm\u00f2 il decreto che confer\u00ec a Cernusco sul Naviglio il titolo di citt\u00e0. Fa parte del territorio della Martesana.\nGeografia fisica.\nIl Naviglio Martesana.\nIl Naviglio della Martesana, o Naviglio Piccolo, inizia presso la frazione di Concesa del comune di Trezzo sulla destra dell'Adda e giunge fino a Milano.\nStoria.\nIn epoca romana il territorio di Cernusco sul Naviglio era attraversato da un'importante strada romana, la \"via Gallica\". Fino alla met\u00e0 del XIX secolo il paese si chiam\u00f2 Cernusco Asinario. Secondo alcuni il toponimo viene dal nome del funzionario romano Caio Asinio (morto nel 45 a.C.), la cui tomba \u00e8 stata rinvenuta nel 1849 a Cascina Lupa. In epoca longobarda il territorio di Cernusco appartenne alla Basilica di Monza. Successivamente pass\u00f2 alla Pieve di Gorgonzola.\nNel 1443 Filippo Maria Visconti, duca di Milano, approv\u00f2 il progetto di un canale che fosse in grado di irrigare le campagne nei pressi di Cernusco, oltre che di azionare i mulini della zona. I lavori furono iniziati da Bertola da Novate e si conclusero 1457. Il canale prendeva le acque dell'Adda e le faceva confluire nel Seveso, dopo Cassina de' Pomm. Nel 1497 Leonardo da Vinci, su richiesta di Ludovico il Moro, studi\u00f2 un nuovo percorso e fece congiungere il naviglio con le acque della Fossa interna, con uno sviluppo complessivo, sino al Ponte delle Gabelle, di 36,5\u00a0km. Il problema del dislivello fra i due canali venne risolto con la costruzione di sbarramenti nella conca di San Marco.\nNel 1459 venne costruito il ponte (quello attuale di viale Assunta), successivamente demolito e ricostruito nel 1630 e restaurato nel 1932. Il canale fu prima scavato fino alla Cassina de' P\u00f2mm, ma Leonardo da Vinci nel 1497, attraverso la costruzione di conche, lo condusse fino a Milano. Il Naviglio della Martesana, perfezionato ed allargato nel 1572, misura 38,440 chilometri totali, 6,280 dei quali in citt\u00e0.\nNel XIII secolo Cernusco Asinario divenne feudo dei Della Torre, successivamente sconfitti dai Visconti, i quali incamerarono questo feudo. Nel XV secolo, sotto gli Sforza, il paese venne assegnato ai Visconti Marliani, per passare poi ai Trivulzio. Nel XVII secolo il feudo venne acquisito dai Serbelloni.\nIn forza del decreto di aggregazione e unione dei comuni del dipartimento d'Olona (decreto 4 novembre 1809 a) il comune di Cernusco Asinario rest\u00f2 a far parte del cantone IV del distretto III di Monza: la sua popolazione ammontava a 2.427 unit\u00e0.\nNel decreto di concentrazione e unione dei comuni del dipartimento d'Olona (decreto 8 novembre 1811) il comune di Cernusco risultava formato dagli aggregati di Cernusco Asinario e di Cassina de' Pecchi con Colombirolo e l'unita Camporicco: incluso nel distretto III di Monza, cantone V di Gorgonzola, il comune contava 2.986 abitanti. Nel 1816 le frazioni vennero scorporate a formare il ricostituito comune di Cassina De' Pecchi. Nel 1866 la frazione Increa venne scorporata e unita al nuovo comune di Brugherio.\nArrivato al Novecento come uno dei tanti comuni di Lombardia, Cernusco segu\u00ec le vicende del Regno d'Italia e del regime fascista fino alla Resistenza. La resa dei nazifascisti avvenne per diretta trattativa tra Felice Frigerio, partigiano cattolico e poi pittore cernuschese, e il comando germanico, che si era attestato a Palazzo Tizzoni nella piazza Matteotti. A Frigerio \u00e8 stata intitolata la sala conferenze dell'ex Filanda. Nel 1924, si sarebbero verificate le apparizioni della Beata Vergine Maria del Divin Pianto a suor Elisabetta Redaelli.\nMonumenti e luoghi d'interesse.\nArchitetture religiose.\nChiesa Parrocchiale di Santa Maria Assunta.\nConsacrata il 17 luglio 1932 dal cardinal Ildefonso Schuster.\nSantuario di Santa Maria Addolorata.\nLuogo di culto fondato probabilmente nel IX secolo, e riedificato nel Seicento passando da una pianta a due navate asimmetriche, ad una sola navata; sulla facciata \u00e8 posta una vetrata datata al 1562 di particolare interesse e nel 1998 \u00e8 stato realizzato il nuovo portale in bronzo, su disegno di Felice Frigerio, nelle cui formelle viene raffigurato il tema di Maria Madre della Chiesa.\nChiesa della Madonna del Divin Pianto.\nDedicata alle apparizioni della Madonna del Divin Pianto che avrebbe avuto suor Elisabetta Redaelli, edificata su progetto dell'architetto Carlo Razzini e dell\u2019ingegner Luigi Vigan\u00f2, aperta al culto nel 1986, fu consacrata nel settembre del 1992 dal cardinal Carlo Maria Martini. All'interno presenta opere del maestro Paolo Scirpa, dalle vetrate alla Via Crucis, al trittico del presbiterio e alla pala della Risurrezione posta dietro al fonte battesimale. Dal 1990, sulla facciata della chiesa \u00e8 presente il \"Sole di San Bernardino\", opera del 1966 precedentemente esposta sulla facciata del Duomo di Siracusa.\nArchitetture civili.\nVilla Alari.\nVilla di delizia costruita all'inizio del Settecento dall'architetto Giovanni Ruggeri per il conte Giacinto Alari, costituisce uno dei maggiori esempi di Barocchetto lombardo. Presenta pregevoli interno decorati da Borroni Giovan Angelo, \"il trionfo di Apollo\"; Fabbrica Francesco, Pietro Maggi, Giovanni Antonio Cucchi. Ospit\u00f2 l'Arciduca Ferdinando d'Asburgo, per poi venire convertita nel novecento in ospedale psichiatrico. Nel 2018 in fase di restauro.\nVilla Biancani Greppi.\nMonumentale residenza barocca, posseduta nel Seicento da Antonio Biancani, pass\u00f2 alla fine del Settecento ai Greppi che ne ordinarono il restauro in stile neoclassico forse a Piermarini. Lasciata in eredit\u00e0 all'Ospedale Maggiore di Milano, fu convertita in ospedale perdendo arredi e decorazioni. Dal 1961 \u00e8 propriet\u00e0 del Comune di Cernusco che ne ha eseguito il restauro. Nell'antico parco, originariamente giardino \"alla francese\", \u00e8 stato edificato un edificio scolastico e la Biblioteca Comunale.\nVilla Uboldo.\nCostruita quale villa di delizia dal banchiere milanese Ambrogio Uboldo, su progetto del cugino Cirillo Rougier, nel 1817, in stile neoclassico. Presenta la fronte principale verso il naviglio, ornata da un timpano che riportava lo stemma dagli Uboldo. Particolarmente celebrato dagli ospiti il parco romantico, completato nel 1837. Caratterizzato da una fitta vegetazione, e affacciato sul naviglio, era arricchito da molti elementi creati per evocare atmosfere gotiche e misteriose, quali il \"Ponte del Diavolo\", il \"Tempio della Notte\", il Labirinto, l\"'Antro di Enea e Didone\", scomparsi o degradati.\nVilla Ferrario.\nVilla barocca, situata nell'odierna via Cavour verso la quale affaccia la fronte principale preceduta dal parco, mentre la fronte posteriore affaccia su una corte.\nPalazzo Vigan\u00f2.\nAmpio palazzo a due piani costruito attorno a una corte quadrata, all'angolo fra le vie Cavour e Caio Asinio, presenta un'interessante facciata adorna da caratteristici cornicioni e una gronda a gola rovesciata. All'inizio del novecento appartenne al pittore Vico Vigan\u00f2.\nCascina Castellana.\nPresenta una parte rustica articolata attorno a un cortile quadrangolare, mentre la parte padronale a ovest consiste di due piani affacciati su un piccolo giardino all'italiana, e sulla corte d'onore con un portico a tre fornici e colonne in pietra.\nSociet\u00e0.\nEvoluzione demografica.\nSecondo i dati ufficiali sulla popolazione residente pubblicati da Comune di Cernusco sul Naviglio nell'ambito del progetto OpenData, i residenti al 27/3/2013 erano .\nL'evoluzione demografica della popolazione mostrata dai dati ISTAT nei censimenti generali della popolazione italiana mostra un aumento pressoch\u00e9 costante della popolazione, passata unit\u00e0 nel 1861 a nel 2021, con un'accelerazione tra il 1950 e i primi anni ottanta.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 6% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa religione prevalente a Cernusco \u00e8 il cattolicesimo. Dal 1\u00ba settembre 2007 le tre parrocchie della citt\u00e0, dedicate a Santa Maria Assunta (chiesa prepositurale), a San Giuseppe Lavoratore e alla Madonna del Divin Pianto, sono raggruppate in una comunit\u00e0 pastorale, dedicata alla Famiglia di Nazaret. Si aggiunge a esse il Santuario di Santa Maria Addolorata e la chiesa di San Rocco a Ronco.\nIn Cernusco sul Naviglio \u00e8 presente l'Ordine Ospedaliero di San Giovanni di Dio (conosciuto pi\u00f9 comunemente come Fatebenefratelli): nella Curia Provinciale e nell'Istituto sant'Ambrogio. Inoltre altra realt\u00e0 religiosa presente sono le Suore di Santa Marcellina che hanno una RSA \"Soggiorno Biraghi\" e il convento, luogo di fondazione dell'Ordine dove, nel 1924, sarebbe avvenuta l'apparizione della Beata Vergine Maria del Divin Pianto, alla quale fu dedicata l'omonima chiesa.\nCultura.\nScuole.\nSono presenti 2 scuole superiori:\nInfrastrutture e trasporti.\nStrade.\nCernusco sul Naviglio sorge ad est di Milano, da cui dista circa 10 chilometri, ed \u00e8 interessata da una rete stradale fortemente strutturata che facilita le relazioni sovraprovinciali. Le principali vie di collegamento sono la Tangenziale Est (la cui uscita 13 \u00e8 dedicata a Cernusco e Brugherio), che consente di raggiungere rapidamente il capoluogo e le principali autostrade dell'Italia settentrionale, e la ex Strada statale 11 Padana Superiore (che nel territorio lombardo \u00e8 considerata come strada provinciale).\nInoltre occorre menzionare anche la rete di strade provinciali, che consente le relazioni con i Comuni limitrofi: la S.P. 113 per Monza; la S.P. 120 (che nell'abitato del Comune assume via via la denominazione di: \"Via Amerigo Vespucci\"; \"Via Cristoforo Colombo\"; \"Via Alessandro Manzoni\"; \"Via Suor Marina Videmari\") per Sesto San Giovanni; la S.P. 121 (l'asse stradale che assume le denominazioni di: \"Via Torino\"; \"Via Giuseppe Mazzini\"; \"Via Giuseppe Verdi\"), che conduce a Carugate e da l\u00ec all'Autostrada A4 e la S.P. 103 \"Cassanese\", che conduce ad Est verso Melzo e ad Ovest verso Pioltello, Segrate e termina a Milano, zona Lambrate.\nA 10\u00a0km circa da Cernusco, sorge l'Aeroporto \"Enrico Forlanini\" di Linate, ora dedicato principalmente ai voli nazionali.\nTrasporto Pubblico Locale.\nA Cernusco sul Naviglio \u00e8 presente anche un servizio di trasporto locale, gestito da LINE, con autobus che copre con 7 linee il percorso urbano cittadino, offre inoltre un servizio scuole e una linea speciale per il giorno di mercato. In aggiunta a questo, in citt\u00e0, \u00e8 presente anche, dal 2013, il servizio a chiamata. Oltre al biglietto ordinario sono previste altre tipologie sia di biglietto singolo sia di abbonamento, inoltre accetta l'utilizzo dello smartphone per comprare biglietti e rinnovare abbonamenti.\nBike Sharing.\nDal giugno 2011 il comune di Cernusco sul Naviglio attiva il servizio denominato \"Meglio in Bici\": servizio di bike sharing insieme ai comuni limitrofi di Carugate e Pioltello. Dal 2017 \u00e8 stata fatta una nuova convenzione fra Cernusco e Pioltello per una durata triennale fino al 2019. I dati del 2016, si legge nel bilancio di fine mandato dell'Amministrazione:\u00ab483 utenti del \"bike sharing\" nel 2016, 6.582\u00a0km percorsi, 65% gli spostamenti del servizio sovracomunale che inizia o termina a Cernusco\u00bbSono oltre 60 le biciclette messe a disposizione con oltre 80 stalli per la sosta.\nMetropolitana.\nLo sviluppo di Cernusco sul Naviglio \u00e8 stato facilitato dalla presenza della linea M2 della metropolitana di Milano, che permette di raggiungere Milano in pochi minuti e, verso est, Cassina de' Pecchi, Gorgonzola e Gessate. Le stazioni nel territorio cernuschese sono due: una serve il centro urbano, mentre la seconda (\"Villa Fiorita\") serve la zona industriale e funziona da stazione interscambio per .\nAmministrazione.\nAltre informazioni amministrative.\nNel marzo del 2015 la citt\u00e0 aderisce all'Unione di comuni della Martesana, comprendente oltre a Cernusco i comuni di Gorgonzola, Carugate, Pessano con Bornago, Bussero e Cambiago."}
{"id": "725588", "revid": "767487", "url": "https://it.wikipedia.org/wiki?curid=725588", "title": "Ci incontreremo ancora un giorno", "text": "Ci incontreremo ancora un giorno \u00e8 il primo album studio della Oi! band Klasse Kriminale, pubblicato nel 1989.\nFormati e ristampe.\nL'album venne inizialmente stampato su LP dall'etichetta neo-nazista francese Rebelles Europ\u00e9ens, successivamente ha avuto le seguenti ristampe"}
{"id": "725589", "revid": "2043251", "url": "https://it.wikipedia.org/wiki?curid=725589", "title": "Marc Ouellet", "text": "Biografia.\nOrigini e giovinezza.\nGli Ouellet discendono dal pioniere della Nuova Francia Ren\u00e9 Ouellet (scritto anche Ho\u00e9let o Ho\u00fballet), originario di Parigi e che arriv\u00f2 in Canada nel 1663. Ren\u00e9 Ouellet spos\u00f2 l'8 marzo 1666 a Qu\u00e9bec Anne Rivet, una figlia del re originaria della Normandia. Tra i loro figli, nati a Sainte-Famille sull'\u00cele d'Orl\u00e9ans nel mezzo del fiume San Lorenzo, Gr\u00e9goire Ouellet \u00e8 l'antenato del cardinale Marc Ouellet.\nMarc Armand Ouellet, figlio di Pierre Ouellet (nato il 31 gennaio 1919 a Albanel) e di Graziella Michaud (nata il 23 maggio 1922 \u00e0 La Motte), \u00e8 nato l'8 giugno 1944 a La Motte nella diocesi di Amos, il terzo di otto figli.\nFormazione e ministero sacerdotale.\nFrequenta l'\"\u00c9cole normale\" di Amos, dal 1959 al 1964 ed ottiene un baccalaureato in pedagogia dall'\"Universit\u00e9 Laval\" nel 1964. Prosegue gli studi teologici nel seminario maggiore di Montr\u00e9al, dove nel 1968 ottiene la licenza in teologia.\nIl 25 maggio 1968 \u00e8 ordinato presbitero dal vescovo Gaston Hains, vescovo coadiutore di Amos, nella chiesa di San Luca a La Motte per la diocesi di Amos. Dopo l'ordinazione \u00e8 per due anni viceparroco di Saint-Sauveur de Val-d'Or. Nel 1970 si trasferisce in Colombia per insegnare teologia al seminario maggiore di Bogot\u00e0, retto dalla Compagnia dei sacerdoti di San Sulpizio, della quale diviene membro nel 1972.\nProsegue i suoi studi a Roma, ottenendo una licenza in filosofia presso la Pontificia universit\u00e0 \"San Tommaso d'Aquino\", nel 1974. Torna quindi in Colombia come professore e membro della direzione del seminario maggiore di Manizales. Due anni dopo, nel 1976, viene richiamato in Canada per ricoprire le stesse funzioni nel seminario maggiore di Montr\u00e9al.\nNel 1978 decide di proseguire gli studi e rientra nuovamente a Roma, nel 1983 ottiene un dottorato in teologia dogmatica presso la Pontificia Universit\u00e0 Gregoriana. Terminati gli studi torna una terza volta in Colombia come professore al seminario di Cali. Un anno dopo, nel 1984 diviene rettore del seminario di Manizales, incarico che mantiene fino al 1989.\nNel 1990 torna in Canada come rettore del seminario di Montr\u00e9al e dal 1994 come rettore del seminario di Edmonton. Dal 1996 al 2002 \u00e8 ordinario di teologia dogmatica della Pontificia Universit\u00e0 Lateranense a Roma.\nDiventa membro associato a \"Communio\", la rivista teologica fondata, tra gli altri, da Joseph Ratzinger e Hans Urs von Balthasar.\nMinistero episcopale e cardinalato.\nIl 3 marzo 2001 papa Giovanni Paolo II lo nomina segretario del Pontificio consiglio per la promozione dell'unit\u00e0 dei cristiani e vescovo titolare di Agropoli; succede al cardinale Walter Kasper, nominato presidente del medesimo dicastero. Riceve l'ordinazione episcopale il 19 marzo successivo, nella basilica di San Pietro in Vaticano, dallo stesso papa, coconsacranti i cardinali Angelo Sodano e Giovanni Battista Re.\nIl 15 novembre 2002 papa Giovanni Paolo II lo nomina arcivescovo metropolita di Qu\u00e9bec e primate del Canada; succede a Maurice Couture, dimessosi per raggiunti limiti di et\u00e0. Prende possesso dell'arcidiocesi il 26 gennaio 2003. Riceve il pallio dal papa il 29 giugno successivo.\nPapa Giovanni Paolo II lo crea cardinale presbitero di Santa Maria in Traspontina nel concistoro del 21 ottobre 2003.\nIl 18 e il 19 aprile partecipa come cardinale elettore al conclave del 2005 che elegge papa Benedetto XVI; secondo alcuni osservatori fu egli stesso uno dei papabili, essendo stato infatti collocato dal \"National Catholic Reporter\" tra i primi venti porporati con le pi\u00f9 alte possibilit\u00e0 di elezione, mentre secondo altri la sua elezione sarebbe stata appoggiata dallo stesso cardinale Ratzinger, eletto poi papa.\nNel maggio 2007 partecipa alla V conferenza episcopale latinoamericana ad Aparecida come membro designato dal papa.\nIl 30 giugno 2010 papa Benedetto XVI lo nomina prefetto della Congregazione per i vescovi e presidente della Pontificia commissione per l'America Latina; succede al cardinale Giovanni Battista Re, dimessosi per raggiunti limiti di et\u00e0.\nIl 6 aprile 2011 \u00e8 nominato membro del Pontificio consiglio per i testi legislativi.\nIl 12 e il 13 marzo partecipa come cardinale elettore al conclave del 2013 che elegge papa Francesco.\nIl 26 giugno 2018 lo stesso papa Francesco, derogando ai canoni 350 \u00a7\u00a7 1-2 e 352 \u00a7\u00a7 2-3 del Codice di diritto canonico, lo eleva all'ordine dei cardinali vescovi, con effetto dal 28 giugno successivo.\nParla correntemente sei lingue: francese (madrelingua), inglese, spagnolo, portoghese, italiano e tedesco.\n\u00c8 considerato come uno dei pi\u00f9 strenui difensori delle fede cattolica nella gerarchia religiosa canadese, anche in seguito alle posizioni prese in occasione della \"Rivoluzione tranquilla\" degli anni sessanta avvenuta a suo giudizio troppo precocemente. Appoggia, inoltre, e la reintroduzione del Canto gregoriano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "725590", "revid": "3732", "url": "https://it.wikipedia.org/wiki?curid=725590", "title": "Yacht Club Italiano", "text": "Lo Yacht Club Italiano (abbreviato YCI) \u00e8 uno yacht club fondato nel 1946 a Genova. Il Club continua la tradizione del Regio Yacht Club Italiano.\nLa sede si trova presso il Porticciolo Duca degli Abruzzi, a Genova.\nStoria.\nRegio Yacht Club Italiano.\nIl Regio Yacht Club Italiano (RYCI) fu fondato a Genova il 7 agosto 1879 da un gruppo di velisti guidati da Vittorio Augusto Vecchi, detto Jack la Bolina. Era il primo circolo velico italiano e dell'intero Mediterraneo; oltre alla sede di Genova aveva sezioni a Livorno, Isola d'Elba, Civitavecchia e Napoli. Le sezioni successivamente si staccheranno dando vita a numerosi circoli velici autonomi.\nFurono presidenti del RYCI, tra gli altri, S.A.R. Luigi di Savoia-Aosta (1906-1933) e S.A.R. Amedeo di Savoia Aosta (1933-1942).\nFra i pi\u00f9 famosi panfili a battere la bandiera del \"club\" vi fu l\"'Elettra\", da cui Guglielmo Marconi fece partire alcuni dei suoi esperimenti di trasmissione di segnale elettrico senza fili.\nYacht Club Italiano.\nCon la caduta della monarchia, nel 1946, il Club \u00e8 stato rifondato come Yacht Club Italiano.\nAttuale Presidente \u00e8 Nicol\u00f2 Reggio, che \u00e8 subentrato a Carlo Croce (figlio di Beppe Croce), primo Presidente non anglosassone dell'ISAF.\nEventi sportivi.\nDalla prima regata, svoltasi l'8 agosto 1880, nel Golfo della Spezia, con \"appena\" 177 imbarcazioni, il Club \u00e8 passato, oggi, ad oltre 1200 soci e si \u00e8 affermato a livello europeo e mondiale nel corso degli anni.\nNel 1902 la vittoria del Duca degli Abruzzi con il panfilo \"Artica\" nella Coppa di Francia vide l'ingresso del Club sullo scenario internazionale.\nSeguirono le vittorie olimpiche, come l'oro ai Giochi della XI Olimpiade di Kiel del 1936.\nAttualmente lo YCI \u00e8 sponsor di svariate regate che si svolgono a livello italiano e internazionale: dalle \"classiche\" Giraglia Rolex Cup, che deve il suo nome ad uno scoglio vicino alla Corsica doppiato dai partecipanti, al Grand Prix d'Italie Mini 650 fino alle veleggiate come la Millevele.\nAmerica's Cup.\nLa prima partecipazione alla America's Cup fu nel 1987 con Italia, seguita da quella del 2007 con Luna Rossa.\nVolvo Ocean Race.\nRecentemente, lo Yacht Club Italiano ha annunciato la propria partecipazione alle prossime due edizioni della Volvo Ocean Race, la regata d'altura considerata \"l'Everest del mare\" dove equipaggi di tutto il mondo competono duramente in un giro del mondo di 37.000 miglia nei mari pi\u00f9 impervi passando per Citt\u00e0 del Capo, Singapore, Capo Horn, Rio de Janeiro, Boston, G\u00f6teborg e Stoccolma.\nLa sfida dello Yacht Club Italiano, nata con il nome \"Italia 70\", \u00e8 finanziata da John Elkann e organizzata da Carlo Croce e Giovanni Soldini. Il team ha acquistato Ericsson 3, una barca di 70 piedi che ha gi\u00e0 partecipato alla precedente edizione della regata.\nFondazione Tender To Nave Italia.\nLo Yacht Club Italiano con la Marina Militare Italiana ha altres\u00ec creato la Fondazione Tender To Nave Italia, acquistando un brigantino di 60 metri, la Nave Italia, e mettendolo a disposizione di persone colpite da situazioni di disagio di varia natura."}
{"id": "725593", "revid": "767487", "url": "https://it.wikipedia.org/wiki?curid=725593", "title": "Faccia a faccia (Klasse Kriminale)", "text": "Faccia a faccia \u00e8 il secondo album studio della Oi! band Klasse Kriminale.\nFormati e ristampe.\nL'album venne inizialmente stampato su LP, CD e Cassetta, successivamente ha avuto le seguenti ristampe"}
{"id": "725594", "revid": "834", "url": "https://it.wikipedia.org/wiki?curid=725594", "title": "Songs of faith and devotion Live", "text": ""}
{"id": "725598", "revid": "201394", "url": "https://it.wikipedia.org/wiki?curid=725598", "title": "I ragazzi sono innocenti", "text": "I ragazzi sono innocenti \u00e8 il terzo album studio della Oi! band Klasse Kriminale.\nFormati e ristampe.\nL'album venne inizialmente stampato su LP e CD, successivamente ha avuto le seguenti ristampe"}
{"id": "725604", "revid": "287204", "url": "https://it.wikipedia.org/wiki?curid=725604", "title": "Live/Vivo", "text": "Live/Vivo \u00e8 il primo album live della Oi! band Klasse Kriminale.\nLa registrazione \u00e8 un concerto tenutosi al \"Quadrare del Circolo\" di Rimini il 17 giugno 1995."}
{"id": "725605", "revid": "76963", "url": "https://it.wikipedia.org/wiki?curid=725605", "title": "Willem Elsschot", "text": "Scrisse poesie e pi\u00f9 di 700 pagine di prosa, in particolare romanzi, in maggioranza brevi. Ader\u00ec alla poetica antiformalista e umanitarista. La sua occupazione principale fu la pubblicit\u00e0. \nBiografia.\nWillem Elsschot nacque il 7 maggio 1882 a Anversa come figlio di una famiglia di panettieri. Studi\u00f2 nell\u2019insegnamento laico di Anversa e ottenne una laurea all\u2019 \u201cInstitut Sup\u00e9rieur de Commerce de l\u2019\u00c9tat\u201d. Al liceo fu allievo dell\u2019autore fiammingo Pol de Mont e l\u00ec scoprii il suo amore per la letteratura.\nDe Ridder pratic\u00f2 diverse professioni nel settore dell\u2019amministrazione commerciale a Anversa e Bruxelles ma anche a Parigi e nei Paesi Bassi, a Rotterdam e Schiedam, dove si vide confrontato con l'olandese autentico, in contrasto con il fiammingo, il suo idioma nativo, e il francese, la lingua dei suoi studi superiori e degli affari. Cominci\u00f2 a scrivere durante i suoi anni studenteschi e scrisse anche il testo di una canzone studentesca oscena cantata ancora oggi.\nSi spos\u00f2 con Fine Scheurwegen, una domestica della famiglia, sei anni dopo averla messa incinta; avranno sei bambini. Avr\u00e0 una relazione con la poetessa Liane Bruylants ma, durante gli ultimi anni della loro vita, i coniugi rimasero molto devoti l\u2019uno verso l\u2019altro. Sua moglie mor\u00ec un giorno dopo lui.\nDopo la Grande Guerra cre\u00f2 la sua propria agenzia pubblicitaria che continu\u00f2 a gestire fino alla morte. Divenne benestante grazie a questa attivit\u00e0 bench\u00e9 non gli piacesse veramente: qualche mese prima della morte, lo lascio intendere cos\u00ec: \u201c(\u2026) sono disgustato dalla pubblicit\u00e0 e dal commercio in generale. Ho scritto Lijmen (\u201cL\u2019inghippo\u201d) perch\u00e9 dovevo sbarazzarmene in qualche modo, perch\u00e9 non ho mai potuto vivere della mia scrittura\u201d.\nI suoi romanzi pi\u00f9 caratteristici e conosciuti sono Villa des Roses, De Verlossing (\u201cLa Salvezza\u201d) Lijmen / Het Been ( \u201cL\u2019inghippo / La Gamba\u201d), Kaas (\u201cFormaggio\u201d), Tsjip e Het Dwaallicht (\u201cIl Fuoco Fatuo\u201d). In Lijmen / Het Been e Kaas i personaggi principali, Boorman e Laarmans, rappresentano un alter ego dell\u2019autore, esibendo visioni opposte del mondo con cui lui stesso si confront\u00f2: cinismo e compassione. Alcuni dei suoi romanzi vennero tradotti in italiano.\nWillem Elsschot era un borghese scontroso anticonformista, ateo e anticlericale nelle Fiandre arci cattoliche di quei tempi. In Villa des Roses descrive la vita in una pensione a Parigi, vi evoca un aborto e un suicidio; De Verlossing tratta della lotta tra un prete e un socialista libero pensatore nella campagna fiamminga dell\u2019inizio del ventesimo secolo - vi si svolge una scena di masturbazione femminile che ha fatto s\u00ec che il libro venisse proibito dalla Chiesa. Tsjip \u00e8 la storia emozionante del suo primo nipote e racconta anche le peripezie intorno al matrimonio di sua figlia non credente con il suo cattolico fidanzato polacco. La poesia Borms \u00e8 un messaggio postumo ad August Borms che collabor\u00f2 con i tedeschi durante la Seconda guerra mondiale e che fu condannato a morte e giustiziato. La pubblicazione lo aliener\u00e0 da molti suoi colleghi. \nLo stile di Willem Elsschot \u00e8 molto chiaro e conciso. Si sforz\u00f2 di utilizzare un neerlandese standard e molto corretto, in un\u2019epoca in cui la lingua utilizzata nelle Fiandre era o dialettale o molto amministrativa e formale. Ebbe molto successo a quei tempi, particolarmente nei cerchi liberali della popolazione, anche nei Paesi Bassi. Molti autori olandesi come Carmiggelt, Vestdijk, Ter Braak, \u2026 l\u2019ammiravano, e anche adesso Elsschot \u00e8 ancora molto letto nell\u2019intero territorio di lingua neerlandese."}
{"id": "725607", "revid": "109411142", "url": "https://it.wikipedia.org/wiki?curid=725607", "title": "Odiati e fieri!", "text": "Odiati e fieri! \u00e8 il quarto album studio della Oi! band Klasse Kriminale. Il disco \u00e8 una ristampa della cassetta demo pubblicata dalla band nel 1988."}
{"id": "725608", "revid": "119340943", "url": "https://it.wikipedia.org/wiki?curid=725608", "title": "Ausiliario del traffico", "text": "Nuova disciplina\nL'Ausiliario del Traffico (detto anche ausiliario della sosta o in gergo vigilino), in Italia \u00e8 una figura professionale regolamentata dall'Art. 12-bis del codice della strada (Prevenzione ed accertamento delle violazioni\u00a0in materia di sosta e fermata), istituita dalla Legge 11 Settembre 2020 N\u00b0 120, pubblicata sulla Gazzetta Ufficiale N\u00b0 228 il 14 Settembre 2020 ed entrata in vigore il 15 Settembre 2020, gi\u00e0 precedentemente istituita dall'articolo 17 commi 132 e 133 della legge 15 maggio 1997, n. 127 (Misure urgenti per lo snellimento dell'attivit\u00e0 amministrativa e dei procedimenti di decisione e controllo) .\nDisciplina normativa.\nArt. 12-bis (Prevenzione ed accertamento delle violazioni in materia di sosta e fermata)\n\"Comma 1: \"Con provvedimento del sindaco possono essere conferite funzioni di prevenzione e accertamento di tutte le violazioni in materia di sosta nell'ambito delle aree oggetto dell'affidamento per la sosta regolamentata o a pagamento, aree verdi comprese, a dipendenti comunali o delle societ\u00e0 private e pubbliche esercenti la gestione della sosta di superficie a pagamento o dei parcheggi. Con provvedimento del sindaco possono, inoltre, essere conferite a dipendenti comunali o a dipendenti delle aziende municipalizzate o delle imprese addette alla raccolta dei rifiuti urbani e alla pulizia delle strade funzioni di prevenzione e accertamento di tutte le violazioni in materia di sosta o di fermata connesse all'espletamento delle predette attivit\u00e0.\"\"\n\"Comma 2: \"Le funzioni di prevenzione e accertamento delle violazioni in materia di sosta e di fermata sono svolte dal personale, nominativamente designato in tale funzione con il provvedimento del sindaco di cui al comma 1, previo accertamento dell'assenza di precedenti o pendenze penali e con l'effettuazione e il superamento di un'adeguata formazione. Tale personale, durante lo svolgimento delle proprie mansioni, riveste la qualifica di pubblico ufficiale.\"\"\n\"Comma 3: \"Le funzioni di cui al comma 1 possono essere conferite anche al personale ispettivo delle aziende esercenti il trasporto pubblico di persone. A tale personale sono inoltre conferite, con le stesse modalit\u00e0 di cui al comma 1, le funzioni di prevenzione e accertamento in materia di circolazione, fermata e sosta sulle corsie e strade ove transitano i veicoli adibiti al servizio di linea.\"\"\n\"Comma 4: \"Al personale di cui al presente articolo e' conferito il potere di contestazione delle infrazioni di cui agli articoli 7, 157 e 158, in ragione delle funzioni attribuibili ai sensi dei commi 1 e 2, nonch\u00e9 di disporre la rimozione dei veicoli ai sensi dell'articolo 159, limitatamente agli ambiti oggetto di affidamento di cui al presente articolo. Al suddetto personale e' conferito il potere di contestazione nonch\u00e9 di redazione e sottoscrizione del verbale di accertamento delle violazioni di propria competenza. Al personale di cui al comma 1, secondo periodo, e di cui al comma 3 e', altres\u00ec, conferito il potere di compiere accertamenti di violazioni in materia di sosta o di fermata in aree limitrofe a quelle oggetto dell'affidamento o di gestione dell'attivit\u00e0 di propria competenza che sono funzionali, rispettivamente, alla gestione degli spazi per la raccolta dei rifiuti urbani o alla fruizione delle corsie o delle strade riservate al servizio di linea. Il personale dipendente dalle societ\u00e0 di gestione dei parcheggi di cui al comma 1, primo periodo, ha possibilit\u00e0 di accertare violazioni relative alla sosta o alla fermata anche nelle aree immediatamente limitrofe alle aree oggetto dell'affidamento solo quando queste costituiscono lo spazio minimo indispensabile per compiere le manovre necessarie a garantire la concreta fruizione dello spazio di sosta regolamentata o del parcheggio oggetto dell'affidamento.\"\"\n\"Comma 5: \"L'Attivit\u00e0 sanzionatoria di cui al presente articolo, successiva all'emissione del verbale da parte del personale, e l'organizzazione del relativo servizio sono di competenza dell'amministrazione comunale attraverso gli uffici o i comandi a ci\u00f2 preposti, a cui compete anche tutta l'attivit\u00e0 autorizzativa e di verifica sull'operato. I comuni possono conferire alle societ\u00e0 di cui ai commi 1, 2 e 3 la facolt\u00e0 di esercitare tutte le azioni necessarie al recupero delle evasioni tariffarie e dei mancati pagamenti, ivi compresi il rimborso delle spese, gli interessi e le penali. Le modalit\u00e0 operative e gli importi di tali azioni di recupero sono oggetto di negoziazione tra il soggetto concedente ed il concessionario.\"\" \n\"Comma 6: \"Ai fini dell'accertamento nonch\u00e9 per la redazione della documentazione in ordine alle violazioni di cui al presente articolo e' possibile ricorrere all'uso della tecnologia digitale e a strumenti elettronici e fotografici.\"\" \n\"Comma 7: \"Dall'attuazione del presente articolo non devono derivare nuovi o maggiori oneri a carico della finanza pubblica.\"\" \nTipologia.\nA seguito dell'articolo 12 Bis del Codice della Strada, esistono 4 tipi di Ausiliari:\nTuttavia non possono contestare altre infrazioni relative al codice della strada, ed il loro ambito d'azione \u00e8 circoscritto al territorio presso il quale operino, ai sensi del comma 4 dell'Art. 12-bis del C.d.S.possono provvedere alla rimozione dei veicoli limitatamente agli ambiti oggetto di affidamento.\nMisure emergenza Covid-19.\nLa Legge 30 dicembre 2020, n. 178 (Legge di Bilancio 2021) ha introdotto nell'articolo 1 il comma 818: \"Al fine di assicurare che l'utilizzo dei\u00a0 mezzi\u00a0 di\u00a0 trasporto pubblico locale avvenga in conformit\u00e0 alle\u00a0 misure\u00a0 di\u00a0 contenimento della diffusione del COVID-19, dalla data di entrata in vigore\u00a0 della presente legge e\u00a0 fino\u00a0 alla\u00a0 cessazione\u00a0 dello\u00a0 stato\u00a0 di\u00a0 emergenza epidemiologica da COVID-19, al personale di cui ai commi\u00a0 da\u00a0 1\u00a0 a\u00a0 3 dell'articolo 12-bis del codice\u00a0 della\u00a0 strada,\u00a0 di\u00a0 cui\u00a0 al\u00a0 decreto legislativo 30 aprile 1992,\u00a0 n.\u00a0 285,\u00a0 possono\u00a0 essere\u00a0 conferite\u00a0 le funzioni di controllo nonch\u00e9 di accertamento, ai sensi dell'articolo 4\u00a0 del\u00a0 decreto-legge\u00a0 25\u00a0 marzo\u00a0 2020,\u00a0 n.19, convertito, con modificazioni, dalla legge 22 maggio 2020, n.35, del rispetto da parte dei viaggiatori delle modalit\u00e0 di utilizzazione del trasporto pubblico locale come disciplinate dalle misure di contenimento e di contrasto dei rischi sanitari derivanti dalla diffusione del COVID-19. Dall'attuazione del presente comma non devono derivare nuovi o maggiori oneri a carico della finanza pubblica.\"\nIl comma 818 prevede che, fino alla cessazione dello stato di emergenza epidemiologica da COVID-19, agli ausiliari del traffico e della sosta, nonch\u00e9 al personale ispettivo delle aziende di trasporto pubblico locale, possano essere conferite funzioni di controllo e di accertamento con riguardo al rispetto, da parte degli utilizzatori del servizio di trasporto pubblico locale, delle disposizioni imposte ai fini del contenimento della diffusione dell\u2019epidemia di Covid -19.\nRequisiti.\nGeneralmente viene richiesto:\nSolo dopo aver frequentato tale corso, bisogner\u00e0 superare un esame di idoneit\u00e0, e successivamente si verr\u00e0 nominati con apposito decreto emanato dal sindaco.\nPoteri.\nL'avviso di accertamento.\nL'avviso di accertamento d'infrazione \u00e8 un atto amministrativo di natura particolare, consistente dal punto di vista materiale in un foglietto colorato che l'agente accertatore rilascia sul parabrezza del veicolo quando l'infrazione \u00e8 rilevata in assenza del conducente. La sentenza della Suprema Corte di Cassazione n. 5447 del 9 marzo 2007 ha affermato che nessuna legge impone il rilascio del preavviso, la cui mancanza peraltro non ostacola in alcun modo il diritto di difesa.\nNon costituisce un processo verbale in quanto non ne possiede alcuni requisiti essenziali come l'identificazione dell'agente accertatore (che si limita a firmare indicando una matricola ed una sigla) e soprattutto mancano le generalit\u00e0 del conducente. Non \u00e8 possibile quindi impugnarlo perch\u00e9 rappresenta solo un preavviso di violazione costituito da un atto di avvio della attivit\u00e0 di accertamento dell\u2019illecito (in modo da rendere chiaro al destinatario la norma o le norme violate, il \u201cquantum\u201d della sanzione e la eventuale ammissibilit\u00e0 della conciliazione amministrativa), ossia informa il trasgressore che su quella data autovettura \u00e8 stato iniziato un procedimento sanzionatorio-amministrativo per aver infranto un determinato articolo del codice della strada, per cui l'utente, venutone a conoscenza, ha 2 possibilit\u00e0 di scelta:\nAnnullamento dei preavvisi di accertamento.\nCirca l'eventuale annullabilit\u00e0 degli avvisi di accertamento, la Cassazione, VI sezione civile, con ordinanza n.1067 del 25 gennaio 2012 ha ritenuto che \u00e8 irrilevante la \u201cdiscrasia\u201d tra quanto riportato nel preavviso e quanto pi\u00f9 dettagliatamente indicato nel verbale.\nLa legge non prevede procedure specifiche da adottare in caso di avvisi di accertamento manifestamente sbagliati; l'avviso di accertamento \u00e8 comunque un atto pubblico e la sua soppressione arbitraria \u00e8 penalmente perseguibile, pertanto il comando dell'organo accertatore pu\u00f2 rinunciare alla compilazione del processo verbale che segue l'avviso di accertamento solamente nei seguenti casi di Evidente errore che ne causano la nullit\u00e0 rilevabile d'ufficio in fase di autotutela della pubblica amministrazione:\nIn questi casi il comando dell'organo accertatore procede non all'archiviazione ma all'annullamento in via di autotutela degli avvisi di accertamento, bloccando il procedimento sanzionatorio. Su ogni avviso di accertamento annullato va indicata la motivazione, inoltre la determinazione di annullamento deve essere sottoscritta dal dirigente alle cui dipendenze \u00e8 posto l'organo accertatore, vi devono essere posti data e timbro dell'ufficio e va conservato agli atti con lo stesso avviso di accertamento.\nVerbale di contestazione.\nIl \"verbale di contestazione\" per infrazione al codice della strada, previsto dall'art. 200 dello stesso codice, compilato e notificato a seguito di un'infrazione alle norme del codice della strada rilevata dagli ausiliari \u00e8 un atto pubblico con fede fino a querela di falso.\nIl verbale deve:\nGli elementi principali che devono essere presenti all'interno di un verbale, ai sensi dell'art. 383 del regolamento di attuazione del codice della strada, sono:\nove del caso:\nEsso, ai sensi degli articoli 203 e 204 bis del codice della strada, pu\u00f2 essere impugnato con ricorso entro il termine di 60 giorni dalla notifica presso il prefetto della provincia del territorio nel quale \u00e8 stata accertata l'infrazione, o in via alternativa si pu\u00f2 presentare ricorso entro 30 giorni al giudice di pace del luogo dove \u00e8 stata accertata l'infrazione.\n\u00c8 bene notare che in caso di soccombenza di un ricorso presentato presso il prefetto competente per provincia, viene emesso una \"ordinanza-ingiunzione\" di pagamento per una somma determinata nel limite non inferiore al doppio del minimo edittale per ogni singola infrazione maggiorato delle spese, mentre in caso di soccombenza di un ricorso presso il giudice di pace di competenza, si ha la condanna al pagamento della sanzione impugnata nella misura decisa dal giudice maggiorata delle spese.\nObblighi del trasgressore verso l'ausiliario.\nGli accertatori ai fini di poter compilare il verbale con tutti gli elementi necessari alla sua validit\u00e0 in caso di contestazione immediata, quando \u00e8 presente il trasgressore, possono chiedere l'esibizione dei documenti relativi al veicolo ed al conducente che ha commesso la violazione.\nNel caso in cui il trasgressore rifiuti di esibire i suindicati documenti, l'accertamento dell'infrazione seguir\u00e0 il suo corso ordinario (il preavviso sar\u00e0 consegnato agli uffici della P.M. e dar\u00e0 origine al verbale di contestazione); in questi casi non si pu\u00f2 applicare l'art. 192 del codice della strada (Obblighi verso funzionari, ufficiali e agenti) in quanto gli ausiliari sono inquadrati come svolgenti funzioni ausiliarie agli organi di polizia stradale. \nInoltre, sempre nel caso in cui il trasgressore rifiuti di esibire i documenti richiesti, ai fini dell'identificazione, possono richiedere a questo di fornire le proprie generalit\u00e0 in qualit\u00e0 di pubblici ufficiali . In caso di false dichiarazioni, i mendaci potranno essere perseguiti ai sensi dell'art. 496 del codice penale italiano.\nIl dibattito giurisprudenziale sulle sanzioni irrogabili.\nI poteri degli ausiliari sono stati molto discussi fin dai primi anni della loro istituzione, dando origine a molti ricorsi giudiziari innanzi ai giudice di pace italiani contro gli atti da essi compilati nell'esercizio delle loro funzioni.\nLa giurisprudenza \u00e8 intervenuta pi\u00f9 volte nel tempo, per fare chiarezza sulle loro attribuzioni in caso di infrazioni che esulino dal semplice \"\"ticket scaduto\" o \"mancato pagamento della sosta\"\".\nSi ricordino in proposito alcune sentenze della Suprema Corte di Cassazione per gli ausiliari dipendenti di societ\u00e0 concessionarie della gestione dei parcheggi, quali la n. 7336 del 7 aprile 2005 che ha negato la possibilit\u00e0 di contestare infrazioni per parcheggio su marciapiede, a meno che non sia adibito all'uso, la n. 20558 del 28 settembre 2007 che ha affermato il potere di rilevazione nel territorio gestito dalla societ\u00e0, la sentenza n. 5621 del 9 marzo 2009, circa le aree in cui sia possibile elevare infrazioni:\nLa Cassazione si \u00e8 espressa in merito anche con la sentenza n. 22676 del 27 ottobre 2009 che ha affermato:\nLa sentenza n. 2973 del 15 gennaio 2016 \u00e8 intervenuta sulla legittimit\u00e0 delle multe elevate all'interno degli stalli per la sosta marcati con strisce blu e nelle corsie riservate ai mezzi di trasporto pubblico.\nCon tale sentenza la Cassazione ha precisato che le competenze degli ausiliari del traffico dipendenti di societ\u00e0 concessionarie della gestione dei parcheggi sono limitate:[...] alle sole aree adibite al parcheggio a pagamento, seppure connesse nell'area oggetto di concessione, ma solo limitatamente agli spazi distinti con strisce blu [...]Questo significa che il verbale elevato dall'ausiliare del traffico dipendente di societ\u00e0 concessionarie della gestione dei parcheggi \u00e8 valido anche quando il veicolo \u00e8 in sosta nell'area adiacente a quella destinata alla sosta a pagamento, ovvero nel cosiddetto spazio funzionale \u2013 per spazio funzionale si intende lo spazio necessario per le manovre di accesso e uscita dal parcheggio, cio\u00e8 quella zona posizionata in prossimit\u00e0 delle strisce blu che deve necessariamente essere utilizzata per consentire il parcheggio.\nInoltre la richiamata sentenza della Corte di Cassazione n. 2973/2016 ha fornito importanti chiarimenti sui poteri attribuiti al personale ispettivo delle aziende di trasporto, affermando il seguente principio di diritto:\"i dipendenti di aziende esercenti il trasporto pubblico di persone aventi funzioni ispettive [...], possono accertare le violazioni in materia di circolazione e sosta in funzione di prevenzione e di accertamento, limitatamente alle corsie riservate al trasporto pubblico, essendo esclusa la possibilit\u00e0 di estendere l\u2019esercizio di tali poteri all'intero territorio cittadino\".Susseguita da sentenza n. 3494 del 6 febbraio 2019. \nIl legislatore ha voluto superare tutte le criticit\u00e0 sollevate nel tempo, dal 1997 al 2020, in particolare per gli ausiliari del traffico articolo 17 comma 132 della legge 127 del 15 maggio 1997 dipendenti delle societ\u00e0 di gestione dei parcheggi, aggiungendo al Codice della Strada tramite l'approvazione della Legge N\u00b0 120 dell'11 settembre 2020 un nuovo articolo, il 12-bis, dedicato ai poteri sanzionatori degli Ausiliari del Traffico, che ora, tramite il conferimento del potere di contestazione delle infrazioni riconducibili agli articoli 7, 157 e 158 del codice della strada, sono estesi all'accertamento di tutte le soste irregolari commesse all'interno delle aree di sosta a pagamento e nelle aree limitrofe funzionali ad esse che ne garantiscono la concreta fruizione; e inoltre ha conferito agli stessi anche la competenza a disporre la rimozione dei veicoli ai sensi dell'articolo 159 del codice della strada. Ha anche eliminato l'incertezza tra chi li considerava pubblici ufficiali e chi li considerava incaricati di un pubblico servizio, statuendo che gli stessi, per tutta la durata del servizio, sono pubblici ufficiali. \nIl dibattito giuridico sulla figura.\nPubblico ufficiale.\nSubito dopo la promulgazione della legge 15 maggio 1997, n. 127 in giurisprudenza si \u00e8 molto dibattuto se gli ausiliari fossero da considerare a tutti gli effetti degli incaricati di pubblico servizio, e quindi la loro attivit\u00e0 di accertamento e prevenzione si dovesse limitare ad una mera segnalazione alla polizia municipale delle infrazioni rilevate al codice della strada, o se invece rivestissero la natura di pubblici ufficiali ;\nL'articolo 12 Bis Codice della Strada, introdotto con legge 11 settembre 2020, n. 120, stabilisce che tale personale, durante lo svolgimento delle proprie mansioni, riveste la qualifica di pubblico ufficiale;\nLa Suprema Corte di Cassazione ha specificato con ordinanza Num. 27649 del 15/05/2018 che \"'l'attribuzione al cosiddetto ausiliario del traffico della qualit\u00e0 di pubblico ufficiale o di incaricato di pubblico servizio deve essere intesa in un rapporto di stretta connessione con l'attivit\u00e0 per legge indicata come di competenza del primo (Sez. 6, n. 38877 del 05/07/2006, D'Arcangelo, Rv. 235229). L\u00e0 dove l'ausiliario del traffico si trovi ad esercitare le funzioni, di sua competenza, di accertamento e di contestazione delle violazioni al codice della strada nelle aree oggetto di concessione all'impresa, da cui il primo dipenda, di gestione dei parcheggi e delle zone immediatamente limitrofe (art. 17, comma 132, legge 15 maggio 1997, n. 127, cos\u00ec come interpretato dall'art. 68 legge 23 dicembre 1999, n. 488), egli assume, in particolare, la veste di pubblico ufficiale nella finalit\u00e0 certificativa ed autoritativa dei poteri esercitati per potest\u00e0 riconosciutagli per legge (Sez. U, n. 7958 del 27/03/1992, Delogu, Rv. 191171; ripresa, tra le altre, quanto all'indicata affermazione di principio, da: Sez. 6, n. 28412 del 08/03/2013, Nogherotto, Rv. 255606).\"\nLa legittimit\u00e0 costituzionale.\nLa corte costituzionale, con la sentenza n. 157 del maggio 2001 si \u00e8 espressa in merito ai poteri degli ausiliari, statuendo che:"}
{"id": "725610", "revid": "466539", "url": "https://it.wikipedia.org/wiki?curid=725610", "title": "Etgar Keret", "text": "Autore di racconti brevi e sceneggiature per romanzi a fumetti, film e tevisione, insegna all'Universit\u00e0 Ben Gurion del Negev, a Beer Sheva, e all'Universit\u00e0 di Tel Aviv.\nBiografia.\nNato a Ramat-Gan, in Israele, nel 1967, \u00e8 il terzo figlio di genitori ebrei polacchi sopravvissuti all'Olocausto, ha la doppia nazionalit\u00e0, israeliana e polacca.\nCarriera letteraria.\nKeret ha pubblicato finora cinque raccolte di racconti: \"Pipelines\" (1992), \"Missing Kissinger\" (1994), che gli diede la notoriet\u00e0, \"Kneller's Happy Campers\" (1998), \"Cheap Moon\" (2002) e \"Suddenly a Knock at the Door\" (2012).\nKeret ha scritto anche diverse sceneggiature per fumetti, fra cui \"Nobody Said It Was Going to Be Fun\" (1996), illustrato da Rutu Modan e \"Streets of Fury\" (1997), con disegni di Asaf Hanuka. Il collettivo di illustratori Actus Tragicus ha tradotto in fumetti cinque suoi racconti, raccolti sotto il titolo \"Jetlag\" (1999). Keret ha scritto inoltre il libro per bambini \"Dad Runs Away with the Circus\" (2004), disegni di Rutu Modan. Asaf Hanuka ha tratto dal racconto \"Kneller's Happy Campers\" la graphic novel \"Pizzeria Kamikaze\" (2006). Negli ultimi anni ha scritto \"All'improvviso bussano alla porta\" (2012) e \"Sette anni di felicit\u00e0\" (2015).\nAlcuni critici ritengono Keret il fondatore della scuola letteraria nata nel suo paese nella seconda met\u00e0 degli anni novanta e la sua scrittura moderna e i suoi personaggi surreali emblematici dell'attuale generazione di scrittori israeliani.\nAltri media.\nPer la TV israeliana, Keret ha scritto le prime tre stagioni di \"The Cameri Quintet\" e il film tv \"Aball'e\" (2001). Nel 2006, il regista Goran Duki\u0107 ha tratto dal racconto \"Kneller's Happy Campers\" il film \"\", con Tom Waits e Will Arnett. Etgar e sua moglie Shira hanno diretto il film \"Jellyfish\" (2007), basato su una storia scritta da Shira.\n\"$9.99\", un film di animazione scritto da Keret e diretto da Tatia Rosenthal, \u00e8 una co-produzione israelo-australiana del 2009 con le voci di Geoffrey Rush, Anthony LaPaglia e altri famosi attori australiani. Nel 2010, il giovane regista polacco Krzysztof Szot ha presentato al Festival di Cannes un cortometraggio basato sul racconto di Keret \"An Exclusive\". Il cortometraggio \"Glue\" (2012) tratto dal racconto di Keret \"Crazy Glue\" ha partecipato al Rhode Island International Film Festival.\nFilmografia parziale.\nKeret House.\nA Keret \u00e8 intitolata la Keret House, la casa pi\u00f9 stretta al mondo (la larghezza oscilla tra 92 e 152 centimetri), progettata dall'architetto Jakub Szcz\u0119sny nel 2012 e realizzata a Varsavia in via \u017belazna 74 nello spazio angusto tra due alti edifici. \u00c8 abitata dallo scrittore e vi ospita giovani talenti."}
{"id": "725616", "revid": "287204", "url": "https://it.wikipedia.org/wiki?curid=725616", "title": "Giuseppe Artale", "text": "Biografia.\nDomenico Giuseppe Artale nacque nel castello di Mazzarino (paese in provincia di Caltanissetta) il 29 agosto del 1632 da famiglia nobile (il dato \u00e8 certo in quanto \u00e8 stato rinvenuto nel \"Libro dei Battesimi\" della Chiesa Madre di Mazzarino \"S. M. Della Neve\" durante alcune ricerche condotte nel 2007. L'unico margine d'incertezza \u00e8 dato dal fatto che, per credo religioso, i bambini venivano battezzati durante un tempo massimo di tre giorni, dunque \u00e8 proprio questo lasso di tempo che si deve tenere in considerazione per la stima dell'esatto giorno di nascita dell'autore, ci\u00f2 non vale n\u00e9 per il mese n\u00e9 per l'anno della suddetta data). Figlio di Antonino e di Angela Artale, all'et\u00e0 di tre anni perse la madre e a nove il padre, venendo cos\u00ec affidato a uno zio tutore il cui nome rimane ancora oggi ignoto. Probabilmente il fatto di essere rimasto orfano in tenerissima et\u00e0 svilupp\u00f2 in Artale il carattere combattivo che lo caratterizz\u00f2. Molti biografi hanno parlato di lui esaltandone le doti belliche e letterarie e si sa per certo che, in territorio germanico, era conosciuto come il Cavaliere Sanguinario (\"Der Blutgierige Ritter\"). Un evento cambi\u00f2 la vita del giovane poeta: all'et\u00e0 di quindici anni commise il suo primo omicidio poich\u00e9 un uomo, che secondo Ferruggia era un suo coetaneo, dopo aver osservato la spada del poeta esclam\u00f2: \u00abE brava, non possa mai far danno a carne battezzata!\u00bb. Fu cos\u00ec che Artale, lasciati tutti i suoi beni a una parente per far s\u00ec che il nome della sua famiglia non fosse perduto con la mancanza di un matrimonio, scapp\u00f2 dal paese natale per rifugiarsi in un Convento di padri Gesuiti dove, per circa due o tre anni, studi\u00f2 Filosofia. Abbandonato anche questo luogo, Artale si arruol\u00f2 spontaneamente nell'Ordine Militare e Religioso dei Cavalieri di San Giovanni di Gerusalemme e, con una trireme, giunse a Candia, che era a quei tempi assediata dai Turchi. In quel luogo inizi\u00f2 la leggenda del poeta del quale Caballone narra le eroiche gesta. L\u00ec Artale acquist\u00f2 onori e glorie tanto che gli fu tributato il diploma di Cavaliere dell'ordine aureato costantiniano di S. Giorgio, titolo che gli consent\u00ec di aggiungere allo stemma di famiglia l'Aquila Bicipite Imperiale.\nIn tale periodo si ha notizia di una donna di nome Lidia, amante del poeta, che lo attendeva in Patria, ma di ci\u00f2 non abbiamo conferme, Interligi afferma infatti: \u00ab\u00c8, insomma, un personaggio reale con cui il poeta ebbe una relazione, ma, biograficamente, \u00e8 una figura abbastanza vaporosa e inafferrabile\u00bb.\nDopo la guerra Artale si dedic\u00f2 all'attivit\u00e0 di scrittore, riversando nella Letteratura anche le proprie esperienze autobiografiche, come accade nel \"Cordimarte\", romanzo eroico-cavalleresco che \u00e8 considerato una delle sue maggiori opere. Viaggi\u00f2 molto e giunto in territorio tedesco fu apprezzato nelle Accademie di scherma, acquistando il soprannome di \"Cavaliere Sanguinario\", e fu nominato Duce della Custodia del Principe Palatino Ernesto Augusto di Brunswick-L\u00fcneburg.\nTornato in Italia continu\u00f2 a viaggiare: Perugia, Venezia, Napoli. Fu principe dell'Accademia degli Erranti di Napoli intorno al 1660, appartenne anche ad altre Accademie, come quella dei Delfici a Venezia, quella degli Infuriati e quella degli Oziosi.\nNello stesso tempo Artale veniva considerato dai suoi contemporanei un poeta, uno spadaccino, un temerario e soprattutto un uomo in cui sopravvivevano i valori della cavalleria; Caballone infatti narra alcuni suoi duelli descrivendolo come un impavido che si muove sulla via dell'onest\u00e0; molte furono le leggende legate all'autore che gli valsero la nomina di Marte e Apollo. La sua fama era cos\u00ec grande che Troiano Spinelli, in punto di morte, don\u00f2 al poeta la sua spada facendogli promettere di usarla.\nIntorno al 1654 Artale si trovava a Napoli, forse fino al 1656, quando si allontan\u00f2 dalla capitale partenopea a causa del dilagare della peste: questa tematica venne affrontata dall'autore in un sonetto molto famoso intitolato: \"La Bellezza Atterrata\".\nNel 1658 alcune testimonianze lo videro a Perugia, dove pubblic\u00f2 la sua \"Enciclopedia Poetica I Parte\", mentre nel 1660 si trovava a Venezia dove pubblic\u00f2 la seconda parte della stessa \"Enciclopedia Poetica\", il sonetto \"La Bellezza Atterrata\" e il romanzo \"Cordimarte\", nel 1661 pubblic\u00f2 \"La Pas\u00ecfe \u00f2 vero l'Impossibile Fatto Possibile, drama per musica\".\nBiografi e varie testimonianze affermano che a circa quarant'anni l'autore si ammal\u00f2 di podagra, chiragra e sifilide, le sue condizioni economiche peggiorarono, nel suo testamento, andato perduto, leggiamo (cos\u00ec come afferma U. Prota Giurleo): \u00abGioielli, vestiti ma praticamente nessun bene n\u00e9 mobile n\u00e9 immobile se non l'edizione delle opere sue in corso presso il Bulifon\u00bb, dovette dunque abbandonare le armi come confermato da Caballone.\nDurante il 1678-79 corresse tutte le sue opere e le mand\u00f2 in stampa presso la tipografia di Antonio Bulifon, aggiunse a tali edizioni anche \"Guerra tra Vivi e Morti\" e \"L'Allor Fruttuoso\" presenti nell'ultima parte dell\"Enciclopedia Poetica\", dove l'autore dimostra di avere una visione cristiana della vita.\nSi spense a Napoli nel 1679. \nLe ipotesi sulla sua sepoltura.\nDue sono le ipotesi pi\u00f9 accreditate circa il mese e il luogo dei funerali: \nAnche in questo caso Artale non rinunci\u00f2 alla sua estrosit\u00e0 tant'\u00e8 che scrisse un \"Epitaffio a se Stesso\" che recitava: \u00abSparsi sangue ed Inchiostro\u00bb. Si \u00e8 provato a sciogliere il dubbio circa il luogo della sua sepoltura: nella Chiesa di S. Diego le lapidi antiche esistono ma l'usura del tempo, le guerre e la cattiva conservazione delle stesse non permettono un'esatta lettura delle epigrafi.\nOpere.\nL'opera pi\u00f9 importante della prima parte della vita dell'A. \u00e8 \"Pasife, ovvero L'impossibile fatto possibile\" (1661), melodramma d'intreccio amoroso-cavalleresco; dell'anno prima (1660) \u00e8 il romanzo (\"historia favoleggiata\") \"Il Cordimarte\" (1660), uno dei pi\u00f9 fortunati tra i romanzi scritti in area meridionale nel XVII secolo; del 1646, ma stampata nel 1661, \u00e8 \"La bellezza atterrata\", elegia in sesta rima sulla peste di Napoli dello stesso anno, dedicata a Guglielmo Leopoldo arciduca d'Austria. Praticamente tutta la sua opera poetica \u00e8 stata riunita dallo stesso autore nella raccolta \"Enciclopedia poetica\", continuamente arricchita e corretta tra il 1658 e il 1679, comprendente anche le \"Rime\" e la \"tragedia di lieto fine\" \"La guerra tra i vivi e i morti\".\nFamoso il verso di un suo sonetto su Maria Maddalena: \"Bagnar co' soli e rasciugar co' fiumi\".\nBibliografia.\nStampe antiche.\n1\nCordimarte\nPoesie\nPasife\nAlloro fruttuoso\nGuerra tra i vivi e i morti\nLe quattro intrepide\n2\nEnciclopedia poetica"}
{"id": "725627", "revid": "1442080", "url": "https://it.wikipedia.org/wiki?curid=725627", "title": "David Abercromby", "text": "Biografia.\nRicevette una formazione cattolica a Douai, presso una scuola tenuta da gesuiti.\nLa sua notoriet\u00e0 come medico gli deriva soprattutto dall'opera \"Tuta ac efficax luis venereae saepe absque mercurio ac semper absque salivatione mercuriali curando methodus\", scritta nel 1684, che fu tradotta in francese, olandese e tedesco. Scrisse anche una \"De pulsus variatione\" nel 1685 e l\"Ars explorandi medicas facultates plantarum ex solo sapore\" nel 1688; nel 1687 apparvero i suoi \"Opuscula\". La sua opera medica \u00e8 ricordata nella \"Bibliotheca Medicinae Pract.\" del von Haller, pubblicata nel 1779.\nScrisse alcuni libri di teologia e filosofia, che fecero scalpore, ma sono oggi pressoch\u00e9 dimenticati. Nel 1682 si convert\u00ec dal cattolicesimo al protestantesimo e pubblic\u00f2 nel 1686 il \"Protestancy proved Safer than Popery\". Ma la sua opera maggiore in campo filosofico \u00e8 \"A Discourse of Wit\" (Un discorso dello spirito) del 1685, che contiene alcune tipiche tesi della filosofia scozzese del senso comune, cui seguirono l\"Academia Scientiarum\" e \"Reasons Why A Protestant Should not Turn Papist\", nel 1687, e \"A Moral Discourse of the Power of Interest\" nel 1690, dedicato a Robert Boyle. "}
{"id": "725646", "revid": "767487", "url": "https://it.wikipedia.org/wiki?curid=725646", "title": "Herbie Fields", "text": "Biografia.\nFields fu allievo della famosa Juilliard School dal 1936 al 1938, e inizi\u00f2 suonando con Raymond Scott, Leonard Ware e Oran \"Hot Lips\" Page. Durante il servizio militare, all'inizio degli anni 1940, diresse la banda del campo di Fort Dix. Dopo essere stato dimesso, e dopo una breve esperienza con una sua formazione, fu assunto da Lionel Hampton, diventando cos\u00ec uno dei primi musicisti bianchi a suonare con un'orchestra predominantemente di colore.\nFields rimase con Hampton fino al 1945, incidendo con quell'orchestra un disco dal vivo alla Carnegie Hall, e facendosi notare per il suo strepitoso assolo in \"Hey Bop a Rebop\". Tra il 1946 e il 1947 Herbie ebbe una sua big band, con cui - registrando per la RCA - cerc\u00f2 di emulare Hampton, dapprima con un repertorio di pezzi ballabili, poi incorporando dosi sempre pi\u00f9 massicce di rhythm and blues, perdendo infine seguito tra il pubblico del jazz senza guadagnarne altrove e finendo per non sopravvivere alla fine dell'era delle grandi formazioni.\nTra il 1947 e il 1950 Fields ebbe una carriera come leader di piccoli e grandi gruppi, che gli valse il premio \"New Star\" della rivista \"Esquire\" come miglior altosassofonista in ascesa. In questo periodo ebbe nelle sue formazioni il giovane Miles Davis, che port\u00f2 per primo in sala d'incisione, la cantante Dinah Washington e molti dei protagonisti dell'allora nascente bebop, tra cui anche Thelonious Monk e Bill Evans.\nFields era un ottimo solista swing, ma non fu mai completamente a suo agio con il cambio stilistico imposto dal bebop e rimase pertanto una figura di transizione, decidendo infine di non seguire l'evoluzione del jazz negli anni '50: di conseguenza, negli anni seguenti la sua carriera jazzistica declin\u00f2, ed egli fin\u00ec per limitarsi ad eseguire, senza grande fortuna, musica disimpegnata. Si trasfer\u00ec a Miami, dove acquist\u00f2 un ristorante. La sua ultima incisione \u00e8 del febbraio 1958.\nPochi mesi dopo Fields, depresso per la sua situazione artistica e personale, si suicid\u00f2 con un'overdose di medicinali."}
{"id": "725649", "revid": "32428", "url": "https://it.wikipedia.org/wiki?curid=725649", "title": "Strage di Limmari", "text": ""}
{"id": "725650", "revid": "287204", "url": "https://it.wikipedia.org/wiki?curid=725650", "title": "I Know This Boy", "text": "I Know This Boy \u00e8 il quinto album studio della Oi! band Klasse Kriminale."}
{"id": "725651", "revid": "203463", "url": "https://it.wikipedia.org/wiki?curid=725651", "title": "USS Abraham Lincoln (CVN-72)", "text": "La portaerei statunitense USS \"Abraham Lincoln\", soprannominata Abe, \u00e8 la quinta unit\u00e0 della classe Nimitz ed \u00e8 una nave della United States Navy. In servizio dal 1989, \u00e8 intitolata al presidente statunitense Abraham Lincoln.\nStoria.\nVarata nei cantieri navali di Newport News nel 1984, la Lincoln entr\u00f2 in servizio nel 1989 e l'anno seguente raggiunse la flotta del Pacifico. Nel giugno del 1991, mentre si dirigeva verso il Golfo Persico per partecipare alle operazioni militari in Iraq, la portaerei fu dirottata verso le Filippine per appoggiare l'evacuazione del personale militare americano in seguito all'eruzione del vulcano Pinatubo. Completata l'evacuazione, l'unit\u00e0 raggiunse la sua meta originaria e partecip\u00f2 con il suo gruppo aereo imbarcato CVW-11 a operazioni aeree sull'Iraq e sul Kuwait in appoggio alle forze che erano state impegnate nella campagna militare Desert Storm.\nNel 1993 la nave prese parte alle operazioni Southern Watch in Iraq e Restore Hope in Somalia.\nNel 1994 fu la prima portaerei americana ad accogliere in servizio operativo un pilota di caccia F-14 Tomcat di sesso femminile, il tenente Kara S. Hultgreen, che per\u00f2 perse la vita quello stesso anno in un incidente di volo durante un appontaggio sulla nave. Nel 1997, dopo un periodo di lavori di manutenzione, la Lincoln fu trasferita alla base navale di Everett a Washington. Nel giugno del 1998 la \"Lincoln\" esegu\u00ec il suo quarto turno di servizio nel Golfo Persico; il 20 agosto 1998 il gruppo navale facente capo alla portaerei partecip\u00f2 all'operazione Infinite Reach, lanciando missili da crociera contro obiettivi in Sudan (la fabbrica farmaceutica di Al-Shifa) ed Afghanistan (campi d'addestramento per terroristi) come rappresaglia per gli attentati alle ambasciate statunitensi del 1998.\nNel 2002 la portaerei, dopo aver imbarcato il gruppo aereo CVW-14, prese parte all'operazione Enduring Freedom in Afghanistan e l'anno seguente partecip\u00f2 alla campagna Iraqi Freedom contro l'Iraq.\nNel 2004 la Lincoln ha imbarcato il gruppo aereo CVW-2 con il quale ha partecipato a diverse esercitazioni e operazioni militari. Nel 2008 \u00e8 stata nuovamente impegnata nelle operazioni Enduring Freedom e Iraqi Freedom.\nIl 22 gennaio 2012 \u00e8 stata scortata dentro al Golfo Persico per assicurare l'apertura dello Stretto di Hormuz dato che lo stesso giorno l'unione europea ha imposto nuove sanzioni all'Iran per il suo programma nucleare. In risposta a ci\u00f2 l'Iran ha minacciato pi\u00f9 volte la chiusura dello stretto dove passa circa un quinto del traffico mondiale di greggio.\nIl 22 maggio 2018 alla nave \u00e8 stato assegnato il Carrier Air Wing Seven (CVW-7).\nDal 21 agosto 2021 ne \u00e8 comandante Amy Bauernschmidt, prima donna ad assumere il comando di una portaerei nucleare statunitense.\nCaratteristiche.\nLa CVN-72 Lincoln \u00e8 una portaerei nucleare le cui caratteristiche ricalcano quelle della classe di appartenenza, la classe Nimitz. Dimensioni e dislocamento sono per\u00f2 maggiori rispetto alle prime unit\u00e0 della classe al punto che taluni la considerano come appartenente a una sottoclasse evoluta.\nIl ponte di volo dispone di 4 catapulte a vapore tipo C13-2, quattro elevatori e quattro sistemi di cavi di arresto. La propulsione e la produzione di energia elettrica \u00e8 assicurata da due reattori nucleari A4W che sviluppano una potenza complessiva di 209\u00a0MW e hanno una vita utile di circa 20 anni. In caso di emergenza sono disponibili 4 motori diesel.\nLe parti vitali della portaerei sono protette da corazzature aggiuntive in Kevlar dello spessore di oltre 6\u00a0cm. Le catapulte assicurano un ritmo di lancio di un aereo ogni 20 secondi e l'hangar interno pu\u00f2 ospitare circa met\u00e0 dei velivoli in dotazione. I depositi della nave consentono di stivare 8.500 tonnellate di carburante per gli aerei, che consentono di operare per 16 giorni senza necessit\u00e0 di rifornimento.\nLa vita utile della portaerei \u00e8 stimata in 50 anni.\nSistema di combattimento.\nLa componente operativa principale \u00e8 costituita dallo stormo aereo imbarcato (CVW). Esso comprende un gruppo con 12 caccia multiruolo F/A-18E/F Super Hornet e fino a tre gruppi con un totale di 36 caccia multiruolo F/A-18 Hornet destinati ad essere sostituiti dai nuovi caccia multiruolo stealth F-35. Ad essi si aggiungono velivoli radar e per la guerra elettronica, nonch\u00e9 elicotteri per la guerra antisommergibile e per compiti di trasporto e soccorso.\nPer l'autodifesa la Lincoln \u00e8 dotata di vari sistemi d'arma e sistemi da guerra elettronica attiva e passiva: 2 sistemi a 8 celle per missili antiaerei NATO Sea Sparrow; 2 sistemi a 21 celle per missili antimissile RAM; 3 sistemi antimissile a corto raggio Phalanx dotati di cannone Vulcan; una suite da guerra elettronica AN/SLQ-32V cui sono asserviti lancia artifizi antimissile MK36 SRBOC; un sistema antisiluro Nixie.\nPer la scoperta di bersagli aerei l'unit\u00e0 dispone di sistemi radar AN/SPS-48E e AN/SPS-49(V)5, mentre la scoperta di bersagli di superficie \u00e8 affidata a un radar AN/SPS-67(V)1. La dotazione elettronica \u00e8 completata da vari radar di navigazione, guida missili, controllo del traffico aereo.\nCinema.\nLa Lincoln \u00e8 citata o mostrata in alcuni film, tra i quali:"}
{"id": "725654", "revid": "486946", "url": "https://it.wikipedia.org/wiki?curid=725654", "title": "Oreodonti", "text": ""}
{"id": "725655", "revid": "1788047", "url": "https://it.wikipedia.org/wiki?curid=725655", "title": "Brothers &amp; Sisters - Segreti di famiglia", "text": "Brothers &amp; Sisters - Segreti di famiglia (\"Brothers &amp; Sisters\") \u00e8 una serie televisiva statunitense prodotta dal 2006 al 2011 e ideata da Jon Robin Baitz.\nLa serie racconta le vicende degli Walker, un'agiata famiglia californiana che si ritrova improvvisamente alle prese con i problemi e le difficolt\u00e0 derivanti dalla morte del loro patriarca.\nNegli Stati Uniti la serie \u00e8 trasmessa in prima visione da ABC dal 24 settembre 2006. La cancellazione della serie \u00e8 stata annunciata il 13 maggio 2011, dopo la produzione di cinque stagioni. In Italia \u00e8 stata trasmessa in prima visione satellitare da Fox Life ed in chiaro da Rai 2. Nella Svizzera italiana \u00e8 stata trasmessa da RSI LA1.\nTrama.\nCalifornia. William Walker, patriarca di una numerosa famiglia, muore inaspettatamente al compleanno di sua figlia Kitty; ora i suoi cinque figli devono riunirsi per far fronte a numerosi problemi.\nKitty vive da anni a New York e, grazie al successo del suo programma radiofonico, ottiene un lavoro in televisione a Los Angeles, ma nello stesso momento il suo fidanzato le propone di sposarlo e di rimanere a New York. Tommy aiuta sua sorella Sarah a sistemare gli affari dell'azienda di famiglia, che si ritrova ora in una grave situazione finanziaria; inoltre Sarah, moglie e madre, deve anche occuparsi del suo traballante matrimonio, mentre Tommy sta cercando di costruirsi una sua famiglia con la giovane moglie Julia. Kevin, avvocato, \u00e8 gay e single, in cerca di una relazione stabile. Infine Justin, il pi\u00f9 piccolo dei fratelli, vive una vita allo sbando per via del trauma psicologico provocatogli dall'aver partecipato alla guerra in Afghanistan.\nI cinque fratelli sono supportati dalla matriarca Nora, una donna forte e coraggiosa che si \u00e8 occupata di crescere i suoi figli mentre sosteneva il business del marito. Suo fratello, Saul Holden, socio del cognato nell'azienda di famiglia, \u00e8 il \"comandante in seconda\" che sostituisce Nora quando questa \u00e8 troppo impegnata per occuparsi della famiglia.\nTutti loro stanno per scoprire che, sotto l'apparenza di famiglia idilliaca, si celano alcuni segreti che minacciano di distruggerla.\nProduzione.\nLa serie \u00e8 prodotta da Ken Olin (gi\u00e0 produttore di \"Alias\") e Jon Robin Baitz; la prima stagione \u00e8 stata gestita da Greg Berlanti in qualit\u00e0 di capo-sceneggiatore il quale ha abbandonato dopo la prima stagione. Nei primi dodici episodi della seconda annata la carica \u00e8 stata affidata a Mark B. Perry che ha lasciato in seguito allo sciopero degli sceneggiatori del 2007 venendo rimpiazzato per i restanti episodi della stagione e per tutta la terza da Monica Breen &amp; Alison Schapker. Infine, a partire dai primi episodi della quarta stagione, il capo-sceneggiatore \u00e8 diventato David Marshall Grant.\n\"Brothers &amp; Sisters - Segreti di famiglia\" segna il ritorno in televisione di numerose star del piccolo schermo, tra le quali: Calista Flockhart (protagonista di \"Ally McBeal\"), Balthazar Getty (apparso nella sesta stagione di \"Streghe\" e nella quinta stagione di \"Alias\", oltre a molti altri numerosi ruoli minori), Rachel Griffiths (una delle protagoniste di \"Six Feet Under\"), Emily VanCamp (una delle protagoniste di \"Everwood\") e Ron Rifkin (il cattivo di \"Alias\", ed in passato apparso anche in \"Sex and the City\"). Questo cast \u00e8 completato da Sally Field, gi\u00e0 vincitrice di 2 Oscar alla miglior attrice. Curiosamente, Rifkin, la Wettig e Getty avevano gi\u00e0 recitato in precedenza (anche se non assieme) nella serie televisiva \"Alias\" (serie anch'essa prodotta, come \"Brothers &amp; Sisters - Segreti di famiglia\", da Ken Olin, marito della Wettig).\nLa serie ha subito vari cambiamenti di sceneggiatura durante la produzione: originariamente, la famiglia Walker avrebbe dovuto chiamarsi March, e l'originaria matriarca della famiglia sarebbe stata Iva March (parte assegnata alla veterana attrice di teatro Betty Buckley); il ruolo fu rielaborato successivamente ed assegnato a Sally Field. Il personaggio di Kevin Walker era stato invece in origine pensato come Bryan, e destinato all'attore Jonathan LaPaglia; come nell'attuale Kevin, il personaggio sarebbe stato gay, ma sposato ed in procinto di affrontare la causa di divorzio e una battaglia per l'affidamento del figlio."}
{"id": "725656", "revid": "1573940", "url": "https://it.wikipedia.org/wiki?curid=725656", "title": "Cyanocitta cristata", "text": "La ghiandaia azzurra americana o semplicemente ghiandaia azzurra (Cyanocitta cristata ()) \u00e8 un uccello passeriforme della famiglia dei Corvidi.\nDescrizione.\nDimensioni.\nMisura 25-30 cm di lunghezza, per 70-100 g di peso e 24-43 cm di apertura alare.\nAspetto.\nSi tratta di uccelli dall'aspetto robusto ma slanciato, muniti di testa arrotondata con forte becco conico e allungato, ali digitate, coda piuttosto lunga (circa un terzo della lunghezza totale) e dall'estremit\u00e0 arrotondata e forti zampe. Caratteristica di questi uccelli \u00e8 la presenza di penne erettili nell'area del vertice, rizzate a formare una piccola cresta appuntita quando l'animale \u00e8 eccitato o spaventato e praticamente invisibili a riposo.\nIl piumaggio \u00e8 inconfondibile e uguale nei due sessi: l'area attorno alle narici, il sopracciglio, le guance ed il mento, cos\u00ec come il sottocoda, sono di colore bianco sporco, talvolta con lievissime sfumature azzurrine. La base superiore del becco e l'area fra quest'ultimo e l'occhio sono invece di colore blu-nerastro, che si prolunga in una sottilissima banda fino all'area auricolare, dove scende fino alla gola, a formare un collare che cinge l'area biancastra facciale. Fronte, vertice, nuca, dorso e ali sono di colore azzurro-blu, con le copritrici primarie pi\u00f9 vivide e metallizzate, munite di barre scure, e le remiganti dello stesso colore, ma munite inoltre di punta di colore bianco: la coda \u00e8 anch'essa di questo colore, con orlo bianco piuttosto sottile superiormente, mentre la sua superficie inferiore \u00e8 interamente biancastra, con ampia banda trasversale bruno-nerastra in posizione mediana. Il petto e i fianchi sono di colore bruno-grigiastro, che sfuma nel bianco sul ventre.\nIl becco e le zampe sono di colore nero-bluastro, talvolta con riflessi violacei, mentre gli occhi sono di colore bruno scuro.\nBiologia.\nLa ghiandaia azzurra \u00e8 un uccello dalle abitudini di vita essenzialmente diurne, che vive da solo o in coppie e si dimostra molto territoriale, cacciando aggressivamente eventuali intrusi conspecifici dal proprio territorio, soprattutto dalle vicinanze del nido (durante il periodo riproduttivo) e delle fonti di cibo: anche i predatori (soprattutto i gufi) vengono importunati qualora avvistati durante il giorno, venendo infastiditi fino a quando non si allontanano.\nIntelligenti e curiose come tutti i corvidi, le ghiandaie azzurre mostrano interesse negli oggetti luccicanti, che rubano in maniera simile alle gazze, tenendoli nel becco fino a quando non se ne sono stancate: questi uccelli mostrano inoltre la propensione (verificata tuttavia finora solo in condizioni di cattivit\u00e0) a servirsi di oggetti come strumenti per ottenere il cibo o tentare di aprire la propria gabbia.\nSi tratta di uccelli piuttosto rumorosi, che si tengono in costante contatto sonoro fra loro, esibendo un repertorio piuttosto vasto di richiami, che vanno dagli aspri gracchi d'allarme (vagamente simili ai versi dei gabbiani) emessi all'apparizione di eventuali predatori, ai richiami bassi e chioccolanti rivolti al \"partner\", passando per il verso simile a quelli delle cince emesso dagli animali che si stanno agitando: la ghiandaia azzurra \u00e8 inoltre un buon imitatore dei suoni uditi nel proprio territorio (anche della voce umana), in particolare le imitazioni dei versi dei rapaci (soprattutto poiana della Giamaica e poiana spallerosse) potrebbero servire a questi uccelli sia a spaventare eventuali competitori per le fonti di cibo, che a testare l'effettiva presenza di questi predatori nel loro territorio, in quanto le ghiandaie azzurre, volatori moderatamente veloci (32-40 km/h), sono molto vulnerabili agli attacchi dei rapaci in campo aperto.\nAlimentazione.\nLa maggior parte della dieta della ghiandaia azzurra \u00e8 costituita da materiale di origine vegetale, come semi, granaglie, frutta matura, bacche, frutti di bosco e soprattutto frutta a guscio, che viene spaccato col forte becco: questi uccelli si nutrono inoltre di uova, insetti, piccoli invertebrati ed occasionalmente anche di piccoli vertebrati, come topolini, nidiacei, lucertole e in un singolo caso un pipistrello (\"Lasiurus borealis\"), anche se la componente animale della loro dieta \u00e8 sempre minoritaria e composta in massima parte da invertebrati. Si tratta ad ogni modo di uccelli piuttosto adattabili e opportunistici, che possono nutrirsi anche di linfa (che in alcuni periodi dell'anno ammonta a quasi la met\u00e0 del totale del cibo ingerito) o di rimasugli di cibo rinvenuti nella spazzatura: le ghiandaie azzurre sono inoltre assidue frequentatrici delle mangiatoie tradizionalmente posizionate nei cortili delle case americane, dove (a dispetto dell'alta aggressivit\u00e0 territoriale e della sfrontatezza ostentata in molte occasioni) si mostrano subordinate nell'ordine di accesso al cibo a tutte le specie di dimensioni paragonabili, nonch\u00e9 ad alcune specie di piccoli uccelli particolarmente aggressive ed allo scoiattolo grigio.\nIl cibo viene rinvenuto indifferentemente al suolo o fra alberi e cespugli, con le prede alate talvolta catturate al volo: il pasto si svolge attraverso il metodo della spigolatura.\nSimilmente ad altri corvidi, le ghiandaie azzurre sono solite immagazzinare il \"surplus\" di cibo in depositi scaglionati in giro per il proprio territorio durante i periodi di abbondanza di cibo, servendosene poi durante il periodo freddo.\nRiproduzione.\nSi tratta di uccelli rigidamente monogami, che si riproducono dalla met\u00e0 di marzo ai primi di luglio.\nIl nido viene costruito da ambedue i \"partner\" a 3-10 m d'altezza su un albero (di preferenza una conifera), o in una struttura analoga, come un palo della luce o una cassetta delle lettere: esso ha forma di una coppa ed \u00e8 composto da rametti, fibre vegetali (radichette, strisce di corteccia, muschio e licheni) e non di rado in ambienti antropizzati anche di materiale antropogeno (pezzi di stoffa e strisce di carta), il tutto stabilizzato con aggiunta di piumino e terra masticata e impastata con la saliva.\nIn mancanza di siti adeguati per la nidificazione, le ghiandaie azzurre possono sfrattare nidi di altre specie dai precedenti inquilini ed occuparli con la forza, eventualmente rimaneggiandoli: a fare le spese di questo comportamento sono soprattutto i tordi pettirossi.\nLa covata va da due a sette uova (generalmente 4-5), che sono bluastre o marrone chiaro, con presenza di una rada punteggiatura pi\u00f9 scura: esse vengono incubate dalla sola femmina (imbeccata nel frattempo dal maschio, che rimane sempre nei pressi del nido a difesa da eventuali intrusi) per 16-18 giorni, al termine dei quali schiudono \"pulli\" ciechi ed implumi.\nI piccoli vengono imbeccati dalla sola femmina (a sua volta imbeccata dal maschio) per i primi 8-12 giorni di vita: trascorso questo periodo, essi cominciano a fare capolino dal nido ed anche il maschio comincia ad imbeccarli. L'involo avviene a circa tre settimane dalla schiusa, tuttavia i giovani continuano a rimanere presso il nido almeno per un paio di mesi, seguendo i genitori nei loro spostamenti e chiedendo loro l'imbeccata (sebbene sempre pi\u00f9 sporadicamente) e separandosene definitivamente solo alle porte dell'autunno, disperdendosi per evitare competizione per il cibo.\nLa maturit\u00e0 sessuale viene raggiunta attorno all'anno di vita, sebbene sia raro che questi uccelli (soprattutto i maschi) riescano a trovare un \"partner\" prima dei 2-3 anni di vita: la loro speranza di vita si aggira attorno ai 7 anni in natura (con singoli esemplari che hanno superato i 15-17 anni), estendendosi fino a 26 anni in cattivit\u00e0.\nDistribuzione e habitat.\nLa ghiandaia azzurra \u00e8 diffusa in Nordamerica centro-orientale, occupando un areale che va dall'isola di Terranova alla Florida attraverso Nuova Scozia, costa sud-orientale del Qu\u00e9bec (isola d'Anticosti inclusa) ed East Coast, spingendosi ad ovest attraverso la regione dei Grandi Laghi e lungo il confine tra il Canada e gli Stati Uniti d'America fino alle Montagne Rocciose (dove viene sostituita dall'affine ghiandaia di Steller) e al Texas sud-orientale e nord-occidentale. Negli ultimi anni, complice il rimboschimento delle Grandi Pianure, l'areale della specie sembra essere in espansione in direttrice nord-ovest, con osservazioni rare ma sempre pi\u00f9 frequenti di esemplari nell'area pacifica al confine fra USA e Canada.\nLa ghiandaia azzurra \u00e8 un uccello tendenzialmente stanziale nella maggior parte del proprio areale: nelle popolazioni pi\u00f9 settentrionali (in particolare quelle della sottospecie \"bromia\") possono essere presenti abitudini migratorie, con una parte degli uccelli che si sposta verso sud con l'approssimarsi della stagione fredda.\nSebbene l\"'habitat\" d'elezione di questi uccelli siano le aree boschive e di foresta, sia mista che di conifere o latifoglie, con presenza di radure o aree aperte nei dintorni, la ghiandaia azzurra si dimostra piuttosto adattabile alla presenza dell'uomo, e (pur evitando le aree pi\u00f9 secche, preferite invece dalla gi\u00e0 citata e congenere ghiandaia di Steller) si spinge nelle aree alberate dei centri urbani, come giardini, parchi e viali.\nTassonomia.\nSe ne riconoscono quattro sottospecie:\nLe quattro sottospecie si differenziano soprattutto in base a criteri morfologici che riguardano la vividezza della colorazione e la diminuzione della taglia e seguono un andamento clinale in direttrice N-S, tanto che alcuni autori dubiterebbero dell'effettiva validit\u00e0 del \"taxon semplei\" e propenderebbero per un suo accorpamento alla sottospecie nominale."}
{"id": "725657", "revid": "2730", "url": "https://it.wikipedia.org/wiki?curid=725657", "title": "Maria Lea Pedini", "text": "Biografia.\nSi \u00e8 laureata nel 1976 alla Facolt\u00e0 di lettere e filosofia in DAMS, all'Universit\u00e0 di Bologna, con una tesi intitolata \"Museografia sulla Tradizione dei lapicidi sammarinesi\". \n\u00c8 stata la prima donna ad assumere la carica di Capitano reggente di San Marino, dal 1\u00b0 aprile al 1\u00b0 ottobre 1981, assieme a Gastone Pasolini.\n\u00c8 stata anche una dei Capi di Stato di San Marino pi\u00f9 giovani, poich\u00e9 inizi\u00f2 il mandato a 26 anni.\nDal 1983 al 2006 \u00e8 stata dirigente dell'Ufficio Affari Culturali e Informazione, presso il Dipartimento Affari Esteri. In seguito \u00e8 diventata direttrice della Direzione Affari Europei, istituita dalla stessa riforma presso il Dipartimento degli Affari Esteri.\nDal 1995 \u00e8 ambasciatrice di San Marino in Svezia, Danimarca e Ungheria, continuando per\u00f2 a risiedere a San Marino. Ha poi ricoperto anche la carica di ambasciatrice per la Norvegia e la Svizzera.\nIl 3 marzo 1998 ha ricevuto dal presidente della Repubblica Italiana Oscar Luigi Scalfaro l'Ordine al merito della Repubblica italiana.\nNel 2005 \u00e8 stata tra i soci che hanno rifondato la Societ\u00e0 Dante Alighieri a San Marino, che si era sciolta nel 1974.\nNel 2016 a distanza di 35 anni dalla sua nomina di Capitano reggente, \u00e8 stata celebrata con un francobollo di \u20ac2,55 dall'Azienda Autonoma di Stato Filatelica e Numismatica.\nAttivit\u00e0 politica.\nMaria Lea Pedini Angelini \u00e8 stata membro del parlamento sammarinese, il Consiglio Grande e Generale, dal 1978 al 1993. Fino al 1988 \u00e8 stata membro del Partito Socialista Sammarinese per poi passare al Partito Socialista Unitario. Nel 1993 lasci\u00f2 il Partito Socialista Unitario e pass\u00f2 al Partito Democratico Cristiano Sammarinese."}
{"id": "725662", "revid": "287204", "url": "https://it.wikipedia.org/wiki?curid=725662", "title": "Cultura di Fremont", "text": "La cultura di Fremont \u00e8 una cultura precolombiana del Nord America, diffusa nella regione degli attuali stati di Utah, Idaho, Colorado e Nevada. Il nome deriva dal fiume Fremont, nello Utah, lungo la cui valle sono state rinvenute numerose testimonianze di questa civilt\u00e0.\nLe popolazioni della cultura Fremont vissero tra il 700 e il 1300 d.C. e svilupparono una civilt\u00e0 affine ma distinta da quella degli Anasazi, dei quali i Fremont furono contemporanei. Essi praticavano la caccia e la raccolta e una limitata agricoltura, coltivando mais e legumi. Vivevano in abitazioni parzialmente interrate con il tetto sostenuto da pali e ricoperto di arbusti, oppure in capanne o rifugi naturali sotto le rocce sporgenti dei canyon.\nLe maggiori testimonianze di questa cultura si trovano nello Utah centromeridionale, nell'area del Clear Creek Canyon, e all'interno dei parchi nazionali di Zion e Arches. Numerose sono le pitture e le incisioni rupestri lasciate dai Fremont sulle rocce delle pareti dei canyon."}
{"id": "725666", "revid": "228587", "url": "https://it.wikipedia.org/wiki?curid=725666", "title": "The History of... (Part.1) (The Collected Hits '85-'93)", "text": "The History Of... (Part.1) (The collected hits '85-'93) \u00e8 una raccolta di vecchi brani della Oi! band Klasse Kriminale."}
{"id": "725671", "revid": "110157", "url": "https://it.wikipedia.org/wiki?curid=725671", "title": "Arrondissement di Namur", "text": "L'arrondissement di Namur (in francese \"Arrondissement de Namur\", in olandese \"Arrondissement Namen\") \u00e8 una suddivisione amministrativa belga, situata nella provincia di Namur e nella regione della Vallonia.\nComposizione.\nL'arrondissement di Namur raggruppa 16 comuni:\nSociet\u00e0.\nEvoluzione demografica.\n\"Abitanti censiti\""}
{"id": "725672", "revid": "1610933", "url": "https://it.wikipedia.org/wiki?curid=725672", "title": "Ghiandaia azzurra americana", "text": ""}
{"id": "725676", "revid": "729019", "url": "https://it.wikipedia.org/wiki?curid=725676", "title": "Strada europea E35", "text": "La strada europea E35 \u00e8 una strada di classe A e, come si evince dal numero, \u00e8 una dorsale Nord-Sud.\nIn particolare la E35 collega Amsterdam a Roma con un percorso lungo 1817 km, attraverso Paesi Bassi, Germania, Svizzera ed Italia.\nTutto l'itinerario \u00e8 composto da tratte autostradali."}
{"id": "725680", "revid": "767487", "url": "https://it.wikipedia.org/wiki?curid=725680", "title": "Electric caravanas", "text": "Electric caravanas \u00e8 il sesto album studio della Oi! band Klasse Kriminale."}
{"id": "725683", "revid": "212348", "url": "https://it.wikipedia.org/wiki?curid=725683", "title": "Pesci", "text": ""}
{"id": "725686", "revid": "599013", "url": "https://it.wikipedia.org/wiki?curid=725686", "title": "Eghez\u00e9e", "text": ""}
{"id": "725690", "revid": "287204", "url": "https://it.wikipedia.org/wiki?curid=725690", "title": "Palaeotherium", "text": "Il paleoterio (gen. Palaeotherium) era un mammifero erbivoro estinto, appartenente all'ordine dei perissodattili. Visse tra l'Eocene medio e l'Oligocene inferiore (circa 45-32 milioni di anni fa) e i suoi resti fossili sono stati ritrovati in Europa centrale.\nDescrizione.\nQuesto animale \u00e8 stato spesso erroneamente ricostruito con un aspetto simile a quello di un attuale tapiro, con tanto di corta proboscide. In realt\u00e0, reperti fossili completi come lo scheletro rinvenuto a Mormoiron (Francia) dimostrano che l'aspetto era piuttosto diverso. \"Palaeotherium \"possedeva zampe pi\u00f9 allungate dei tapiri, cos\u00ec come il collo, che veniva mantenuto dritto e verso l'alto. Inoltre, nonostante ci fosse un arretramento delle ossa nasali, non era presente alcuna specializzazione dell'area nasale osservata nei tapiri o in altri animali dotati di una proboscide.\n\"Palaeotherium \"svilupp\u00f2 una dentatura dotata di molari a corona piuttosto alta, con un design selenolofodonte. Le zampe a tre dita erano lunghe e snelle rispetto a quelle di animali simili ma pi\u00f9 antichi (come \"Propalaeotherium \"e \"Pachynolophus\"); le ossa tarsali e carpali pi\u00f9 allungate ma robuste indicano un tipo di locomozione pi\u00f9 veloce. Le prime specie di \"Palaeotherium \"(come \"P. medium\") avevano gi\u00e0 mostrato una tendenza verso la molarizzazione dei premolari, tendenza che si svilupp\u00f2 ulteriormente in specie come \"P. muehlbergi\" per arrivare al culmine con la specie \"P. magnum\" dell'Eocene superiore/Oligocene inferiore. La maggior parte delle specie di \"Palaeotherium \"avevano un'altezza al garrese di circa 75 centimetri.\n\"Palaeotherium \"possedeva un cranio dalla forma vagamente simile a quella di un cavallo, ma le orbite erano posizionate molto in avanti, in parte a causa del grande sviluppo dei muscoli temporali, che richiedevano fosse temporali pi\u00f9 lunghe. Il collo era piuttosto allungato gi\u00e0 in specie come \"P. muehlbergi\", ma nelle specie pi\u00f9 derivate (come \"P. magnum\") era molto lungo e ricordava quello di un attuale okapi. La specie\" P. magnum\" raggiunse una grande taglia (quella di un cavallo odierno, con un'altezza al garrese di 1,45 metri) e notevoli specializzazioni: le zampe anteriori snelle erano pi\u00f9 lunghe di quelle posteriori, e conferivano all'animale un aspetto leggermente pendente. In generale, l'aspetto di questa specie ricordava vagamente quello di un okapi, solo pi\u00f9 robusto.\nClassificazione.\nQuesto animale fu uno dei primi mammiferi fossili ad essere descritto scientificamente. Fu il famoso anatomista Georges Cuvier, nel 1804, a descrivere la specie \"Palaeotherium magnum \"sulla base di fossili provenienti dai gessi della collina di Montmartre (Parigi). Cuvier, raffrontando i fossili delle ossa di questo animale con le ossa dei mammiferi attuali, giunse alla conclusione che \"Palaeotherium \"doveva essere un membro dei perissodattili, e che il suo aspetto fosse vagamente simile a quello di un tapiro.\nSuccessivamente vennero descritte molte altre specie di \"Palaeotherium\", tutte provenienti da vari giacimenti europei dell'Eocene. Le specie pi\u00f9 primitive, come \"P. curtum,\" erano di taglia modesta. Specie come \"P. muehlbergi\", i cui fossili migliori provengono dal sito di Saint-Etienne-de-l\u2019Olm in Francia, vissero nell'Eocene superiore e possedevano caratteristiche pi\u00f9 evolute. La specie \"P. magnum\", famosa grazie agli studi di Cuvier, \u00e8 nota in numerosi siti in Francia, Inghilterra, Spagna. Nel corso dell'Eocene superiore vi fu una notevole speciazione del genere \"Palaeotherium \"(tra quelle non ancora citate, si ricordano \"P. crassum, P. castrense, P. duvali\" e la grande \"P. giganteum\" della Spagna). Alla fine del periodo, dopo l'evento noto come \u201cGrand Coupure\u201d, i mutamenti climatici e l'arrivo di nuovi mammiferi erbivori provenienti dall'Asia portarono alla drastica riduzione del numero di esemplari e specie di \"Palaeotherium\". All'inizio dell'Oligocene erano ancora presenti poche specie come \"P. medium \"e \"P. magnum\", che si estinsero dopo pochi milioni di anni. \n\"Palaeotherium \"\u00e8 considerato il membro pi\u00f9 derivato della famiglia dei paleoteridi, un gruppo di perissodattili vicini all'origine dei cavalli, ma specializzatisi verso una maggiore mole e una corporatura pi\u00f9 massiccia.\nPaleoecologia.\nLa dentatura di \"Palaeotherium \"indica che questo animale si nutriva di foglie degli alberi. \u00c8 probabile che la specie \"P. magnum\" fosse in grado di brucare foglie a un'altezza di oltre 2 metri, grazie alla statura e al collo particolarmente allungato. Le zampe robuste permettevano a questo animale di camminare piuttosto lentamente ma in modo sicuro attraverso le foreste acquitrinose e i territori boschivi dell'Eocene superiore europeo."}
{"id": "725692", "revid": "810736", "url": "https://it.wikipedia.org/wiki?curid=725692", "title": "Basile et Sophia", "text": "Basile et Sophia, (letteralmente \"Basilio e Sofia\") \u00e8 un romanzo di Paul Adam pubblicato nel 1901 a Parigi.\nRomanzo storico, altrimenti catalogabile nel sottogenere del Romanzo bizantino, \"Basile et Sophia\" narra in chiave romanzata la vicenda di Basilio I il Macedone (867-886), che da prigioniero dei bulgari diviene soldato, e da soldato Imperatore romano d'Oriente in seguito all'assassinio di Michele III: destino questo, a cui Basilio si scopre indirizzato tramite una mistica profezia che giunge alle orecchie di un monaco, che svolge l'attivit\u00e0 di ostiario presso una delle tante basiliche di Bisanzio. Romanzo molto ricco dal punto di vista storico e descrittivo, in esso sono presenti spunti interessanti, quali la figura leggendaria della \"Kyria Damelis\", vedova e matrona, alcuni passi riguardanti l'eresia dei Pauliciani, diffusasi nell'Impero Romano d'Oriente a partire dall'VIII secolo, le descrizioni accuratissime degli ambienti e di alcuni riti misterici a sfondo eretico-cristiano, ma di chiara derivazione greco-pagana, la cui partecipazione era riservata alle sole donne. \nDi quest'opera \u00e8 attualmente disponibile soltanto un esiguo numero di copie dell'edizione originale francese. \nCapitoli.\nL'opera si sviluppa in sedici capitoli:"}
{"id": "725693", "revid": "287204", "url": "https://it.wikipedia.org/wiki?curid=725693", "title": "The Best Of...", "text": "The Best Of... \u00e8 una raccolta di brani della Oi! band Klasse Kriminale."}
{"id": "725695", "revid": "287204", "url": "https://it.wikipedia.org/wiki?curid=725695", "title": "Hapalops", "text": "Lapalope (gen. Hapalops) \u00e8 un mammifero estinto vissuto nel Miocene inferiore (circa 20 milioni di anni fa) in Sudamerica, imparentato alla lontana con gli odierni bradipi.\nTra il terreno e gli alberi.\nLe dimensioni di questo animale erano pi\u00f9 grosse di quelle dei loro attuali \u201ccugini\u201d, dal momento che il corpo, abbastanza massiccio, poteva raggiungere una lunghezza di un metro e venti. L'apalope \u00e8 uno dei pi\u00f9 antichi bradipi terricoli; questi animali successivamente, nel Pliocene e soprattutto nel Pleistocene, raggiunsero dimensioni davvero gigantesche con generi come \"Megatherium\" e \"Mylodon\". \"Hapalops\", dal canto suo, doveva essere un animale fondamentalmente terrestre, ma in grado comunque di muoversi anche attraverso gli alberi. Le caratteristiche delle zampe gi\u00e0 rispecchiano quelle delle forme successive: i forti unghioni ricurvi degli arti anteriori servivano con ogni probabilit\u00e0 ad avvicinare il cibo alla bocca, oltre a permettere una locomozione quadrupede efficiente camminando sulle nocche. "}
{"id": "725697", "revid": "1745361", "url": "https://it.wikipedia.org/wiki?curid=725697", "title": "Torcia Umana", "text": "La Torcia Umana (\"Human Torch\"), alter ego di Jonathan Lowell Spencer \"Johnny\" Storm, \u00e8 un personaggio immaginario dei fumetti, creato da Stan Lee (testi) e Jack Kirby (disegni), pubblicato negli Stati Uniti dalla Marvel Comics; \u00e8 uno dei componenti dei Fantastici Quattro. La prima apparizione del personaggio, come per tutti gli altri componenti del gruppo, fu in \"Fantastic Four\" n. 1 (novembre 1961).\nBiografia del personaggio.\nDa bambino, Jonathan Storm risiedeva con la sua famiglia a Glenville (sobborgo immaginario di Long Island) quando sua madre mor\u00ec in un incidente d'auto. Suo padre, caduto vittima di alcolismo e depressione, fu arrestato per l'omicidio di un usuraio e Johnny rimase dunque solo con la sorella maggiore Sue a occuparsi di lui.\nAll'et\u00e0 di sedici anni, prese parte insieme alla sorella e a Ben Grimm alla missione organizzata da Reed Richards: i quattro partirono a bordo di un'astronave (pilotata da Ben) con l'obiettivo di raggiungere per primi la Luna. Il viaggio, non autorizzato dalle autorit\u00e0, si rivel\u00f2 un fallimento totale e i raggi cosmici investirono i quattro donandogli dei poteri sovrumani che si manifestarono subito dopo l'atterraggio d'emergenza: Johnny poteva coprire il suo corpo di fiamme senza rimanerne ustionato, lanciare fiammate e librarsi in volo, poteri cuciti su misura da parte degli autori addosso a un adolescente irrequieto e testa calda.\nJohnny inizialmente continu\u00f2 a studiare al liceo e a condurre una normale vita da teen-ager, appassionandosi alle macchine sportive, allo sport e alle ragazze. Quando i Fantastici Quattro divennero eroi famosi, si trasfer\u00ec anch'egli nel Baxter Building e continu\u00f2 per anni a essere un membro del gruppo, vivendo numerose avventure e storie d'amore. Tra le pi\u00f9 importanti ci fu quella con la capricciosa Crystal degli Inumani, lunga e tormentata, terminata solo quando lei decise di sposare il Vendicatore Quicksilver. Successivamente Johnny spos\u00f2 la skrull di nome Lyja (convinto che questa fosse Alicia Master, ex ragazza di Ben Grimm, della quale aveva assunto l'identit\u00e0), ma il matrimonio venne annullato quando si scopr\u00ec la vera natura di lei.\nAgli inizi la sua rivalit\u00e0 con l'Uomo Ragno era un'ossessione ricorrente: vedere il Ragno sulle prime pagine dei giornali al posto suo o accorgersi che gli altri eroi si fidavano pi\u00f9 di lui, lo condusse ad affrontare i nemici dell'Arrampicamuri per dimostrarsi migliore, quando non affronta il tessiragnatele stesso. In seguito per\u00f2 tra i due, pressappoco coetanei, si svilupparono amicizia e rispetto reciproci.\nLa Torcia affront\u00f2 assieme ad altri eroi la minaccia di Onslaught e fu proiettato assieme alla sua famiglia in un mondo parallelo inventato dal nipote Franklin Richards.\nDopo essere tornato dovette sostenere una battaglia contro il Celestiale dormiente e alla recita fatta da Reed per far credere che il Dottor Destino era lui. Reed impazz\u00ec e per poco non distrusse il suo matrimonio affermando che Sue era inutile come madre, dovette conquistare la fiducia di molti eccetto Johnny.\nQuando un alieno arriv\u00f2 sulla terra per usare Sue Storm come arma contro Galactus, Reed fece uno scambio di poteri tra Johnny e Sue. Cos\u00ec per un po' Johnny divenne un araldo del divoratore di mondi finch\u00e9 gli altri assieme a Quasar non lo salvarono.\nCome membro dei Fantastici Quattro, Johnny \u00e8 una star internazionale, fama che sfrutta per corteggiare belle ragazze o per partecipare a party esclusivi. Ha tutti gli atteggiamenti e i vizi dei Vip, e cerca sempre di farsi pubblicit\u00e0 per apparire su riviste famose o per tentare di sfondare nel cinema. Ma nonostante questo atteggiamento immaturo, da eterno \"Peter Pan\", nei panni della Torcia Umana si \u00e8 sempre mostrato come un supereroe coraggioso e compagno di squadra affidabile.\nHouse of M.\nQuando Scarlet riplasm\u00f2 il mondo fece s\u00ec che Johnny Storm fosse uno dei gladiatori che combattevano in un'arena guidando enormi robot con le sembianze dell'armatura di Iron Man. Il compito di questi spericolati piloti era intrattenere il pubblico con spettacolari duelli fra questi sofisticati robot, creati appositamente da Tony Stark e da suo padre.\nIl suo posto nello shuttle fu preso da John Jameson, che mor\u00ec con Richard e Sue a causa dei raggi cosmici mentre Ben fu trasformato in un essere che Victor Von Doom avrebbe ribattezzato Massa. Al posto della Torcia Umana esiste la Torcia Inumana, ossia Kristoff, figlioccio del Dottor Destino potenziato dal padre.\nCivil War.\nDopo l'incidente di Stamford, Storm viene aggredito da una folla imbestialita contro gli eroi e, colpito alla testa, finisce in coma. Risvegliatosi dal coma, la Torcia Umana ritorna al Baxter Building ed assieme alla sorella iniziano a combattere dalla parte di Capitan America.\nWorld War Hulk.\nDurante la guerra mondiale di Hulk, essendo Mister Fantastic uno degli obiettivi della vendetta del Golia Verde, la Torcia Umana si schiera dalla parte degli Illuminati e attacca Hulk, quando egli giunge al Baxter Building. Colpisce il nemico con un colpo a tutta forza della sua potentissima fiamma Nova (combinata ai fulmini a piena potenza di Tempesta) ma il Gigante di Giada sopravvive e stende Storm con i suoi fortissimi colpi.\nSecret Invasion.\nDurante Secret Invasion, la Donna invisibile si rivela uno Skrull e cerca di distruggere il Baxter Building. Johnny, per\u00f2 riesce a salvarsi proteggendo i nipoti Franklin e Valeria.\nMorte e ritorno.\nLa \"casa delle idee\" ha deciso la morte della Torcia Umana, che \u00e8 avvenuta nel numero 587 della testata \"Fantastic Four\" (uscito il 26 gennaio 2011 con data di copertina marzo 2011), annunciato anche come ultimo numero della serie che sar\u00e0 sostituita dalla nuova testata: \"FF\" (acronimo di \"[The] Future Foundation\"). La Fondazione Futuro scopre per\u00f2 che la Torcia Umana \u00e8 vivo e che gli insetti impiantati in lui da Annihilus lo rianimarono. La Torcia Umana rimase sorpreso di scoprire che i suoi compagni di squadra avevano costituito la Fondazione Futuro senza la sua presenza.\nDiverso tempo dopo, la Torcia Umana si relaziona con la talentuosa cantante Darla Deering e parte per un viaggio nello spazio assieme a Reed, Sue e Ben, lasciando la sua fidanzata sulla Terra al fianco di Ant-Man, Medusa e She Hulk per formare un gruppo di sostituti dei Fantastici Quattro, e per gestire la Fondazione Futuro. Ritornato sulla Terra, Johnny scopre per\u00f2 che Darla si \u00e8 relazionata con Scott Lang. La Torcia decide poi di diventare un cantante subito dopo aver perso i suoi poteri. Dopo averli riottenuti, il gruppo si scioglie.\nLa Nuovissima Marvel.\nDopo lo scioglimento dei Fantastici Quattro, la Torcia Umana si unisce agli Inumani e alla Squadra Unione dei Vendicatori, iniziando anche un rapporto con Medusa, la regina degli Inumani.\nDopo aver scoperto che Peter Parker (segretamente l'Uomo Ragno), direttore delle Parker Industries, ha acquistato il Baxter Building, Johnny Storm si unisce allo staff dell'azienda, aiutandola a fronteggiare la minaccia dello Zodiaco assieme allo S.H.I.E.L.D.. Nonostante sembri che i Fantastici Quattro abbiano chiuso i loro rapporti per sempre, Johnny e Peter sono pi\u00f9 che sicuri che ritorneranno, e quando lo faranno, Spider-Man sar\u00e0 pi\u00f9 che lieto di donar loro il Baxter Bulding come sede personale.\nDurante questo periodo, Johnny Storm utilizza un nuovissimo costume giallo e nero.\nAltre versioni.\nUltimate.\nLa Torcia Umana compare anche in \"Ultimate Fantastic Four\". Come tutti i personaggi Ultimate egli \u00e8 molto ringiovanito, e dato che nei Fantastici Quattro originali poteva avere 22 o 23 anni all'inizio, qui ne dovrebbe avere circa diciotto o diciannove. Viene infettato da un mostro della zona N che una volta uscito da lui infetter\u00e0 il Dottor Destino e porter\u00e0 alla morte dei Fantastici Quattro zombi (vedi Marvel Zombi). Entra a far parte della cerchia di amici di Peter Parker e instaura una relazione con Liz Allen.\nDurante Ultimatum viene inizialmente dato per disperso e infine viene ritrovato dalla sorella e dall'amico Ben Grimm intrappolato nel medaglione di Dormammu, che ne assorbiva i poteri distruggendo la citt\u00e0. Dopo Ultimatum, va a vivere a casa di Peter Parker, cio\u00e8 Spider-Man.\nMC2.\nNell'Universo alternativo MC2, in seguito alla (presunta) scomparsa di Susan Storm, in realt\u00e0 gravemente inferma e sottoposta a cure nella Zona Negativa, ed alla trasformazione di Reed Richards nel cyborg \"Big Brain\" (in realt\u00e0 un robot usato da Reed Richards per vegliare contemporaneamente sulla moglie inferma e sulla sua famiglia), Johnny Storm ha preso il comando dei \"Fantastici Cinque\", riappacificandosi con la consorte Lyja (che introduce nel team come \"Ms. Fantastic\") ed acquisendo una mentalit\u00e0 pi\u00f9 matura. Inoltre, ha avuto un figlio dall'affascinante aliena, Torus Storm, che riunisce in s\u00e9 i poteri di metamorfosi della madre e quelli di autocombustione del padre, nonch\u00e9 la determinazione materna ed il lato pi\u00f9 impulsivo ed immaturo della personalit\u00e0 del giovane Johnny, con somma costernazione di entrambi i genitori.\nPoteri e abilit\u00e0.\nJohnny Storm ha acquisito poteri sovrumani a causa degli effetti mutageni delle radiazioni cosmiche a cui \u00e8 stato esposto, tutti legati al fuoco. La sua capacit\u00e0 primaria \u00e8 di prendere fuoco volontariamente senza nuocere a se stesso.\nAnche quando non \u00e8 lui stesso avvolto dalle fiamme, Storm ha la capacit\u00e0 di controllare qualsiasi fuoco nel suo campo visivo immediato, facendolo aumentare o diminuire di intensit\u00e0 o muovendolo secondo uno schema diretto dai suoi pensieri. Inoltre, \u00e8 in grado di assorbire fuoco/plasma nel suo corpo senza effetti dannosi. Pu\u00f2 generare potenti flussi e/o palle di fuoco. La Torcia Umana \u00e8 immune al fuoco e al calore, incluse le sue stesse fiamme. La sua carne non pu\u00f2 essere scottata o bruciata da alcuna fonte di calore il cui livello \u00e8 inferiore a quello della sua massima potenza.\nIl campo di plasma che circonda immediatamente il suo corpo \u00e8 abbastanza caldo da vaporizzare gli oggetti che gli si avvicinano, inclusi i proiettili. Generalmente non estende quest'aura di fiamma oltre pochi centimetri dalla sua pelle, in modo da non incendiare gli oggetti vicini. Storm si riferisce alla sua massima emissione di fiamma come la sua \"fiamma nova\", che pu\u00f2 rilasciare in modo omnidirezionale. Questo effetto \"nova\" pu\u00f2 verificarsi spontaneamente quando assorbe una quantit\u00e0 eccessiva di calore, sebbene possa momentaneamente sopprimere il rilascio quando necessario, con uno sforzo considerevole.\nLa capacit\u00e0 di Storm di accendersi \u00e8 limitata dalla quantit\u00e0 di ossigeno nel suo ambiente e la sua fiamma personale \u00e8 stata estinta da quantit\u00e0 sufficienti di acqua, schiuma ignifuga e ambienti sottovuoto. Pu\u00f2 riaccendersi istantaneamente una volta restituito l'ossigeno, senza effetti negativi. In alcune vecchie storie si commise l'errore di far infiammare Johnny fuori dall'atmosfera terrestre, dove \u00e8 noto che non vi \u00e8 ossigeno. Nelle prime storie poteva rimanere in fiamme solo per un massimo di cinque minuti alla volta, dopo di che avrebbe avuto bisogno di cinque minuti per ricaricarsi prima di accendersi di nuovo.\nIl plasma della Torcia Umana ha un alto contenuto di idrogeno ed \u00e8 circondato da una nuvola trasudata di atomi di idrogeno mono-atomici. La nuvola calda fornisce un galleggiamento positivo sufficiente per poter volare. Con la stimolazione mentale della sua fiamma, pu\u00f2 fornire abbastanza potere ascensionale per trasportare circa 180 chili. Formando un getto di fiamme dai suoi piedi pu\u00f2 raggiungere una normale velocit\u00e0 di volo di 140 miglia all'ora e accelerare fino a velocit\u00e0 supersoniche, in grado di raggiungere esseri pi\u00f9 veloci come Silver Surfer mentre si trova nell'orbita terrestre. \nJohnny ha dimostrato di avere buone abilit\u00e0 di combattimento dovute ad allenamenti con l'amico Ben Grimm: \u00e8 stato infatti in grado di sconfiggere l'Uomo Sabbia pur non potendo contare sui suoi poteri di Torcia e di mettere in seria difficolt\u00e0 Namor.\nMeccanico esperto fin dalla sua adolescenza, Johnny \u00e8 stato in grado di revisionare totalmente la trasmissione di un'auto all'et\u00e0 di 15 anni. Il suo design e acume meccanico sono entrati nella creazione del modello Fantasticar-2. Johnny ha anche esperienza come pilota automobilistico e di motociclette professionista.\nAltri media.\nCartoni animati.\nLa Torcia Umana apparve in quasi tutte le serie a cartoni animati dedicate al quartetto:\nNel 1978 fu prodotta una serie a cartoni animati sul quartetto dal titolo \"The Fantastic Four\" dove il personaggio della Torcia Umana fu sostituito dal robottino H.E.R.B.I.E.\nIl personaggio \u00e8 apparso anche nelle serie animate \"Spider-Man - L'Uomo Ragno\", \"Super Hero Squad Show\" e \"Avengers - I pi\u00f9 potenti eroi della Terra\".\nVideogiochi.\nLa Torcia Umana \u00e8 stato protagonista di numerosi videogiochi: \"Questprobe Featuring the Human Torch and the Thing\" (1985), \"Fantastic Four\" (1997), \"I Fantastici 4\" (2005), \"I Fantastici 4 &amp; Silver Surfer\" (2007) e in un videogioco tutto proprio per Game Boy Advance dal titolo \"Fantastici 4: Flame On\".\nLa Torcia Umana \u00e8 giocabile anche in ', ', ', ', \"Marvel Nemesis: l'ascesa degli Imperfetti\". In \"LittleBigPlanet\" \u00e8 un costume per contenuto scaricabile.\nIl personaggio \u00e8 apparso anche nel videogioco \"Spider-Man: The Animated Series\", \"Spider-Man and Venom: Maximum Carnage\", \"The Amazing Spider-Man 2\", \"Spider-Man\" e \"Ultimate Spider-Man\"."}
{"id": "725699", "revid": "1573940", "url": "https://it.wikipedia.org/wiki?curid=725699", "title": "Eomanis waldi", "text": "Eomanis waldi \u00e8 il pi\u00f9 antico pangolino conosciuto, noto attraverso fossili risalenti a quasi 50 milioni di anni fa (Eocene medio) in Germania.\nL'antenato dei pangolini.\nLa conservazione eccezionale di questi resti, rinvenuti negli scisti di Messel, permette di ricostruire questo pangolino nella sua interezza. \"Eomanis\" doveva essere un animale lungo una cinquantina di centimetri, molto simile alle forme attuali e gi\u00e0 dotato di quelle caratteristiche (come la particolare forma degli arti) presenti nei pangolini attuali. Le squame indurite a formare una corazza, tuttavia, erano presenti in misura minore rispetto alle forme attuali, in quanto non ricoprivano tutta la coda e le zampe. Il cranio, invece, sembra gi\u00e0 avere la conformazione per una dieta a base di formiche. Accanto a questo pangolino primitivo ne esisteva un altro, \"Eurotamandua\", completamente privo di corazza ma di dimensioni doppie rispetto a \"Eomanis\", che a causa di queste caratteristiche originariamente era stato considerato un formichiere primitivo. Forme successive di pangolini sono conosciute in Europa (\"Necromanis\"), in Asia (\"Cryptomanis\") e in Nordamerica (\"Patriomanis\")."}
{"id": "725704", "revid": "547034", "url": "https://it.wikipedia.org/wiki?curid=725704", "title": "Francesco Saverio Mercaldi", "text": "Frequent\u00f2 l'Accademia di Belle Arti di Roma.\nTra le sue tele si ricordano il San Francesco da Paola datato 1898, che si trova nella basilica santuario di Santa Maria de Finibus Terrae di Santa Maria di Leuca insieme al Trittico della Confessione, una Santa Filomena e una Vergine con Bambino datati 1870 conservate nella Cappella dell'Immacolata a Gagliano del Capo, il quadro della Madonna dei Fiori conservato nella chiesa parrocchiale di Gagliano del Capo, i quadri dell'Immacolata e di Santa Lucia, di pi\u00f9 piccole dimensioni, conservati nella chiesa parrocchiale di San Dana (frazione di Gagliano del Capo). Nella Chiesa di San Carlo di Acquarica del Capo si conserva la sua tela della \"Madonna col Bambino ed Anime Purganti\" (1881)."}
{"id": "725705", "revid": "1234826", "url": "https://it.wikipedia.org/wiki?curid=725705", "title": "Cos\u00ec \u00e8 la vita (film 1998)", "text": "Cos\u00ec \u00e8 la vita \u00e8 un film italiano del 1998 diretto da Aldo, Giovanni e Giacomo e Massimo Venier.\nIl film ha incassato , risultando il maggior successo commerciale del trio dopo \"Chiedimi se sono felice\", seguito da \"La leggenda di Al, John e Jack\".\nTrama.\nAldo Baglio, detto Bancomat, \u00e8 detenuto nel carcere di San Vittore; Giacomo Poretti \u00e8 un impacciato agente di polizia con velleit\u00e0 da scrittore che vive insieme alla sorella, al cognato e al nipote, mentre Giovanni Storti \u00e8 un bizzarro inventore di giocattoli sposato con Elena.\nUna mattina Aldo deve essere scortato in tribunale dalla volante guidata da Giacomo. Durante il viaggio, Giacomo non sa che strada percorrere per arrivare al tribunale e chiede ad Aldo di prendere lo stradario nel vano portaoggetti; aprendolo, Aldo vi trova la pistola d'ordinanza del poliziotto, se ne appropria e prende Giacomo in ostaggio. Contemporaneamente, a Giovanni viene rubata l'auto e incappa proprio nella macchina in cui ci sono Giacomo e Aldo, di cui diventa cos\u00ec il secondo ostaggio. Giacomo riesce ad avvertire il comando del sequestro via radio.\nIl gruppo procede, ma viene presto raggiunto dalle volanti della Polizia. Aldo costringe quindi i due a una fuga, al termine della quale riesce a seminare le volanti in un bosco, e una volta al sicuro ordina a Giacomo di uscire dal nascondiglio ma l'automobile precipita in uno strapiombo, prende fuoco ed esplode. I passeggeri, comunque, riescono a uscirne appena in tempo. Costretti quindi a proseguire a piedi, passano la notte in un cimitero abbandonato. Il giorno dopo, incontrano una ragazza di nome Clara, della quale Aldo si innamora: le chiede di uscire a cena e lei accetta; ormai amici, libera gli altri due, smettendo di minacciarli con la pistola, e si fa aiutare a mettersi a posto in vista della serata, che procede a gonfie vele.\nI tre ritornano quindi a Milano tramite autostop e, una volta arrivati, Aldo decide di tornare in carcere per saldare il suo debito con la giustizia, mentre Giovanni e Giacomo tornano alle rispettive vite. Arrivati a casa, tuttavia, scoprono con amarezza che i loro cari li hanno gi\u00e0 dimenticati in quanto \u00e8 stata diffusa la notizia che sono morti nell'incidente: Giovanni sorprende sua moglie a letto con Antonio Catan\u00eca, un collega di Giacomo, mentre quest'ultimo trova tutte le sue cose, compreso il romanzo che stava scrivendo da una vita, nell'immondizia, e la sua camera messa in affitto. I due si ritrovano quindi sconsolati al parco e qui ritrovano Clara e Aldo, il quale ha deciso di non ritornare in carcere. I quattro organizzano quindi la loro vendetta: dopo aver rubato il camion del cognato di Giacomo, quest'ultimo fa trovare alla sorella un testamento in cui \u00e8 scritto che l'appartamento, di propriet\u00e0 di Giacomo, dev'essere ceduto, insieme a tutti i beni in compropriet\u00e0, a una famiglia di africani suoi amici che erano stati sfrattati. Il gruppo ruba poi degli elettrodomestici dal magazzino di Crapanzano e successivamente Aldo e Giacomo, travestiti da fattorini, si presentano a casa di Giovanni con la merce e dicono alla moglie che si tratta della vincita di un concorso a cui l'uomo avrebbe partecipato prima di morire e che, quindi, tali oggetti spettano a lei. Clara, intanto, informa Crapanzano del furto, cos\u00ec egli si presenta a casa della donna, nella quale c'\u00e8 anche il suo amante, con alcuni amici armati di mazze da baseball.\nFatta giustizia, Clara porta i tre a una camera ardente nella quale si trovano tre bare: pi\u00f9 che convinti di trovarle vuote, credendo che si tratti di uno scherzo, sollevano i veli e vedono i loro cadaveri. Giovanni e Giacomo restano scioccati nel vedere s\u00e9 stessi nelle bare mentre Aldo, guardando triste i suoi amici, solleva l'ultimo velo che mostra il suo cadavere. In quel momento all'entrata della camera ardente si accende una forte luce da cui fuoriesce Clara, vestita con un lungo abito azzurro, che guardando il trio ammette di essere dispiaciuta per loro. La realt\u00e0 si distorce e, attraverso un flashback, Clara mostra ai tre il luogo dove \u00e8 avvenuto l'incidente del burrone; Giovanni e Giacomo capiscono allora che in realt\u00e0 non erano riusciti a scappare in tempo dall'auto ed erano veramente morti, mentre Aldo sapeva gi\u00e0 tutto, avendolo scoperto da Clara stessa dopo il loro appuntamento. La ragazza rivela quindi di essere un angelo incaricato di accompagnare il trio in Paradiso e iniziano cos\u00ec il loro cammino verso di esso.\nDurante la strada Giovanni lancia in aria il \"progetto del secolo\", da lui disegnato, che viene portato via dal vento. I quattro arrivano infine di fronte all'ingresso, una sbarra che si apre tramite badge su una collina, ma Clara informa il trio che solo Aldo \u00e8 gi\u00e0 in possesso della tessera per entrare, avendo scontato la sua pena in prigione, mentre gli altri due, per alcune loro marachelle che Clara mostra loro in un foglio, dovranno attendere ancora un po' prima di poter salire. Clara, essendo un angelo, passa la sbarra senza biglietto in quanto possiede un \"telepass\" angelico, lasciando da solo Aldo, libero di salutare i suoi amici, mentre lei lo precede in Paradiso. Aldo, lasciato solo, tuttavia, d\u00e0 ai due amici due tessere falsificate che ha prodotto sfruttando le sue abilit\u00e0 di contraffattore, che consentono loro l'accesso; superata la sbarra, Aldo viene fermato dall'uomo al cui cadavere aveva rubato l'abito per la cena con Clara, che pretende di averlo indietro, e dopo aver restituito i vestiti il trio va in giro a godersi la pace del Paradiso. Nel frattempo il foglio con su disegnato il progetto di Giovanni finisce in una zona di campagna dove viene coperto di letame.\nProduzione.\nLe riprese sono iniziate il 27 luglio 1998. Gran parte del film, ambientata a Milano, venne in realt\u00e0 girata in gran parte a Roma, salvo alcune scene occasionali. Le scene in montagna sono state girate principalmente in Abruzzo. \nIl set abruzzese fu anche teatro di un pauroso incidente, per fortuna senza gravi conseguenze: durante le riprese dell'inseguimento tra la volante sequestrata da Aldo e i mezzi della Polizia, uno dei due elicotteri utilizzati ebbe un'avaria al motore e, nel tentativo di compiere un atterraggio di fortuna (poi riuscito), colp\u00ec il tetto di una delle auto in corsa, facendola capovolgere e provocando il leggero ferimento di uno degli attori a bordo. \nUn'altra citazione \u00e8 presente nella scena in cui, mentre i tre protagonisti sono in macchina, Aldo si gira verso Giovanni con la pistola e fa partire accidentalmente un colpo, colpendo il sacchetto degli hamburger e sporcando tutto il lunotto di ketchup, che a prima vista sembra sangue: si tratta di un chiaro riferimento alla famosa scena di \"Pulp Fiction\" di Quentin Tarantino, dove John Travolta si gira verso il tizio seduto in macchina dietro di lui e preme per sbaglio il grilletto, uccidendolo e sporcando tutta l'autovettura di vero sangue.\nColonna sonora.\nL'intera colonna sonora del film \u00e8 stata affidata ai Negrita (gi\u00e0 presenti in \"Tre uomini e una gamba\" con il brano \"Ho imparato a sognare\"): i brani \"Mama ma\u00e9\", \"Cambio\" e \"Hollywood\" sono contenuti in diversi album del gruppo, mentre altri come \"Hollywood Sof\u00e0\", \"Pulp\", \"Heaven #\" e \"I'm Your Man\" sono stati pubblicati come lato B nei singoli successivi all'uscita del film, quali \"Mama ma\u00e9\" e \"In ogni atomo\". Alcune delle tracce strumentali che si possono sentire all'interno del film, tuttavia, non sono state pubblicate dalla band fino all'11 ottobre 2019, quando viene pubblicata su disco per la prima volta l'intera soundtrack del film, all'interno dello speciale cofanetto \"Reset 20th Anniversary edition\", uscito per il ventesimo anniversario del suddetto album dei Negrita.\nNella scena in cui viene rivelata la morte dei tre protagonisti viene proposto il tema, tratto dalla sesta sinfonia, primo e quarto movimento, di \u010cajkovskij.\nAccoglienza.\nIncassi.\nIl film, uscito nelle sale il 18 dicembre 1998, ha incassato in totale ."}
{"id": "725707", "revid": "1442080", "url": "https://it.wikipedia.org/wiki?curid=725707", "title": "What Have We Got? Che cosa abbiamo?", "text": "What Have We Got? Che Cosa Abbiamo? \u00e8 una raccolta di brani della Oi! band Klasse Kriminale."}
{"id": "725713", "revid": "33751", "url": "https://it.wikipedia.org/wiki?curid=725713", "title": "Saba Qom Football Club", "text": "Il Saba Qom Football Club (\"pers.\" \u0628\u0627\u0634\u06af\u0627\u0647 \u0641\u0648\u062a\u0628\u0627\u0644 \u0635\u0628\u0627\u06cc \u0642\u0645), noto in precedenza come Saba Battery , \u00e8 stato una societ\u00e0 calcistica iraniana di Teheran.\nHa militato nella massima serie del campionato iraniano di calcio e ha vinto una Coppa d'Iran e una Supercoppa d'Iran.\nStoria.\nFondata nel 2002, era di propriet\u00e0 della \"Saba Battery Co\", che ha sede a Robat Karim. Nel 2008 la sede del club fu spostata a Qom, anche se la squadra risultava ufficialmente una compagine di Teheran. Era una delle societ\u00e0 pi\u00f9 ricche e organizzate del paese. Condivideva la sponsorizzazione e la denominazione \"Saba Battery\" con una delle compagini di basket pi\u00f9 forti del paese.\nIl 22 ottobre 2018 il club \u00e8 stato sciolto."}
{"id": "725715", "revid": "287204", "url": "https://it.wikipedia.org/wiki?curid=725715", "title": "O Melhor Da Klasse Kriminale", "text": "O Melhor Da Klasse Kriminale \u00e8 una raccolta di brani della Oi! band Klasse Kriminale, realizzata da una casa discografica brasiliana."}
{"id": "725720", "revid": "38120", "url": "https://it.wikipedia.org/wiki?curid=725720", "title": "What Have We Got? Che Cosa Abbiamo?", "text": ""}
{"id": "725722", "revid": "69794", "url": "https://it.wikipedia.org/wiki?curid=725722", "title": "Detlef Schrempf", "text": "Biografia.\nSchrempf, gi\u00e0 quando era adolescente emigr\u00f2 negli USA, dove pot\u00e9 giocare sia a livello di college sia a livello universitario. \u00c8 sposato con Mari ed ha due bambini.\nCarriera.\nNBA.\nScelto nel draft NBA 1985 all'ottavo posto assoluto dai Dallas Mavericks, Schrempf divenne titolare dopo essere stato ceduto agli Indiana Pacers. Nei suoi primi anni ai Pacers fu uno dei migliori sostituti della lega vincendo consecutivamente il Premio sesto uomo dell'anno NBA nel 1991 e nel 1992. Divenne famoso per essere uno dei migliori tiratori della NBA, concludendo secondo nella NBA con il 478 su mille nel 1987, e guadagnandosi un posto da titolare. Nella stagione 1992-93, fu selezionato per il primo dei suoi tre NBA All-Star Games.\nAlla fine della stagione 1992-93, Schrempf fu scambiato ai Seattle SuperSonics per l'ala Derrick McKey e la guardia-ala Gerald Paddio. Arriv\u00f2 ancora secondo nella classifica del tiro da tre nell'annata 1994-95 con il 51,4%. Durante la sua permanenza a Seattle la squadra fu una delle migliori della NBA. Insieme con Gary Payton, Shawn Kemp, Sam Perkins, e Hersey Hawkins, il team fu soprannominato \"Sonic Boom\", e raggiunse le Finali NBA nel 1996 dove persero contro i Chicago Bulls di Michael Jordan in sei gare (4-2).\nVenne svincolato nel 1999 e lo stesso giorno firm\u00f2 per i Portland Trail Blazers, con cui gioc\u00f2 fino al suo ritiro dal basket professionistico nel 2001.\nIl 24 gennaio 2006 i Seattle SuperSonics lo assunsero come assistente allenatore.\nNazionale tedesca.\nCon la nazionale tedesca di pallacanestro ha partecipato alle olimpiadi del 1992, mentre con la nazionale della Germania Ovest ha partecipato alle olimpiadi del 1984 e ai Campionati Europei del 1983 e del 1985.\nCuriosit\u00e0.\n\"Detlef Schrempf\" \u00e8 il titolo di una canzone del gruppo Band of Horses nel loro disco del 2007 Cease to Begin."}
{"id": "725723", "revid": "767487", "url": "https://it.wikipedia.org/wiki?curid=725723", "title": "Stai vivendo o stai sopravvivendo?", "text": "Stai vivendo o stai sopravvivendo? \u00e8 il settimo album studio della Oi! band Klasse Kriminale.\nIl disco.\nTratta il tema dell'appiattimento delle menti davanti a computer e videogiochi, per questo come grafica hanno usato una linea che riprende esplicitamente l'imballaggio dei giochi della PlayStation.\nAnche all'avvio del CD si sente il suono di avvio della PlayStation."}
{"id": "725728", "revid": "287204", "url": "https://it.wikipedia.org/wiki?curid=725728", "title": "Contea di Butler (Alabama)", "text": "La contea di Butler, in inglese Butler County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 20,947 abitanti. Il capoluogo di contea \u00e8 Greenville. La contea deve il suo nome a William Butler, capitano georgiano ucciso in questa contea ad opera dei nativi americani nel 1818.\nGeografia fisica.\nLa contea si trova nell'area centro-meridionale dell'Alabama. Lo United States Census Bureau certifica che l'estensione della contea \u00e8 di 2.015 km\u00b2, di cui 3 km\u00b2 di acque interne. Sebbene non vi siano grandi corsi d'acqua che attraversano la contea, diversi affluenti attraversano l'area. Wolf Creek, un affluente del fiume Alabama, attraversa l'angolo nord-occidentale della contea, mentre Panther, Persimmon e Pigeon Creeks, tutti affluenti del fiume Conecuh, attraversano la parte meridionale della contea.\nContee confinanti.\nButler County confina con:\nStoria.\nLa Contea di Butler fu creata da un atto della Legislatura dell'Alabama il 13 dicembre 1819. Formata da alcune porzioni delle contee di Conecuh e Monroe, prende il nome dal miliziano William Butler, un veterano della Guerra Creek del 1813-14. I primi coloni giunsero nella contea attraverso la Federal Road dalla Georgia e dalla Nord e Sud Carolina dopo che i Creek furono sconfitti durante la guerra. \nMinacciato da un insediamento bianco, un gruppo bellico Creek attacc\u00f2 e uccise due famiglie nel marzo del 1818 in quello che divenne noto come il massacro di Ogly.\nDiversi giorni dopo, Butler e molti altri uomini furono attaccati e uccisi dal capo Creek Savannah Jack e dalla sua banda di guerrieri mentre viaggiavano tra Fort Dale e Fort Bibb, a ovest di Greenville. Dopo il trattato di Fort Jackson, i Creek furono costretti a spostarsi a ovest del fiume Coosa e altri coloni si riversarono nella contea. Durante la prima met\u00e0 del diciannovesimo secolo, la contea di Butler era conosciuta come la \"Saratoga del Sud Alabama\", dalla famosa citt\u00e0 termale di Saratoga Springs, celebre per le sue acque minerali; molti ospiti soggiornavano al Butler Springs Hotel di Butler Springs.\nMonumenti e luoghi d'interesse.\nAree naturali.\nIl Conecuh National Forest si trova in gran parte all'interno della contea di Butler, sul suo confine meridionale; offre attivit\u00e0 legate alla pesca e alle escursioni. Stessi servizi offerti\ndalla Butler County Wildlife Management Area, situata a nord-ovest di Georgiana. Lo Sherling Lake di Greenville offre invece attivit\u00e0 legate alla navigazione e alla pesca.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 54.4% bianchi, 43.4% neri, 0.3% nativi americani, 0.8% asiatici, 0.2% di altre razze, e 0.8% di due o pi\u00f9 etnie. Lo 0.9% della popolazione \u00e8 ispanica.\nCultura.\nIstruzione.\nIl sistema scolastico della contea di Butler impiega attualmente circa 240 insegnanti e amministratori che guidano pi\u00f9 di 3.664 studenti in otto scuole.\nEconomia.\nPrima della guerra civile, la coltivazione del cotone era la principale occupazione nella contea di Butler. Durante il 1850 furono costruite le linee lungo l'Ohio and Mobile Railroad, rendendo la contea un importante centro commerciale. Greenville, l'attuale capoluogo della contea, era una citt\u00e0 ferroviaria e divenne il centro del commercio tra Montgomery e il sud dell'Alabama. Durante la fine del diciannovesimo secolo, la costruzione della Louisville &amp; Nashville Railroad attraverso Greenville contribu\u00ec ulteriormente al successo della citt\u00e0. Al volgere del secolo, la Gulf Red Cedar Company and Factory di Greenville divenne un'importante impresa manifatturiera di benna.\nOccupazione.\nLa forza-lavoro nella odierna contea di Butler \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:"}
{"id": "725730", "revid": "1543377", "url": "https://it.wikipedia.org/wiki?curid=725730", "title": "To Bring You My Love", "text": "To Bring You My Love \u00e8 il quarto album in studio di PJ Harvey.\nCuriosit\u00e0.\nLa rivista Rolling Stone l'ha inserito al 435\u00ba posto della sua lista dei 500 migliori album."}
{"id": "725732", "revid": "287204", "url": "https://it.wikipedia.org/wiki?curid=725732", "title": "Desruktivn\u00ed Generace", "text": "Desruktivn\u00ed Generace \u00e8 una raccolta di brani della Oi! band Klasse Kriminale, realizzata da una casa discografica ceca."}
{"id": "725733", "revid": "78273", "url": "https://it.wikipedia.org/wiki?curid=725733", "title": "Divisione (esercito)", "text": ""}
{"id": "725734", "revid": "483325", "url": "https://it.wikipedia.org/wiki?curid=725734", "title": "Manis", "text": "I pangolini (gen. Manis, Linnaeus, 1758), conosciuti anche come \"formichieri squamosi\", sono gli unici mammiferi viventi a rappresentare l'ordine dei folidoti.\nSistematica.\nNelle vecchie classificazioni, i pangolini erano ritenuti forme particolari di sdentati (Edentata), gruppo che comprendeva anche gli armadilli, i formichieri e i bradipi, ma recenti evidenze genetiche lasciano supporre che i pi\u00f9 stretti parenti viventi dei pangolini siano gli organismi dell'ordine dei carnivori, con i quali formano il clade Ferae all'interno del vasto superordine Laurasiatheria.\nLa proposta di classificare i pangolini nell'ordine (o superordine) dei cimolesti, che comprende molti gruppi estinti come i pantolesti e i pantodonti, anch'essi appartenenti a Ferae, non \u00e8 stata accolta dalla maggioranza degli autori. Pertanto, nella classificazione qui adottata, i Folidoti sono considerati un ordine a s\u00e9 stante.\nIl genere comprende le seguenti specie:\nDescrizione.\nQuesti animali hanno il corpo ricoperto da squame cornee costituite di cheratina, sovrapponendosi l'una all'altra, formano una sorta di \"corazza a piastre\". Solo il ventre, la parte interna delle zampe, il muso e le parti laterali del capo sono scoperti. La corazza \u00e8 costruita in modo da permettere all'animale di appallottolarsi se spaventato. Le squame sono affilate e possono essere usate (in particolare quelle della coda) come armi. I piccoli pangolini possiedono squame morbide, che si induriscono quando l'animale matura. I pangolini sono gli unici mammiferi che hanno il corpo ricoperto di squame.\nIl pelo \u00e8 presente nelle zone libere dalle squame e nelle specie asiatiche anche negli interstizi tra le squame.\nGli artigli anteriori dei pangolini, usati principalmente per scavare, sono estremamente lunghi e costituiscono un impedimento quando l'animale cammina sul terreno. La coda \u00e8 lunga e, in alcune specie, prensile e serve anche da contrappeso per il corpo appesantito dalla corazza. Gli occhi sono piccoli e solo le specie asiatiche hanno orecchi esterni. La vista e l'udito deboli sono compensati da un olfatto sviluppatissimo.\nLa lunga lingua, adatta alla cattura di formiche e termiti, non \u00e8 collegata all'osso ioide, ma, analogamente a quanto accade, per un fenomeno di convergenza evolutiva, nel formichiere gigante, proviene dalla cavit\u00e0 toracica. I pangolini sono completamente sprovvisti di denti. Una funzione trituratrice \u00e8 svolta dallo stomaco, che per muscolatura e rivestimento interno ricorda il ventriglio degli uccelli. Per aiutare la triturazione spesso sono ingoiati sassi.\nLa taglia dei pangolini varia da specie a specie, ed \u00e8 compresa tra i 30 e i 100 centimetri di lunghezza. Le femmine, generalmente, sono pi\u00f9 piccole dei maschi.\nBiologia.\nI pangolini sono animali territoriali e solitari. Per marcare il territorio emettono un acido fortemente odoroso da ghiandole posizionate nei pressi dell'ano; l'odore sprigionato da queste ghiandole assomiglia a quello delle moffette.\nLa maturit\u00e0 sessuale \u00e8 raggiunta in uno o due anni. La durata media della vita \u00e8 intorno ai 13 anni.\nDistribuzione e habitat.\nLe specie attuali vivono nelle zone tropicali dell'Asia meridionale e del sudest e dell'Africa subsahariana. Un tempo l'ordine era molto pi\u00f9 diffuso: sono stati rinvenuti fossili di pangolini sia in Europa sia in America settentrionale.\nEvoluzione.\nLe prime forme note di pangolini risalgono all'Eocene medio (circa 49 milioni di anni fa) e mostrano gi\u00e0 spiccati adattamenti a una dieta a base di insetti, nonch\u00e9 la tipica corazza costituita da squame cheratinose (ad es. \"Eomanis\"). Contemporaneo a queste forme arcaiche \u00e8 \"Eurotamandua\", considerato attualmente un pangolino privo di squame. Un altro pangolino basale, probabilmente privo di squame, \u00e8 \"Euromanis\". Nel corso dell'Eocene e dell'Oligocene si svilupparono varie forme (\"Patriomanis\", \"Cryptomanis\", \"Necromanis\") che mostrano via via maggiori adattamenti e specializzazioni, sempre pi\u00f9 simili alle forme odierne.\nStato di conservazione.\nLo stato di conservazione delle specie di pangolino \u00e8 tra vulnerabile e fortemente a rischio estinzione.\nI pangolini vengono cacciati per la loro carne prelibata, sia nel continente africano che in quello asiatico. Nonostante la messa al bando del commercio di carne di pangolino, il contrabbando della sua carne \u00e8 comunque un problema in alcuni paesi. Anche le squame di pangolino costituiscono oggetto di contrabbando."}
{"id": "725736", "revid": "1610933", "url": "https://it.wikipedia.org/wiki?curid=725736", "title": "Pangolino", "text": ""}
{"id": "725738", "revid": "22356", "url": "https://it.wikipedia.org/wiki?curid=725738", "title": "Pangolini", "text": ""}
{"id": "725740", "revid": "22356", "url": "https://it.wikipedia.org/wiki?curid=725740", "title": "Edentata", "text": ""}
{"id": "725741", "revid": "78273", "url": "https://it.wikipedia.org/wiki?curid=725741", "title": "Divisione di Cavalleria", "text": ""}
{"id": "725742", "revid": "682087", "url": "https://it.wikipedia.org/wiki?curid=725742", "title": "Armadilli", "text": ""}
{"id": "725743", "revid": "287204", "url": "https://it.wikipedia.org/wiki?curid=725743", "title": "Divisione corazzata", "text": ""}
{"id": "725744", "revid": "767487", "url": "https://it.wikipedia.org/wiki?curid=725744", "title": "Amotinado En El Mundo", "text": "Amotinado En El Mundo \u00e8 una raccolta di brani della Oi! band Klasse Kriminale, realizzata da una casa discografica argentina."}
{"id": "725749", "revid": "827882", "url": "https://it.wikipedia.org/wiki?curid=725749", "title": "G\u017cira", "text": "G\u017cira (forma estesa in lingua maltese il-G\u017cira, letteralmente \"isola\"; in italiano storico \"Gezira\") \u00e8 un comune di Malta situato nell'area del porto di Marsamuscetto tra Msida e Sliema.\nIl lungomare di G\u017cira \u00e8 famoso per la sua vista sulle mura della Valletta, illuminate in notturna, che fanno da sfondo all'isola Manoel, alla marina e ai giardini pubblici. La patrona di G\u017cira \u00e8 la Nostra Signora di Monte Carmelo.\nKappara si trova non lontano da G\u017cira.\nLa ragione principale della popolarit\u00e0 della zona \u00e8 che si trova in posizione abbastanza centrale a Malta, essendo vicina all'Universit\u00e0 di Malta e alla capitale Valletta. Le attivit\u00e0 principali della citt\u00e0 sono le industrie dei servizi, i commerci e i servizi educativi. La societ\u00e0 di scommesse \"Tipbet\" ha sede in citt\u00e0 in Sir William Reid Street.\nIl tasso di criminalit\u00e0 a G\u017cira \u00e8 molto basso e la citt\u00e0 \u00e8 generalmente sicura come il resto di Malta e Gozo. La popolazione di G\u017cira \u00e8 stata piuttosto stabile negli ultimi anni,con circa 8.029 residenti nel 2014. G\u017cira \u00e8 nota come una citt\u00e0 multiculturale, con comunit\u00e0 d'immigrazione ben integrate; 756 residenti nel 2011 erano stranieri (il 10.72%), in crescita rispetto ai 404 (5.70%) del 2005.\nIsola Manoel.\nLa parola G\u017cira significa \"isola\" in lingua maltese, con riferimento alla prospiciente isola Manoel all'interno del porto di Marsamuscetto. L'isola era conosciuta originariamente come \"isola del Vescovo\" o \"il-G\u017cira tal-Isqof\" in maltese. Nel 1643 Jean Paul Lascaris, Grande Maestro dei Cavalieri Ospitalieri, costru\u00ec un ospedale di quarantena (lazzaretto) sull'isola, nel tentativo di controllare le epidemie di peste e colera, frequenti a bordo delle navi.\nL'isola venne dedicata ad Ant\u00f3nio Manoel de Vilhena, gran maestro portoghese che nel 1726 vi fece costruire un forte. Forte Manoel \u00e8 considerato una meraviglia dell'ingegneria militare del XVIII secolo. Il progetto originale del forte \u00e8 attribuito a Louis d'Augbigne Tign\u00e9, probabilmente modificato dal collega Charles Fran\u00e7ois de Mondion, sepolto in una cripta sotto Fort Manoel. A un certo punto, i Cavalieri di Malta pensarono di costruire una citt\u00e0 murata sull'isola Manoel; vi stabilirono infine su una fortezza progettata per ospitare fino a 500 soldati. Il forte ha un magnifico quadrangolo, parata e arcate, e ospitava una cappella barocca dedicata a Sant'Antonio di Padova, sotto diretta giurisdizione dell'Ordine.\nDurante la Seconda guerra mondiale, l'Isola Manoel e la sua fortezza furono utilizzati come base navale dalla Royal Navy, che vi si riferiva variamente come \"HMS Talbot\" o \"HMS Ph\u00e6nicia\". La cappella di Sant'Antonio fu di fatto distrutta da un bombardamento della Luftwaffe nel marzo del 1942.\nDa qualche anno, l'Isola Manoel ospita un santuario informale per anatre e altri uccelli acquatici, creato e mantenuto da un volontario locale e finanziati interamente da donazioni private, nei pressi del ponte che collega l'isola con il lungomare.\nA partire dal novembre del 2006, il forte storico \u00e8 stato sottoposto a importanti lavori di restauro e ristrutturazione, mentre un nuovo sviluppo immobiliare \u00e8 in costruzione sull'isola Manoel. Il progetto di riqualificazione \"Manoel Island\", tuttavia, \u00e8 stato fortemente criticato per la sua vicinanza agli importanti edifici storici dell'isola. Una barriera protetta di circa 300 metri dopo il ponte chiarisce che il pubblico non \u00e8 benvenuto sulla maggior parte dell'isola.\nStoria di G\u017cira.\nA met\u00e0 del XIX secolo una villa fu costruita a G\u017cira dal cavalier Jacob Tagliaferro. Lentamente G\u017cira cominci\u00f2 a svilupparsi in un sobborgo popolare di Sliema. Fino agli anni settanta, G\u017cira ospitava i bordelli, in particolare il \"Pit Snake\", \"Britannia\" e \"Granada\" lungo e in prossimit\u00e0 dello \"Strand\" (il lungomare), attivit\u00e0 economica che termin\u00f2 quando l'esercito britannico abbandon\u00f2 Malta il 31 marzo 1979.\nG\u017cira ospita oggi numerosi uffici, ristoranti, istituti finanziari, imprese legali, societ\u00e0 di scommesse online, immobili e uffici con una comunit\u00e0 multietnica e multiculturale di residenti. Nell'ultimo decennio, G\u017cira ha vissuto un boom immobiliare e nuovi edifici, soprattutto appartamenti, hanno sostituito i vecchi.\nDi conseguenza, gran parte del carattere e del fascino delle case di fronte al mare \u00e8 stato perso, anche se nel cuore di G\u017cira si trovano ancora esempi di facciate tradizionali maltesi, con balconi in legno (\"gallerija\") e in ferro battuto. La proliferazione di appartamenti moderni a G\u017cira e lo sviluppo di edifici in altezza, come \"Metropolis\" e \"14 East\", hanno portato ad un'inflazione dei prezzi delle abitazioni, in quanto la residenza in citt\u00e0 \u00e8 sempre pi\u00f9 ricercata sia dai maltesi sia dagli stranieri.\nChiesa parrocchiale di G\u017cira.\nLa chiesa parrocchiale di G\u017cira \u00e8 dedicata a Nostra Signora del Monte Carmelo, e la sua festa annuale viene celebrata la seconda domenica di luglio. La chiesa \u00e8 conosciuta localmente come \"tal-\u0120ebla\", o \"della pietra\". Ci\u00f2 in riferimento a un incidente del 10 luglio 1902, quando tre marinai britannici ubriachi - William Walls, Charles Thurbull e John Packhun - volevano entrare in un bar che a quel tempo era chiuso. Quando Karmnu Brincat, proprietario del bar, si rifiut\u00f2 di aprire, i marinai cominciarono a gettarvi contro delle pietre. Una di queste pietre colp\u00ec un piccolo santuario raffigurante un quadro di Nostra Signora del Monte Carmelo appeso fuori del bar. La pietra ruppe il vetro della teca, restandovi incastrata, mentre il dipinto rimase intatto.\nLa pietra fu rimossa dal reverendo Anton Manch\u00e9 e portata alla chiesa parrocchiale di Stella Maris a Sliema, il cui parroco a quel tempo era il Rev. Francis Vincent Manch\u00e9, suo fratello. Per tre giorni vi si tennero preghiere e Messe di espiazione. Il reverendo Anton Manch\u00e9 costru\u00ec poi una piccola cappella a G\u017cira dove venne custodito il santuario. Il 7 luglio 1913 il vescovo Pietro Pace dichiar\u00f2 la cappella come vice-parrocchiale, e il 15 maggio 1921 il vescovo don Mauro Caruana la elev\u00f2 a parrocchiale. Il reverendo Anton Manch\u00e9 divenne il primo parroco di G\u017cira. L'attuale chiesa parrocchiale fu costruita tra il 1921 e il 1935. La cornice, il vetro rotto e la pietra lanciata contro il ritratto della Madonna sono ancora oggi visibili nella bellissima chiesa parrocchiale di G\u017cira. Il secondo parroco della storia della parrocchia di G\u017cira, dal 12 marzo 1935 fino alla sua morte il 18 novembre 1950, fu il reverendo Carlo Manch\u00e9, uomo venerato da molti locali come santo.\nAmministrazione.\nIl Consiglio Locale di G\u017cira come ente locale \u00e8 stato istituito dal 1994 ed \u00e8 regolato dalla legge sul Consiglio Locale XV del 1993. Ci sono state sette legislature. L'attuale legislatura \u00e8 presieduta dal sindaco Conrad Borg Manch\u00e9.\nGemellaggi.\nG\u017cira \u00e8 gemellata con Glyfada (Grecia) e Wa\u0142brzych (Polonia)."}
{"id": "725750", "revid": "767487", "url": "https://it.wikipedia.org/wiki?curid=725750", "title": "Welcome to Genoa", "text": "Welcome to Genoa \u00e8 l'ottavo album studio della Oi! band Klasse Kriminale."}
{"id": "725752", "revid": "4711", "url": "https://it.wikipedia.org/wiki?curid=725752", "title": "Guerra Austro Prussiana", "text": ""}
{"id": "725753", "revid": "729019", "url": "https://it.wikipedia.org/wiki?curid=725753", "title": "Omar Bradley", "text": "Ufficiale preparato e metodico, si dimostr\u00f2 uno dei pi\u00f9 abili generali americani della seconda guerra mondiale; dopo aver preso parte alla campagna del Nordafrica e allo Sbarco in Sicilia, dal giugno 1944 guid\u00f2 le forze combattenti principali americane alla vittoria contro la Germania nazista sul fronte occidentale.\nBiografia.\nSi form\u00f2 presso l'Accademia Militare degli Stati Uniti a West Point, dalla quale usc\u00ec nel 1915; presto si afferm\u00f2 come uno dei pi\u00f9 esperti generali nel campo della fanteria e relative tattiche militari.\nPrese parte alla prima guerra mondiale e al termine del conflitto venne promosso al grado di maggiore dell'esercito.\nNel 1943, durante la seconda guerra mondiale, assunse il comando del II corpo d'armata nella campagna del Nordafrica combattendo in Tunisia; pochi mesi pi\u00f9 tardi partecip\u00f2 allo sbarco alleato in Sicilia (battaglia di Troina).\nPromosso tenente generale, ricevette il comando della I armata durante la campagna di Normandia e del XII gruppo di armate fino al termine della guerra.\nNel 1948 succedette a Dwight Eisenhower come capo di Stato Maggiore, e come Capo di Stato Maggiore Congiunto mantenne la carica dal 16 agosto 1949 al 15 agosto 1953, anno in cui fu insignito del grado di \"general of the army\". Nel 1951 pubblic\u00f2 le sue memorie, \"A Soldiers's Story\".\nFu membro della Massoneria.\nMor\u00ec a New York, l'8 aprile 1981."}
{"id": "725756", "revid": "287204", "url": "https://it.wikipedia.org/wiki?curid=725756", "title": "Live &amp; Loud!", "text": "Stai vivendo o stai sopravvivendo? \u00e8 il secondo album live della Oi! band Klasse Kriminale."}
{"id": "725757", "revid": "29990", "url": "https://it.wikipedia.org/wiki?curid=725757", "title": "Butler County (Alabama)", "text": ""}
{"id": "725758", "revid": "1013865", "url": "https://it.wikipedia.org/wiki?curid=725758", "title": "Gargur", "text": "G\u0127arg\u0127ur o Gargur\n(in forma estesa maltese \"\u0126al-G\u0127arg\u0127ur\", pronuncia \"Ar-Ur\" in italiano storico anche \"Casal Gargur\") \u00e8 un paese e uno dei Consigli Locali di Malta, situato a nord dell'isola. Il patrono di Gargur \u00e8 San Bartolomeo.\nGargur, con una popolazione di 2.389 abitanti, sorge sulla cima di una collina tra due vallate. Lo stemma del paese consiste in una stella rossa su un triangolo dello stesso colore, posto su di uno scudo argentato recante il motto \"Excelsior\", che indica una delle posizione geografiche pi\u00f9 a nord sull'isola.\nStoria.\nAlcuni reperti, trovati durante la costruzione di strade, testimoniano che la zona era abitata fin dal periodo romano: questi ora sono stati collocati alla \"Domus Romana\", una Villa Romana adibita a Museo, situata nel centro storico della citt\u00e0 di Rabat. Un riferimento documentato direttamente a Gargur si trova nel 1419, negli elenchi della Dejma, una milizia che proteggeva la gente del luogo dagli attacchi provenienti dal mare. L'insediamento soffr\u00ec problemi di de-popolazione durante l'Alto Medioevo a causa dei continui attacchi dei pirati.\nGargur si \u00e8 sviluppata come comunit\u00e0 rurale, pur essendo situata in una zona particolarmente carente di suolo fertile ed acqua dolce. Tuttavia, gli abitanti sono stati in grado di finanziare la costruzione di una chiesa parrocchiale e di diverse altre cappelle che ospitano esempi di arte barocca. L'attrazione principale del borgo, oltre alla bella campagna circostante, \u00e8 la chiesa parrocchiale dedicata a San Bartolomeo Apostolo. Il suo interno \u00e8 di ordine dorico ed ha una bella facciata barocca. La facciata originale \u00e8 stata demolita e quello che si vede oggi \u00e8 stata costruita nel 1743. La chiesa \u00e8 stata costruita tra il 1610 e 1638 su disegno dell'architetto maltese Tommaso Dingli.\nFra i suoi tesori \u00e8 inclusa una statua lignea di San Bartolomeo scolpita a Roma ed attribuita all'artista maltese Melchiorre Gaf\u00e0. La statua \u00e8 stata fatta intorno al 1666 e si pensa che sia servita da modello per la statua simile che oggi si trova a San Giovanni Laterano. \u00c8 stata portata a Gargur nel 1772. Su di essa sono avvenuti dei restauri nel 1912. Nel 2005 la statua \u00e8 stata ulteriormente salvaguardata e la sua nicchia \u00e8 stata ristrutturata.\nLe cosiddette \"Victoria Lines\", cos\u00ec battezzate dal nome della regina Vittoria, fortificazioni che dividono l'isola di Malta da est a ovest, passano attraverso questa localit\u00e0. G\u0127arg\u0127ur ospita gran parte delle infrastruttura di telecomunicazione di Malta.\nPrima dell'installazione del radar, a Gargur fu innalzata una muraglia concava per rilevare aerei italiani in arrivo durante la seconda guerra mondiale. Questo edificio \u00e8 chiamato \"il-Widna\" dai locali (lett. \"l'orecchio\"). Gargur durante quella guerra ospit\u00f2 un considerevole numero di rifugiati provenienti dalle zone portuali, pi\u00f9 soggette alle continue incursioni aeree da cui essi cercavano di ripararsi."}
{"id": "725759", "revid": "767487", "url": "https://it.wikipedia.org/wiki?curid=725759", "title": "Klasse Kriminale (album)", "text": "Klasse Kriminale \u00e8 il nono album in studio del gruppo Oi! omonimo."}
{"id": "725760", "revid": "767487", "url": "https://it.wikipedia.org/wiki?curid=725760", "title": "Paiute", "text": "I Paiute sono una popolazione nativa del Nord America. Il termine indica propriamente due gruppi relativamente distinti di lingua uto-azteca.\nI \"Paiute del Nord\" abitavano tradizionalmente nei territori della California, del Nevada e dell'Oregon, mentre i \"Paiute del Sud\" erano stanziati in Arizona, Nevada, Utah e nel SE della California (Yosemite Valley). \nNonostante questi due gruppi vengano classificati con il nome comune di \"Paiute\", il gruppo dei \"Paiute del Nord\" era pi\u00f9 affine agli Shoshoni che ai \"Paiute del Sud\", i quali a loro volta erano molto simili agli ute.\nL'origine del nome Paiute \u00e8 incerta. Secondo alcuni antropologi il termine significherebbe \"Ute dell'acqua\" oppure \"veri Ute\". I Paiute del Nord chiamavano s\u00e9 stessi \"Numa\" mentre il nome che i Paiute del Sud davano a s\u00e9 stessi era \"Nuwuvi\". In entrambi i casi questi significavano \"il popolo\". I primi esploratori spagnoli che entrarono in contatto con trib\u00f9 di Paiute del Sud li chiamarono \"Payuchi\" mentre i coloni di origine europea li definivano \"Scavatori\" (in inglese \"Diggers\"), probabilmente per la loro abitudine di scavare alla ricerca di radici."}
{"id": "725761", "revid": "78273", "url": "https://it.wikipedia.org/wiki?curid=725761", "title": "Gharghur", "text": ""}
{"id": "725763", "revid": "2036605", "url": "https://it.wikipedia.org/wiki?curid=725763", "title": "Dinastia costantiniana", "text": "La dinastia costantiniana consiste in una serie di figure importanti che governarono l'impero romano nella prima met\u00e0 del IV secolo, dall'ascesa al trono di Diocleziano nel 284 alla morte di Giuliano nel 363. La dinastia prende il nome dal suo rappresentante pi\u00f9 importante, Costantino I. La \"Historia Augusta\" racconta che avo di Costanzo Cloro fosse stato l'imperatore Claudio il Gotico (268-270).\nStemmata.\nIn \"corsivo\" gli augusti e le auguste appartenenti alla famiglia."}
{"id": "725765", "revid": "287204", "url": "https://it.wikipedia.org/wiki?curid=725765", "title": "Contea di Butler", "text": "Contea di Butler \u00e8 la denominazione delle seguenti contee degli Stati Uniti:"}
{"id": "725766", "revid": "287204", "url": "https://it.wikipedia.org/wiki?curid=725766", "title": "DOSEMU", "text": "DOSEMU \u00e8 un software libero che permette l'esecuzione di programmi scritti per il sistema operativo MS-DOS (e suoi cloni) su GNU/Linux su sistemi x86.\nCaratteristiche.\nUtilizzando una combinazione di virtualizzazione hardware e software, DOSEMU \u00e8 in grado di raggiungere una velocit\u00e0 quasi nativa nell'esecuzione di binari DOS, sia a 16 bit che a 32 bit (in modalit\u00e0 protetta).\nDal :"}
{"id": "725770", "revid": "29990", "url": "https://it.wikipedia.org/wiki?curid=725770", "title": "Butler County", "text": ""}
{"id": "725771", "revid": "287204", "url": "https://it.wikipedia.org/wiki?curid=725771", "title": "Gzira", "text": ""}
{"id": "725784", "revid": "767487", "url": "https://it.wikipedia.org/wiki?curid=725784", "title": "Stories from the City, Stories from the Sea", "text": "Stories from the City, Stories from the Sea \u00e8 il quinto album in studio di PJ Harvey. Nell'album si segnala la collaborazione di Thom Yorke dei Radiohead, che duetta con PJ Harvey nella canzone \"This Mess We're in\" ed esegue i cori e le parti di tastiera in \"One Line\" e \"Beautiful Feeling\"."}
{"id": "725789", "revid": "767487", "url": "https://it.wikipedia.org/wiki?curid=725789", "title": "Tasslehoff Burrfoot", "text": "Tasslehoff Burrfoot \u00e8 un personaggio di fantasia creato da Margaret Weis e Tracy Hickman e comparso per la prima volta nella saga \"Le Cronache di Dragonlance\".\nAppartiene alla razza dei kender, gli eterni bambini del mondo di Krynn, praticamente inconsapevoli di cosa sia la paura. Come gli altri kender, ha la mania di \"prendere a prestito\" tutto ci\u00f2 che si trovi a portata di mano, utile o inutile che sia, per poi sfoggiare un'espressione assolutamente stupefatta ogni volta che il proprietario degli oggetti li ritrovi misteriosamente in una delle sue borse. La sua estrema loquacit\u00e0 si risolve in una serie d'interminabili racconti, lasciati spesso incompiuti dalla sua abitudine da un argomento ad un altro con estrema facilit\u00e0, nei quali \u00e8 onnipresente il famosissimo zio Trapspringer, imparentato con praticamente qualunque kender su Ansalon.\nA seguito delle sue eroiche imprese durante la Guerra delle Lance, la fama di Tas raggiunger\u00e0 tali vette da fare in modo che, dopo la sua morte, tutti i kender affermino di essere suoi parenti: ci\u00f2 \u00e8 dimostrato dal fatto che il nome \"Tasslehoff\" \u00e8 comunissimo fra i kender dell'Era dei Mortali. Grazie al suo intervento, inoltre, un'altra leggenda sar\u00e0 aggiunta al gi\u00e0 vastissimo repertorio dei kender: quella del \"kender gigante di Haven\", nata grazie ad un semplice incantesimo di Raistlin Majere (lo stesso che gli varr\u00e0 poi il diritto di partecipare alla Prova), responsabile delle notti senza luna per la sua abitudine di \"prenderla in prestito\" nei momenti pi\u00f9 disparati.\nGiovinezza.\nLa sua amicizia con gli altri Eroi delle Lance inizia quando il kender si trasferisce di sua spontanea volont\u00e0 a casa del burbero Flint Fireforge, nella citt\u00e0 di Solace, dove conosce anche il socio in affari del nano, il mezzelfo Tanis. In seguito conoscer\u00e0 anche i gemelli Raistlin e Caramon Majere e Sturm Brightblade in occasione di una fiera, dove si era fermato per ammirare i giochi di prestigio di un giovanissimo Raistlin, e li presenter\u00e0 agli altri due amici. Le avventure del kender, afflitto dalla malattia del \"vagabondaggio\" propria della sua gente, sono numerosissime ed egli compare in molti racconti di \"Dragonlance\".\nLa Guerra delle Lance.\nNelle \"Cronache\" diverr\u00e0 amico intimo di Fizban, alias il dio Paladine, che sotto le spoglie di un vecchio mago rimbambito spinger\u00e0 il kender a compiere le piccole imprese che faranno la differenza tra la vittoria e la sconfitta. Sar\u00e0 infatti lui a scoprire l'esistenza dei globi dei draghi, i potenti manufatti magici creduti persi nell'antichit\u00e0 e aventi il potere di comandare la volont\u00e0 dei draghi, e a distruggerne uno, per mettere fine ai litigi fra gli elfi e i Cavalieri di Solamnia durante il Consiglio di Whitestone.\nTas sar\u00e0 accanto a Laurana, Flint e Sturm durante il combattimento alla Torre del Sommo Chierico, dove quest'ultimo perder\u00e0 la vita. Quando Laurana verr\u00e0 rapita, il piccolo kender sar\u00e0 uno dei membri della spedizione di salvataggio, e rischier\u00e0 di morire avvelenato accanto a Tika Waylan poco prima della fine della guerra.\nLa lotta con Raistlin.\nNel corso della battaglia per impedire a Raistlin di diventare un dio, Tasslehoff sar\u00e0 al fianco dell'amico Caramon Majere durante l'avventura che li porter\u00e0 indietro nel tempo fino all'epoca del Cataclisma, e poi pi\u00f9 avanti, al tempo della Guerra di Porta dei Nani. La sua presenza metter\u00e0 a rischio i piani dell'arcimago Raistlin, per la capacit\u00e0 intrinseca della sua razza di poter alterare il corso degli eventi se rimandata indietro nel tempo, a differenza degli appartenenti alle razze degli umani, degli elfi e degli orchi.\nQuesto viaggio lo porter\u00e0 a coronare il sogno pi\u00f9 folle di tutti i kender, cio\u00e8 quello di entrare nell'Abisso, da cui riuscir\u00e0 poi sfuggire alle grinfie dell'Oscura Regina Takhisis con l'aiuto dello gnomo Gnimsh. Insieme a Caramon approder\u00e0 dunque nel futuro, sino al giorno della fine del mondo, e una volta tornato al suo tempo riuscir\u00e0 ad impedire la distruzione di Palanthas prendendo possesso della cittadella volante della Signora dei Draghi Kitiara Uth Matar e salvando Tanis Mezzelfo da Lord Soth, il Cavaliere della Rosa Nera.\nAltri eventi.\nNella Guerra del Chaos, Tasslehoff sar\u00e0 colui che riuscir\u00e0 a ferire il Padre del Tutto e del Nulla provocandone la sconfitta, a costo della sua stessa vita. Nella Guerra delle Anime ricomparir\u00e0 spiegando che \u00abmentre stava per essere schiacciato da un enorme gigante di fuoco\u00bb - Chaos - si era ricordato di avere in tasca il congegno per i viaggi nel tempo di Par Salian, che aveva sottratto dalla casa di Caramon con l'intento (subito dimenticato) di \"andarlo a restituire\" al grande mago: infatti, sapendo che a causa della loro natura i kender difficilmente vivono troppo a lungo, Tasslehoff l'aveva conservato pensando di utilizzarlo per partecipare al funerale di Caramon e fare un discorso in memoria dell'amico.\nL'esperienza di Tas sar\u00e0 inoltre quella che, nel libro \"Le Cronache di Krynn\", sveler\u00e0 al lettore la vera natura delle dragonlance, da tutti ritenute le vere fautrici della vittoria contro la Regina Oscura: nella \"Storia che Tasslehoff giur\u00f2 di non raccontare\", infatti, il piccolo eroe ripercorrer\u00e0 la storia di queste meravigliose lance fino allo svelare il loro segreto, un segreto che nessuno \u00e8 in grado d'immaginare.\nIn definitiva, Tasslehoff Burrfoot \u00e8 il personaggio pi\u00f9 divertente di Dragonlance, capace di far perdere la pazienza a chiunque e di cacciarsi nei guai almeno due volte al minuto. Segnato dalle esperienze vissute, il carattere del kender, cos\u00ec gioviale e spensierato, cambier\u00e0 radicalmente gi\u00e0 dopo la guerra delle lance e Tasslehoff conoscer\u00e0 la paura, non per se stesso ma per i propri amici, e la sofferenza che l'ha profondamente segnato: per questo motivo, Tas confesser\u00e0 di non riuscire pi\u00f9 a vivere in mezzo ai suoi compagni kender, che per la loro stessa natura non sono in grado di capire il sacrificio delle persone care ed i piccoli eroismi che \u00e8 necessario fare durante una guerra di tale magnitudine."}
{"id": "725791", "revid": "1702319", "url": "https://it.wikipedia.org/wiki?curid=725791", "title": "Quilombo", "text": "Un quilombo \u00e8 una comunit\u00e0 fondata da schiavi africani fuggiti dalle piantagioni in cui erano prigionieri nel Brasile all'epoca della schiavit\u00f9. I quilombo costituirono un'importante forma di resistenza alla schiavit\u00f9. Il quilombo pi\u00f9 famoso della storia del Brasile fu quello di Palmares.\nEtimologia.\nLa parola \"\"quilombo\" ha origine nei termini \"kilombo\" (in kimbundo) o \"ochilombo\" (in umbundo), presenti in varie lingue africane Bantu di alcune regioni dell'Angola. In origine, la parola indicava una zona di sosta utilizzata dalle popolazioni nomadi. And\u00f2 anche a identificare gli accampamenti delle carovane dei commercianti di cera, di schiavi e di altri beni commerciati dai colonizzatori.\nFu in Brasile, meta del pi\u00f9 grande afflusso di schiavi (1.500.000 persone), che il termine \"quilombo\" and\u00f2 a designare le comunit\u00e0 autonome di schiavi fuggitivi: altri termini usati in Sudamerica sono \"mocambos\", \"palenques\", \"cumbes\"; nel mondo anglosassone,questo sono chiamate \"comunit\u00e0 marooons\".\nCaratteristiche.\nTradizionalmente, i quilombos si trovavano alla periferia di regioni ad alta concentrazione di schiavi, in lontananza dai centri urbani e in zone di difficile accesso. Nascosti nelle foreste o nelle montagne, tali nuclei si trasformarono in comunit\u00e0 autogestite, composte da una variet\u00e0 eterogenea di persone, come schiavi, indios, emarginati, ricercati; erano dedite ad attivit\u00e0 di un'economia di sussistenza e, talvolta, al commercio, con alcune di esse divenute addirittura particolarmente prospere.\nNacquero Quilombo in tutte le regioni del Brasile, in particolare negli attuali stati dell'Amazonas, Bahia, Goi\u00e1s, Mato Grosso, Minas Gerais, Par\u00e1, Rio de Janeiro e San Paolo.\nI loro abitanti, chiamati \"quilombolas\"\", erano in origine ex\u2013schiavi fuggiti dai loro aguzzini nel primo periodo della storia coloniale del Brasile. In alcuni periodi e in talune zone, tentarono di riprodurre l'organizzazione sociale africana.\nAnche dopo l'abolizione ufficiale della schiavit\u00f9 in Brasile, che ebbe luogo il 13 maggio del 1888, alcuni di queste comunit\u00e0 continuarono ad esistere per decine di anni, grazie al loro isolamento. Altre si trasformarono in localit\u00e0, come ad esempio Ivaporanduva, vicino a rio Ribeira de Iguape, nello stato di San Paolo.\nLa maggior parte dei quilombo ebbe un'esistenza limitata nel tempo, in quanto, una volta scoperti, i quilobolas venivano repressi in modo estremamente violento al fine di impadronirsi dei beni di questi fuggitivi e dissuadere gli altri schiavi dal seguirne le gesta. Alcuni individui furono sottoposti a esecuzioni particolarmente cruente come Zumbi dos Palmares, il pi\u00f9 famoso dei quilombolas, che fu decapitato ed evirato.\nOggi sopravvivono ancora numerosi insediamenti quilombos sparsi per tutto il Brasile e quasi mai collegati tra di loro. Si tratta spesso di piccoli villaggi fatti di capanne di fango e, qualche volta, di costruzioni in muratura (spesso la sala comunitaria o le case dei meno poveri). In questi piccoli villaggi \u00e8 sempre presente una scuola in muratura che accoglie i bimbi di tutte le et\u00e0 con qualche insegnante del villaggio stesso. La mancanza di documenti formali che attestano la propriet\u00e0 delle terre ha provocato conflitti con i progetti industriali di sfruttamento delle foreste.\nA distanza di secoli, i quilombolas sono ancora oggi (anni 2010) discriminati e sfruttati. Molti uomini lavorano ancora come 'schiavi moderni' nelle piantagioni di canna da zucchero, lavorando a braccia e senza l'ausilio di nessuna macchina. I compensi sono da fame, per il maggior profitto dei latifondisti, specialmente in Paraiba, nel nord est del Brasile. A volte gli sfruttatori sono finanche persone insospettabili, come magistrati locali.\nSebbene brasiliani a tutti gli effetti da diverse generazioni, la popolazione brasiliana, di norma, guarda questa popolazione nera con il sospetto con cui si guardano gli stranieri macchiati da qualche crimine. Hanno gravi difficolt\u00e0 ad inserirsi nel mondo lavorativo, anche per la sfavorevole posizione dei loro villaggi, che sorgono l\u00e0 dove sono stati storicamente creati, arroccati su alture dell'interno, a volte a centinaia di chilometri dalle capitali e dalle grandi citt\u00e0.\nLa scarsit\u00e0 di lavoro e il senso di oppressione senza alternative, spinge alcuni a dedicarsi ad attivit\u00e0 criminose o al consumo di stupefacenti. Altri, invece, si dedicano alla musica, ai bambini, alla lotta per i diritti umani, ai lavori pi\u00f9 umili dentro e fuori dal villaggio.\nNei villaggi non ci sono comodit\u00e0 o strade se non i viottoli e sentieri che si ritrovano anche in Africa. Nella stagione delle piogge (corrispondente al periodo in cui in Europa \u00e8 estate) le strade si trasformano in fango e diventano di difficile percorrenza. Perci\u00f2 scarseggiano le auto, che sono solo rare e vecchie, mentre sono pi\u00f9 diffusi mezzi di locomozione come moto di piccola cilindrata e cavalli.\nPochi sono coloro che restano in contatto con i quilombo o che portano occasionalmente qualche aiuto alimentare, tra i quali i missionari e le organizzazioni umanitarie che tentano di difendere i loro diritti davanti alla giustizia federale."}
{"id": "725798", "revid": "122273047", "url": "https://it.wikipedia.org/wiki?curid=725798", "title": "Tiberio Deciani", "text": "Biografia.\nOper\u00f2 nel periodo cosiddetto dell'umanesimo giuridico ed \u00e8 anche noto per essersi opposto alla veemente critica che Andrea Alciato rivolgeva ai giuristi di tradizione bartolista ricorrenti ai \"consilia\" e alla \"communis opinio\", scrivendo il trattato \"Apologia pro iuris prudentibus\" (1579). In questo testo, Deciani si lanciava alla difesa della \"pars sana\" della giurisprudenza del tempo, sostenendo che non potesse essere posto in dubbio il rispetto della giustizia da parte del vero giurista, ma si doveva anche considerare il problema ricorrente di trovarsi spesso a che fare con mille fonti normative diverse.\nNel 1590 venne data alle stampe un'altra sua opera: il \"Trattato di Diritto criminale\" (\"Tractatus criminalis\"), la prima vera opera che segna una rottura con il sistema delle \"\"Practicae\" allora circolanti. \u00c8 un tentativo di fornire una trattazione scientifica del diritto penale dell'epoca, enucleando una serie di principi generali applicabili alle diverse fattispecie concrete, i cosiddetti \"generalia delictorum\"\". L\u2019innovazione di Deciani sta nell\u2019aver dedicato, come mai nessuno prima, una larga sezione alla \u2018parte generale\u2019, dunque alle regole, ai principi, ai caratteri e alla definizione del reato. L'opera non avr\u00e0 tuttavia la fortuna delle Pratiche Criminali, contando solo 3 o 4 edizioni (a fronte, per esempio, delle 44 edizioni dello \"Speculum Aureum et Lumen Advocatorum\" di Roberto Maranta).\nTra i suoi discepoli \u00e8 da ricordare almeno Andrea Fachinei da Forl\u00ec, che divenne prima consulente dei Duchi di Baviera e poi docente di Diritto Civile all'Universit\u00e0 di Ingolstadt.\nTiberio Deciani mor\u00ec nel 1572 a Padova, dove \u00e8 sepolto nella Basilica del Carmine."}
{"id": "725801", "revid": "1272592", "url": "https://it.wikipedia.org/wiki?curid=725801", "title": "Messicano", "text": "Con il termine messicano ci si pu\u00f2 riferire a:"}
{"id": "725803", "revid": "125996485", "url": "https://it.wikipedia.org/wiki?curid=725803", "title": "Chiedimi se sono felice", "text": "Chiedimi se sono felice \u00e8 un film commedia del 2000 del trio comico Aldo, Giovanni e Giacomo, diretto da loro e da Massimo Venier. La colonna sonora del film \u00e8 stata affidata a Samuele Bersani.\nAl titolo del film si \u00e8 poi ispirato uno spettacolo teatrale del solo Giacomo Poretti dal titolo \"Chiedimi se sono di turno\".\nIl film, uscito nelle sale cinematografiche italiane il 15 dicembre 2000, ha incassato , risultando il maggior successo commerciale del trio, seguito da \"Cos\u00ec \u00e8 la vita\" e \"La leggenda di Al, John e Jack\".\nTrama.\nMilano, 15 settembre 2000. All'alba Giacomo si presenta alla porta di Giovanni: i due non vanno d'accordo, ma il primo gli comunica che Aldo \u00e8 molto malato e gli resta poco da vivere.\nNel 1997 Aldo, Giovanni e Giacomo sono tre amici molto legati. Fanno lavori umilianti e insoddisfacenti: Aldo fa la comparsa nelle opere teatrali, Giovanni fa il manichino vivente nei Grandi Magazzini e Giacomo ha parti minime come doppiatore. I tre hanno un sogno nel cassetto: allestire uno spettacolo teatrale tutto loro. \nAldo ha conosciuto Dalia e chiede a Giovanni di lasciare al suo posto la sua ragazza attuale Silvana, ma egli sbaglia abitazione e conosce una hostess di nome Marina. Intanto Silvana, ignara delle intenzioni del fidanzato, si presenta da Aldo che per errore le d\u00e0 l'anello di fidanzamento destinato a Dalia, la quale poi, una volta venuta a conoscenza del tutto, decide di lasciarlo. Aldo, intenzionato comunque a lasciare Silvana, chiede a Giacomo di farlo al posto suo, ma una volta arrivato a casa di Silvana egli conosce Daniela, una sua amica, rimanendone affascinato. Giacomo chiede quindi agli amici di fare una cena tra coppie: Aldo con Silvana, Giacomo con Daniela e Giovanni con un'altra donna, che si rivela essere Marina. Durante la cena Giacomo non riesce a fare colpo su Daniela, e tutto si complica quando fa la sua comparsa un ladro pasticcione di nome Beppe, che alla fine diviene amico del trio e svela che Daniela gli ha lasciato il numero. Pi\u00f9 tardi, dopo una partita a basket nel centro di Milano insieme a dei vigili urbani, Giovanni va sotto la casa di Marina e i due si baciano. Nei successivi mesi, Aldo lascia finalmente Silvana e il rapporto tra Giovanni e Marina va a gonfie vele.\nNel 2000 Giovanni e Giacomo arrivano in stazione per andare in Sicilia, dove Aldo ha fatto ritorno. Qui incontrano Marina e Giovanni, contrariato, \u00e8 intenzionato ad andarsene, ma infine rimane per dovere morale verso Aldo. Durante il viaggio in treno, Giovanni e Giacomo sembrano riallacciare i rapporti.\nNel 1997 il trio sta preparando il proprio spettacolo, decidendo di rappresentare il Cyrano de Bergerac. Per la parte del personaggio di Rossana \u00e8 stata scelta Francesca, la nuova fidanzata di Aldo, la quale per\u00f2, scopre che Aldo l'ha tradita e quindi lo lascia infuriata. I tre svolgono dei provini dall'esito disastroso e alla fine ripiegano su Silvana. Intanto Marina dice a Giovanni che deve riflettere sulla loro storia mentre si recher\u00e0 per lavoro a Francoforte sul Meno. Giovanni, incoraggiato da Aldo e Giacomo, la raggiunge nonostante abbia paura di volare per cercare di riconquistarla. Giacomo intanto sostituisce Giovanni al lavoro, ma viene licenziato per avere discusso con il direttore. Nel frattempo Marina all'insaputa di tutti \u00e8 rimasta a Milano e si reca da Giovanni al lavoro incontrando Giacomo. Dopo aver passato il pomeriggio insieme ed aver dato dei buoni consigli a Marina, in un momento di debolezza, Giacomo la bacia. Assalito dai sensi di colpa, Giacomo confessa tutto a Giovanni mentre provano lo spettacolo. Giovanni, furibondo, accusa gli amici di tradimento, distruggendo la scenografia e intimando loro di sparire dalla sua vita.\nNel 2000, Giovanni, Giacomo e Marina trovano Aldo allettato ed in preda al delirio che chiede agli amici di mangiare le arancine di un bar nelle vicinanze. Giovanni e Giacomo escono per comprare gli arancini, ma al loro rientro a casa non trovano nessuno: improvvisamente le pareti si muovono e si ritrovano su di un palcoscenico. Scoprono che Aldo e Marina hanno elaborato questo piano per farli riappacificare e rappresentare il Cyrano de Bergerac. Dopo un iniziale momento di incertezza, Giovanni, Giacomo, Silvana e Aldo incominciano a recitare secondo il copione dello spettacolo che avevano preparato tre anni prima, tornando cos\u00ec gli amici di una volta.\nProduzione.\nLe riprese sono incominciate il 17 luglio 2000 e sono proseguite per 10 settimane.\nA parte gli interni dei teatri (il Teatro Ponchielli di Cremona per le sequenze iniziali con Aldo in cui si assiste alla messa in scena dell'opera lirica Un ballo in maschera di Giuseppe Verdi e il Teatro Sociale di Soresina per la scena finale in cui i tre protagonisti stessi interpretano la commedia teatrale Cyrano de Bergerac) e gli esterni delle scene ambientate in Sicilia (in realt\u00e0 girate nel centro storico di Terracina, in provincia di Latina) il film \u00e8 stato girato interamente a Milano.\nLa sfida a pallacanestro ha luogo presso Piazza Mercanti, mentre il magazzino di Giovanni, dove Aldo vive, si trova in un complesso industriale in via Mecenate. Le scene diurne in bicicletta sono state riprese sul Naviglio Pavese, mentre quelle in notturna nel quartiere Isola, con le Torri Garibaldi sullo sfondo. Il grande magazzino dove lavora Giovanni \u00e8 la Coin di piazza Cinque Giornate.\nCast.\nFanno qui la loro prima apparizione cinematografica in due piccoli ruoli Ficarra e Picone, che compaiono sul grande schermo dopo sette anni di esibizioni sui palchi teatrali: Valentino Picone \u00e8 il medico che d\u00e0 informazioni sulla salute di Aldo a Giacomo e a Giovanni mentre Salvatore Ficarra \u00e8 lo spettatore del \"Cyrano de Bergerac\" che esclama \u00abPirandello, sei un poeta!\u00bb.\nLa fidanzata di Aldo all'inizio del film, Dalia, \u00e8 interpretata da Paola Cortellesi, che a sua volta sar\u00e0 la protagonista di \"Tu la conosci Claudia?\", film del trio del 2004; anche Daniela Cristofori, che interpreta la ragazza di cui si invaghisce Giacomo, nella realt\u00e0 \u00e8 sposata con Giacomo e avr\u00e0 un piccolo ruolo nella stessa pellicola. Il venditore di panini e bibite sul treno \u00e8 Max Pisu.\nAncora, il capo-costumista di Aldo nelle prime scene del film \u00e8 Arturo Brachetti; inoltre, come nei due precedenti film di Aldo, Giovanni e Giacomo, \u00e8 presente Augusto Zucchi nel consueto ruolo autoritario (in questo caso, quello del direttore dei grandi magazzini dove lavora Giovanni). In piccoli ruoli compaiono anche le due figlie di Giovanni: la pi\u00f9 grande \u00e8 una giovane ragazza di un chiosco che all'inizio del film mentre Aldo sta mangiando un panino gli chiede se vuole un po' di ketchup, mentre la pi\u00f9 piccola \u00e8 la bambina che tiene la mano allo stesso Storti mentre quest'ultimo, terrorizzato, sta volando in aereo. Uno dei vigili che gioca a basket contro il trio \u00e8 Antonio Catania.\nAccoglienza.\nIncassi.\nUscito nelle sale il 15 dicembre 2000, \u00e8 riuscito a realizzare un incasso tra i maggiori di sempre in Italia con . Il film fu campione d'incassi nell'annata 2000-2001, che pone il film come il maggiore successo commerciale di Aldo, Giovanni e Giacomo e al 12\u00ba posto tra i film italiani pi\u00f9 remunerativi di tutti i tempi."}
{"id": "725807", "revid": "767487", "url": "https://it.wikipedia.org/wiki?curid=725807", "title": "Mad About Mambo", "text": "Mad About Mambo \u00e8 un film irlandese del 2000, scritto e diretto dal regista John Forte. Tra gli elementi del cast William Ash, Keri Russell e Brian Cox.\nTrama.\nUn ragazzo irlandese ossessionato dal calcio cambier\u00e0 drammaticamente la propria vita grazie al samba. Danny gioca a calcio nella squadra della scuola cattolica che frequenta a Belfast. I tre migliori amici di Danny, anch'essi membri della squadra, hanno tutti ambizioni differenti per le proprie vite. Mickey desidera diventare stilista in modo da divenire ricco ed incontrare tante modelle; Gary vuole diventare un prestigiatore per arricchirsi ed incontrare belle donne; Spike infine ama combattere con le persone, e per questo desidera divenire un mercenario e rimanerlo per tutta la vita. Danny, il protagonista, sogna invece unicamente di giocare a calcio.\nI suoi giocatori preferiti sono sudamericani, come Pel\u00e9 e Carlos Riga, secondo lui dotati di un ritmo e di una flessibilit\u00e0 del tutto particolari. Volendo aggiungere un po' di queste qualit\u00e0 al proprio modo di giocare, Danny prende una decisione: seguir\u00e0 delle lezioni di samba, nella speranza che il ballo sudamericano lo aiuti a giocare a calcio proprio come i suoi idoli. Sorprendentemente, sia per se stesso che per gli amici, Danny si riveler\u00e0 essere un bravo danzatore e si innamorer\u00e0 di una studentessa della sua stessa scuola di danza, Lucy. Tuttavia, Lucy ha gi\u00e0 un fidanzato, fiero componente in una delle squadre protestanti rivali di quella di Danny."}
{"id": "725808", "revid": "1305772", "url": "https://it.wikipedia.org/wiki?curid=725808", "title": "E35", "text": ""}
{"id": "725809", "revid": "110157", "url": "https://it.wikipedia.org/wiki?curid=725809", "title": "Clouds Taste Metallic", "text": "Clouds Taste Metallic \u00e8 il settimo album in studio dei Flaming Lips."}
{"id": "725813", "revid": "767487", "url": "https://it.wikipedia.org/wiki?curid=725813", "title": "Vettore d'onda", "text": "In fisica il vettore d'onda k \u00e8 un vettore relativo ad un'onda, che ha come modulo il numero d'onda angolare k, come direzione e verso quelli della propagazione dell'onda. Per cui si ha che:\nin cui formula_2 \u00e8 il versore dell'onda considerata. Per quanto riguarda il modulo del vettore d'onda si ha che:\nDa questa equazione si deduce anche la relazione che intercorre tra lunghezza d'onda formula_4 e numero d'onda formula_5 .\nEsprimendo il vettore d'onda k in funzione della velocit\u00e0 della luce formula_6, dalla relazione della lunghezza d'onda\nrisulta \ndove si \u00e8 tenuto conto della relazione formula_9, che lega la velocit\u00e0 angolare formula_10 alla frequenza formula_11.\nDescrizione.\nSi consideri un'onda piana. L'ampiezza formula_12 dell'oscillazione in un punto formula_13 lungo l'asse formula_14 al tempo formula_15 \u00e8\ndove formula_17 \u00e8 l'ampiezza massima, formula_18 il numero d'onda angolare, formula_10 la velocit\u00e0 angolare e formula_20 la costante di fase.\nSi pu\u00f2 facilmente estendere la formula per valutare l'ampiezza dell'oscillazione in qualsiasi punto dello spazio tridimensionale, usando il prodotto scalare del vettore d'onda formula_21 con il vettore posizione formula_22:"}
{"id": "725819", "revid": "1632387", "url": "https://it.wikipedia.org/wiki?curid=725819", "title": "Don't Let Daddy Kiss Me", "text": "Don't Let Daddy Kiss Me (\"Non lasciare che pap\u00e0 mi baci\") \u00e8 una canzone della band inglese heavy metal Mot\u00f6rhead, contenuta nel loro album autoprodotto\" Bastards\" e, pubblicata come singolo nel 1993 dall'etichetta indipendente ZYX Music.\nOltre alla title-track fanno parte del disco anche \"Born to Raise Hell\" (il singolo successivo) e \"Death or Glory\". \nTutte e tre le canzoni sono tratte dall'album \"Bastards\", dello stesso anno.\n\"Don't Let Daddy Kiss Me\" parla dell'abuso infantile ed \u00e8 uno dei pezzi preferiti di Lemmy.\nIl leader della band la scrisse nel 1990 e, la offr\u00ec sia a Lita Ford che a Joan Jett.\nAlla fine, fin\u00ec per interpretarla egli stesso.."}
{"id": "725824", "revid": "1305772", "url": "https://it.wikipedia.org/wiki?curid=725824", "title": "E45", "text": ""}
{"id": "725855", "revid": "79968", "url": "https://it.wikipedia.org/wiki?curid=725855", "title": "Trigger", "text": ""}
{"id": "725860", "revid": "599013", "url": "https://it.wikipedia.org/wiki?curid=725860", "title": "Mmc", "text": ""}
{"id": "725861", "revid": "4396", "url": "https://it.wikipedia.org/wiki?curid=725861", "title": "MMCmobile", "text": ""}
{"id": "725863", "revid": "709565", "url": "https://it.wikipedia.org/wiki?curid=725863", "title": "Star Rats", "text": "Star Rats \u00e8 una serie di storie a fumetti realizzate da Leo Ortolani. L'opera \u00e8 una parodia della saga fantascientifica di \"Star Wars\", reinterpretata con riferimento alla serie di storie di Rat-Man, creata dallo stesso Ortolani. Il nome \u00e8 anche un gioco di parole perch\u00e9 le parole \"star\" e \"rats\" sono palindrome.\nLa serie cominci\u00f2 con l'albo \"Star Rats\", parodia della prima trilogia della saga in ordine cronologico. Inizialmente la storia era pensata come albo unico, senza altri capitoli; tuttavia l'uscita della trilogia prequel di \"Star Wars\" spinse Ortolani in un'altra direzione:\nIl progetto era quindi quello di realizzare una nuova parodia basata su ognuno dei film di \"Star Wars\" in uscita, ma considerando la mole di lavoro a cui era sottoposto e vista la prematura scomparsa del suo personaggio, che nel lungometraggio muore, Ortolani cambi\u00f2 idea e pens\u00f2 allora di realizzare una serie di storie brevi incentrate sui cattivi di \"Guerre stellari\", che avrebbe sostituito \"Venerd\u00ec 12\" sulle pagine di \"Rat-Man Collection\".\nAnche il progetto delle mini-parodie non and\u00f2 per\u00f2 a buon fine, e solo nel 2005 con l'uscita di \"Star Rats - Episodio I\", l'autore torn\u00f2 all'idea originale di realizzare una storia per ogni film della nuova trilogia di \"Star Wars\". Il capitolo successivo \u2014 \"Star Rats - Episodio II\" \u2014 venne provvisoriamente sottotitolato \"La guerra dei quoti\", salvo poi cambiare titolo in \"La rottura dei cloni\" per la sua pubblicazione il 6 novembre 2014. Nel dicembre 2015 usc\u00ec l'ultimo capitolo della trilogia prequel, \"Star Rats - Episodio III\", sottotitolato \"La vendetta colpisce ancora\".\nInfine, nel 2020 fu pubblicata la miniserie in sei numeri \"Star Rats\", parodia della trilogia sequel (episodi dal VII al IX) della saga di \"Star Wars\".\n\"Star Rats\" (1999).\nIl primo albo, \"Star Rats\", fu pubblicato a ottobre 1999 da Panini Comics e ristampato successivamente sempre dall'editore modenese in diverse edizioni, l'ultima delle quali venne messa in commercio a novembre 2015.\nIn occasione dell'uscita di \"Star Rats - Episodio II\", Ortolani ha poi dato un titolo pi\u00f9 completo a questa storia, ovvero \"Star Rats - Episodio IV: Un'esile speranza\".\nTrama.\nSul pianeta Desertia vive un giovane di nome Granello, allevato da Aldo Uan Kebaldo in seguito alla scomparsa dei genitori. Il piccolo vorrebbe seguire le orme del tutore e diventare un cavaliere dell'oroscopo, ma il vecchio lo incita a diventare un Rat-Man, consegnandogli la maschera con le orecchie da topo appartenuta alla sua famiglia per generazioni.\nNel frattempo i soldati imperiali rapiscono la principessa Theila, giovane segretamente innamorata di Granello e, per liberarla, Aldo Uan viene ucciso da Lord Walker, il braccio destro dell'imperatore oscuro. Il cavaliere per\u00f2 appare poco dopo in una visione a Granello e gli suggerisce di recarsi sul pianeta Paludia dal saggio Jodel, l'ultimo cavaliere dell'oroscopo. Qui ha inizio il suo allenamento, che per\u00f2 si rivela un fiasco. Intanto Lord Walker sfrutta l'attrazione di Granello per la principessa per tendergli una trappola e condurlo al suo cospetto. I due si scontrano e Lord Walker ha la meglio, ferendo il giovane alla mano. Egli gli rivela quindi di essere il padre, ma Granello si rifiuta di unirsi a lui e si mette in salvo.\nMentre Lord Walker si reca su Oscuria, il pianeta sede dell'impero, Granello torna a Desertia dove ottiene una mano bionica. Parte quindi subito dopo per Oscuria, dove viene risucchiato da Lord Walker che lo tenta per passare al lato oscuro dell'oroscopo. Proprio sul momento di cedere, per\u00f2, sente la voce ancora pura del padre, che gli rivela di essere un vero Rat-Man e che solo lui pu\u00f2 sconfiggere il lato oscuro. Riesce quindi a uscire da Lord Walker e a sconfiggere l'imperatore, poi un Lord Walker redento aiuta Granello e Theila nella fuga, ma resta coinvolto nell'autodistruzione di Oscuria.\nQuattro anni dopo la pace \u00e8 tornata nell'universo. Granello e Theila hanno messo su famiglia, proseguendo la stirpe dei Rat-Men.\nCreazione e sviluppo.\nGenesi dell'opera.\nQuando nel 1977 usc\u00ec il primo film di \"Guerre stellari\", Ortolani \u2014 pur non andando al cinema a vederlo \u2014 rimase molto incuriosito dal lungometraggio e, basandosi su una parodia con Braccobaldo Bau apparsa sul \"Corriere dei Piccoli\", realizz\u00f2 una versione di \"Star Wars\" a fumetti. Successivamente, il secondo capitolo della saga \"L'Impero colpisce ancora\", fu il primo film che vide al cinema e ne rimase affascinato.\nAlla fine del 1983 erano usciti tutti e tre i film della trilogia originale e Ortolani decise di intraprendere la realizzazione di una parodia di \"Guerre stellari\" basata sui suoi compagni di classe di allora. Il fumetto fu intitolato \"Guerre spannari\", per richiamare il termine \"spannare\" molto usato nella sua classe con il significato di \"subire una batosta durante un'interrogazione\". Dal successo della prima parodia derivarono due seguiti: \"L'Impero colpisce ancora\" nel 1984 e \"L'ultimo Jedi\" nel 1985.\nL'idea di realizzare la parodia della trilogia originale di \"Star Wars\" riprendendo i personaggi del mondo di Rat-Man nacque poi dalla scoperta di avere un palindromo:\nRealizzazione.\nLa prima idea di Ortolani fu di rendere la trama una favola amorosa. Nella prima stesura la vicenda ruotava attorno a un Uomo Nero, oscuro scienziato che vaga per le galassie rapendo giovani ragazze per studiare il segreto dell'amore. Accade cos\u00ec che l'Uomo Nero rapisce anche la Principessa Theila e a quel punto Rat-Man si mobilita per salvarla dalle grinfie del sequestratore. Egli si allena per diventare un cavaliere dell'oroscopo e affrontare in duello l'Uomo Nero, ma una volta giunto allo scontro finale, si rivela un incapace e solo l'arrivo di una Donna Nera che fa innamorare lo scienziato permette alla principessa di essere liberata, mentre l'Uomo e la Donna si allontanano nello spazio a formare con le loro astronavi un enorme cuore spaziale.\nTuttavia consider\u00f2 subito la storia come eccessivamente dolce e lavor\u00f2 per modificarla. Gi\u00e0 alla seconda stesura decise di tenersi pi\u00f9 fedele alla trama dei film e deline\u00f2 la storia dei Rat-Men che devono sostituirsi ai cavalieri dell'oroscopo per riportare la pace nella galassia.\nUna volta delineata la trama generale, Ortolani scrisse la storia e le battute in poco tempo e in appena dieci giorni realizz\u00f2 le 48 tavole che compongono l'albo, rendendo \"Star Rats\" l'opera pi\u00f9 veloce che abbia mai realizzato. Questo ritmo di lavoro fu possibile per il ricorso ad una serie di espedienti tecnici. Quando una scena veniva ripetuta per diverse vignette \u2014 ad esempio quando Granello apre e chiude gli occhi di fronte a Aldo Uan che gli mostra la maschera dei Rat-Men o nella scena finale in cui la famiglia di Granello e Theila \u00e8 riunita a guardare l'orizzonte \u2014 Ortolani realizzava una sola vignetta, la fotocopiava e cambiava solo qualche dettaglio nelle copie successive. Questo procedimento gli permetteva inoltre di focalizzare l'attenzione del lettore sull'elemento cambiato, che era spesso il motivo della gag. Un'altra tecnica a cui l'autore fece molto ricorso fu realizzare il bozzetto di una vignetta e poi ricalcarlo in scene successive tenendo l'impostazione generale e modificando solo le parti che lo richiedevano. In questo modo fu in grado di realizzare sequenze di scene simili, ma pi\u00f9 movimentate.\nAdattamento dei personaggi.\nNella scelta dei personaggi da far comparire in \"Star Rats\", Ortolani si accorse subito di non poter utilizzare tutti quelli presenti nei film per motivi di spazio. Decise allora di selezionarne pochi per dare pi\u00f9 spazio alle vicende e svilupparli in maniera pi\u00f9 articolata e sfaccettata. Nell'approfondimento comparso nella seconda edizione dell'albo, in cui vengono raccontati numerosi retroscena sulla creazione della parodia, l'autore rivel\u00f2 quale personaggio del mondo di Rat-Man corrisponde a chi nella versione cinematografica di \"Guerre stellari\":\nUn personaggio che doveva essere presente nella parodia, ma che poi non trov\u00f2 spazio nella versione definitiva \u00e8 C-3PO, il robot amico di R2-D2. Ortolani aveva pensato di renderlo simile all'Uomo di latta de \"Il meraviglioso mago di Oz\", ma si accorse che con Granello, interpretato dal goffo Rat-Man, aveva gi\u00e0 \u00abun caratterista comico da affiancare al piccolo e serio R2-D2\u00bb.\nSi pu\u00f2 notare inoltre un cameo di Jordan, personaggio ricorrente delle storie di \"Rat-Man\", a pagina 17, nelle vesti di un soldato dell'Impero che cerca di usare il distributore di merendine. Nella scena in cui Granello entra nella locanda di Jarba compare anche Pier Giuseppe Fenzi, autore di un saggio sulla saga di \"Guerre stellari\".\nInfine, le truppe imperiali di \"Star Rats\" sono basate sui robot della storia \"Topolino e le meraviglie del domani\", disegnata da Floyd Gottfredson alla fine degli anni quaranta.\nStoria editoriale e accoglienza.\nLa prima versione di \"Star Rats\", di 48 pagine, fu pubblicata nell'ottobre del 1999, riscuotendo subito un buon successo di pubblico; le copie furono infatti esaurite in appena due anni.\nL'albo venne ristampato nell'agosto del 2003 (\"Special Events\" n. 40) con una copertina differente colorata da Lorenzo Ortolani, il titolo \"Star Rats Nuova Edizione\" e una ventina di pagine in pi\u00f9 di rubriche, portando il computo totale a 64 pagine.\nNel 2007 fu messa in commercio una maglietta a maniche lunghe con stampata sul petto l'immagine di copertina della ristampa, seguita nell'aprile 2009 da un poster con l'illustrazione di copertina della nuova edizione.\nNell'ottobre del 2011 usc\u00ec \"Star Rats Terza Edizione\" (\"Panini Comics Presenta\" n. 21), un'ulteriore ristampa con la copertina uguale alla seconda edizione ma con il logo stampato in argento a caldo, che risult\u00f2 essere il secondo albo pi\u00f9 venduto della Panini Comics di quel mese, dopo un numero di \"Rat-Man Color Special\".\nNel settembre 2014 \u00e8 uscita un'ulteriore ristampa dell'albo, sulle pagine della collana \"Masters of Comics\" n. 6 della Panini Comics.\nNel novembre 2015, in occasione del Lucca Comics, \u00e8 uscita un'ulteriore ristampa in formato deluxe (cartonata, 18x26 cm, con copertina con effetti in rilievo argentati) con le pagine colorate da Francesca Piscitelli.\nL'albo \u00e8 stato stampato anche all'estero dalle sezioni internazionali della Panini Comics, prima a ottobre 2015 in Germania con copertina cartonata (\"Star Rats 01: Eine neue Hoffnung\", ISBN 978-3833231742) e poi a novembre 2015 in Spagna con copertina brossurata (\"Star Rats. Episodio IV\", ISBN 978-8490944554).\nSecondo BadComics.it l'albo \u00e8 \"privo di quel guizzo che contraddistingue molte parodie dell'autore\", ma ciononostante la giudica divertente e in grado di \"stuzzicare il lettore affidando le parti principali ai personaggi della serie di \"Rat-Man\"\".\n\"Il prescelto\" (1999).\nIn occasione della pubblicazione di \"Star Rats\", Ortolani realizz\u00f2 anche una storia breve di otto pagine dal titolo \"Il prescelto\" apparsa sul numero speciale \"Impact 2000\" con colori di Luca Poli; Ortolani ha dichiarato successivamente che \u00abin essa c'\u00e8 tutta la speranza di cui eravamo capaci, noi fan\u00bb. Nella storia appare Dark Mouse (un Darth Maul versione rat-maniana) che cerca di impedire a Qui-Gon Jinn e Aldo Uan Kebaldo di portare via il prescelto per educarlo a diventare un Cavaliere dell'Oroscopo. Ortolani pens\u00f2 anche di realizzare la parodia della nuova trilogia di \"Star Wars\" attraverso storie brevi aventi come protagonista il personaggio di Dark Mouse per sostituire \"Venerd\u00ec 12\" dopo la sua conclusione nel n. 40 di \"Rat-Man Collection\", ma poi opt\u00f2 per una ristampa della vecchia serie \"Gli intaccabili\".\nLa storia \u00e8 stata poi ristampata in bianco e nero su \"Rat-Man Collection\" n. 47 (marzo 2005), \"Tutto Rat-Man\" n. 25 (aprile 2007) e \"Rat-Man Gigante\" n. 19 (settembre 2015), e ripubblicata in una nuova versione colorata da Francesca Piscitelli come allegato alla Rat-Agenda 2016 (agosto 2015).\nTuttavia, nel 2005 realizz\u00f2 \"Episodio I\", seguito negli anni successivi da \"Episodio II\" ed \"Episodio III\", rendendo \"Il prescelto\" una storia fuori dalla continuity della saga di Star Rats.\n\"Star Rats - Episodio I\" (2005).\nIl secondo albo, \"Star Rats - Episodio I\", \u00e8 una parodia di \"\" e venne pubblicato nel 2005. In occasione dell'uscita di \"Star Rats - Episodio II\", Ortolani ha poi dato un titolo pi\u00f9 completo a questa storia, ovvero \"Star Rats - Episodio I: Una grande minaccia\".\nUn tormentone sottolinea la complicatezza della trama del film originale, della quale non \u00e8 subito immediata la comprensione per quanto riguarda il complotto ordito dal signore dei Sith coi mercanti. Nel fumetto infatti, ogni volta che viene richiesto al futuro Imperatore di spiegare il suo piano, passa un personaggio che attiva un trapano che col suo rumore copre la spiegazione.\nTrama.\nIl protagonista \u00e8 il giovane Pietreppaolo (personaggio \"interpretato\" da Rat-Man), che vuole diventare un Cavaliere dell'Oroscopo, con l'aiuto del maestro Gigogin (equivalente di Qui-Gon Jinn). Giocando sul motivo dominante del film di Lucas, Ortolani propone Pietreppaolo come il \"Prescelto\", il pi\u00f9 forte cavaliere dell'oroscopo di tutti i tempi.\nSimilmente a Rat-Man, Pietreppaolo si riveler\u00e0 per\u00f2 incapace e imbranato in ogni situazione, oltre che petulante, noioso e molesto.\nNel frattempo i Cavalieri dell'Oroscopo devono far fronte ad una guerra intestina che sta nascendo in seno alla Repubblica, a causa di un blocco commerciale imposto ad un piccolo pianeta che commercia tappi di biro.\nIn questo scenario Pietreppaolo si trover\u00e0 poi allo scontro finale con Lord Pando, il suo pupazzetto di pezza passato al Lato Oscuro (incrocio tra Piccettino e Darth Maul), e dopo che il blocco sar\u00e0 sconfitto, il giovane prescelto comincer\u00e0 il suo addestramento per diventare un Cavaliere dell'Oroscopo (con risultati sempre pi\u00f9 scarsi).\nStoria editoriale.\nOrtolani lasci\u00f2 passare un po' di tempo, necessario a \u00abtrovare la chiave giusta per affrontare il \"remake\" di \"La minaccia fantasma\"\u00bb e successivamente realizz\u00f2 uno speciale a s\u00e9, \"Star Rats - Episodio I\", che risult\u00f2 l'albo pi\u00f9 venduto della Panini Comics nel mese di uscita.\nNel novembre 2011 \u00e8 uscito \"Star Rats - Episodio I Nuova Edizione\" (\"Panini Comics Presenta\" n\u00ba22) una ristampa con il logo stampato in oro a caldo, secondo nelle vendite mensili Panini Comics solo al numero di \"Rat-Man Collection\" di quel mese. Nell'ottobre 2014 \u00e8 uscita un'ulteriore ristampa dell'albo, sulle pagine della collana \"Panini Comics Mix\" n. 49 della Panini Comics.\nAccoglienza.\nL'albo ha avuto recensioni positive. Secondo \"BadComics.it\" risulta molto divertente, oltre che superiore allo \"Star Rats\" originale \u00abgrazie ad un respiro pi\u00f9 ampio della narrazione che non \u00e8 costretta a riassumere tre film in una sola storia\u00bb.\nA livello di merchandising, nel 2014 \u00e8 stata realizzata una statua di Dark Mouse, mentre a partire da Lucca Comics &amp; Games 2015 \u00e8 stato distribuito un peluche di Lord Pando.\n\"Star Rats - Episodio II\" (2014).\nIl terzo albo, \"Star Rats - Episodio II\" (sottotitolo \"Una rottura di cloni\"), \u00e8 una parodia di \"\" e venne pubblicato nel 2014.\nTrama.\nIl protagonista \u00e8 sempre il giovane Pietreppaolo (personaggio \"interpretato\" da Rat-Man), che vuole diventare un Cavaliere dell'Oroscopo, con l'aiuto del maestro Aldo Uankebaldo (equivalente di Obi-Wan Kenobi). L'imperatore nero ed il malvagio Conte Draku (caricatura di Christopher Lee/Conte Dooku) complottano per far s\u00ec che il pianeta Insettus esca dalla federazione dei pianeti, portando il senato galattico sull'orlo di una guerra civile. Intanto l'incolumit\u00e0 della principessa Pupil\u00f9 (caricatura della senatrice di Naboo Padm\u00e9 Amidala) viene affidata a Pietreppaolo che si innamora di lei e viene temporaneamente sedotto dal lato oscuro dell'oroscopo diventando Dark Mouse.\nTornato di nuovo Pietreppaolo grazie all'amore ricambiato della principessa Pupil\u00f9, Rat-Man viene catturato ed incatenato sul pianeta Insettus insieme alla principessa e ad Aldo Uankebaldo. Soltanto l'arrivo del maestro Bellachioma e l'utilizzo di un esercito di cloni da lui ordinato (in luogo di donne nude prosperose) porter\u00e0 di nuovo la pace nella galassia, con la sconfitta del conte Draku ed il matrimonio tra Pietreppaolo e la principessa Pupil\u00f9.\nRealizzazione e accoglienza.\nIl primo annuncio per la creazione di \"Star Rats - Episodio II\" \u00e8 stato nel 2004, nelle pagine della posta di \"Rat-Man Collection\" n. 45, dove ne annunciava l'uscita per l'anno successivo. Inizialmente aveva pensato come titolo a un generico \"Star Rats II\", modificato poi in \"Star Rats: Episodio II - La guerra dei Quoti\". In realt\u00e0 Ortolani reputava pessimo il film \"\", e nonostante ne avesse comprato per completezza il DVD, non riusciva a rivederlo per poterne realizzare la parodia.\nLa produzione dell'albo ha continuato quindi a slittare di anno in anno, superato anche da \"Allen\" nel 2012, finch\u00e9 Ortolani decise di realizzarlo in occasione dell'uscita della terza trilogia di \"Guerre stellari\" nel 2015, animato dalle aspettative di un'espansione della saga di \"Star Wars\". In particolare l'idea fu di farlo uscire nel 2014 (con il titolo definitivo \"Star Rats - Episodio II: Una rottura di cloni\"), per poi distribuire \"Star Rats - Episodio III\" l'anno successivo in concomitanza con il nuovo film \"Star Wars Episodio VII\".\nRivide quindi il film e realizz\u00f2 la storia, facendola uscire in anteprima a Lucca Comics &amp; Games 2014.\nL'albo ha avuto recensioni positive. Secondo \"BadComics.it\" risulta molto divertente, oltre che superiore come qualit\u00e0 delle battute rispetto ai precedenti albi della saga di \"Star Rats\". \"Lo Spazio Bianco\" afferma che Ortolani con questa storia riesce a \u00abfar ridere con spensieratezza e in modo sempre originale\u00bb.\n\"Star Rats - Episodio III\" (2015).\nIl quarto albo, \"Star Rats - Episodio III\" (sottotitolo \"La vendetta colpisce ancora\"), \u00e8 una parodia di \"\" e venne pubblicato nel 2015.\nTrama.\nIl protagonista \u00e8 il giovane Pietreppaolo (personaggio \"interpretato\" da Rat-Man), ora sposato con la principessa Pupil\u00f9 (caricatura della senatrice di Naboo Padm\u00e9 Amidala) e in attesa di un figlio, vivono entrambi sul pianeta Desertia in compagnia della petulante madre di Lei. Continuamente offeso per la sua scarsa intelligenza, l'unico che sembra portargli rispetto \u00e8 il Cancelliere/Signore oscuro.\nSconfitto il droide Trakea, robot perennemente affetto da tosse cronica, Pietreppaolo si lascia quindi sedurre dal lato oscuro dell'Oroscopo e, diventato ora malvagio e nominato dal Signore Oscuro quale suo nuovo apprendista con il nome di Lord Valker, perde il duello decisivo sul pianeta Vulcanicus con il suo vecchio maestro Aldo-Uan Kebaldo, che gli taglia le gambe e un braccio, rendendolo storpio e lasciandolo morire, bruciato dalla lava del pianeta teatro dello scontro.\nAl termine l'oscuro signore, ora imperatore, trova il non ancora morto, ma gravemente ferito Pietreppaolo/Lord Valker, che viene curato con un'armatura che gli copre l'intero corpo e il volto e lo aiuta a respirare, nonostante un insetto gli si inserisca nel respiratore. Intanto il saggio maestro Yodel fugge con il suo burattinaio sul pianeta Paludia e la principessa Pupil\u00f9, offesa e tradita, credendo che il marito abbia una storia d'amore omosessuale con il suo maestro Aldo-Uan Kebaldo, muore dando alla luce il figlio di Pietreppaolo, il personaggio Granello, protagonista di \"Star Rats\".\nGranello viene quindi affidato al maestro Aldo-Uan Kebaldo, che lo porta sul pianeta Desertia. La storia termina con i due personaggi che guardano i tre soli in cielo che formano una figura che ricorda il simbolo di Rat-Man.\nRealizzazione e accoglienza.\nCome detto, per la realizzazione di Episodio II ed Episodio III Ortolani venne sbloccato solo dall'annuncio dell'uscita della terza trilogia di \"Guerre stellari\" nel 2015. Animato dalle aspettative di un'espansione della saga di \"Star Wars\", decise di fare uscire Episodio II nel 2014, per poi distribuire \"Star Rats - Episodio III\" l'anno successivo in concomitanza con il nuovo film \"\".\nA dicembre 2015 \u00e8 uscito anche un cofanetto per raccogliere i 3 albi della trilogia prequel di Star Rats (Episodio I, Episodio II ed Episodio III), che comprendeva anche un poster di Dark Mouse.\nBadComics.it ha sottolineato la grande ironia dell'albo e la capacit\u00e0 di Ortolani di prendere in giro il film originale, mentre \"Isola Illyon\" ha dato un 8.0 all'albo, lodando \u00abgag riuscite, tempi comici ottimi, personaggi restituiti al loro splendore\u00bb.\n\"Star Rats\" (2020).\nNel 2020 Ortolani realizz\u00f2 la miniserie \"Star Rats\", parodia della terza trilogia (episodi dal VII al IX) della saga di \"Star Wars.\"\nLa serie, in corso di pubblicazione da parte di Panini Comics, \u00e8 composta da sei volumi pubblicati con cadenza mensile da marzo 2020 ad agosto 2020. Il primo numero \u00e8 stato pubblicato con due variant di copertina: una dedicata al lato chiaro, l'altra al lato oscuro.\nDopo Episodio III, Ortolani non aveva escluso la possibilit\u00e0 di continuare con gli episodi VII, VIII e IX in seguito all'uscita della terza trilogia di \"Guerre stellari\".\nCitazioni e riferimenti.\nNella storia \"Sette giorni!\" (\"Rat-Man Collection\" n. 39), nella vignetta 9 della pagina 9 si nota il titolo \"Star Rats\" su una videocassetta della videoteca."}
{"id": "725869", "revid": "104458", "url": "https://it.wikipedia.org/wiki?curid=725869", "title": "Bruce Trigger", "text": "Biografia.\nTrigger si laurea all'universit\u00e0 di Toronto in antropologia e successivamente si trasferisce a Yale dove ottiene un dottorato di ricerca. Le sue ricerche lo hanno portato in Sudan e in Egitto, in particolare nella regione della Nubia.\n\u00c8 stato docente di archeologia ed etnostoria alla Universit\u00e0 McGill di Montr\u00e9al, in Canada."}
{"id": "725870", "revid": "729019", "url": "https://it.wikipedia.org/wiki?curid=725870", "title": "Ippocampo (anatomia)", "text": "Lippocampo \u00e8 parte del cervello, situato nella regione interna del lobo temporale. Fa parte della formazione dell'ippocampo, inserito nel sistema limbico, e svolge un ruolo importante nella formazione delle memorie esplicite (dichiarativa e semantica), nella trasformazione della memoria a breve termine in memoria a lungo termine e nella navigazione spaziale. L'ippocampo si trova sotto la corteccia cerebrale nell'allocorteccia. e nei primati \u00e8 nel lobo temporale mediale. Contiene due parti principali ad incastro: l'ippocampo proprio (chiamato anche corno di Ammon) e il giro dentato.\nGli esseri umani e gli altri mammiferi possiedono due ippocampi, uno in ogni emisfero del cervello. Nei roditori, animali in cui l'ippocampo \u00e8 stato studiato in maniera approfondita, l'ippocampo ha all'incirca la forma di una banana. Nell'essere umano, ha una forma curva e convoluta, che ispir\u00f2 ai primi anatomisti l'immagine di un cavalluccio marino. Il nome, infatti, deriva dal greco (Greco: \"hippos\" = \"cavallo\", \"k\u00e0mpe\" = \"bruco\").\nNella malattia di Alzheimer, l'ippocampo \u00e8 una delle prime regioni del cervello a soffrire dei danni; deficit di memoria e disorientamento sono i primi sintomi che compaiono. Lesioni all'ippocampo possono occorrere anche come conseguenza di mancanza di ossigeno (anossia), encefalite o epilessia del lobo temporale mediale. Le persone che presentano danni estesi al tessuto ippocampale possono mostrare amnesia anterograda, cio\u00e8 incapacit\u00e0 di formare o mantenere nuovi ricordi.\nPoich\u00e9 diversi tipi di cellule neuronali sono ordinatamente organizzati in strati nell'ippocampo, \u00e8 stato spesso usato come sistema modello per studiare la neurofisiologia. La plasticit\u00e0 neurale nota come potenziamento a lungo termine (LTP) \u00e8 stata inizialmente scoperta nell'ippocampo ed \u00e8 stata spesso studiata in questa struttura. Si ritiene che l'LTP sia uno dei principali meccanismi neurali mediante i quali i ricordi sono immagazzinati nel cervello.\nStoria.\nFu l'anatomista Giulio Cesare Aranzi (nel 1564 circa) ad utilizzare per primo il termine \"ippocampo\" per descrivere questo organo cerebrale a causa della sua somiglianza con il cavalluccio marino. Questo organo fu inizialmente collegato al senso dell'olfatto e non alle sue funzioni nell'ambito della formazione delle tracce di memoria. Attorno al 1900 il russo Vladimir Bechterev not\u00f2 il ruolo dell'ippocampo nelle funzioni mnemoniche, basandosi sull'osservazione di un paziente con gravi disturbi di memoria. Ad ogni modo, per parecchi anni, il ruolo attribuito all'ippocampo fu, come il resto del sistema limbico, quello di responsabile delle emozioni.\nL'importanza dell'ippocampo nei processi di memoria fu portato all'attenzione dei ricercatori dal paziente HM. HM soffriva di diversi deficit della memoria anterograda e cronologici (disturbi di questo genere sono diventati poi soggetto di film) a seguito della rimozione bilaterale di diverse strutture del lobo temporale mediale (inclusa l'ablazione bilaterale degli ippocampi) per prevenire le frequenti crisi epilettiche. Rilevante fu l'osservazione che HM era ancora in grado di apprendere i compiti procedurali (associati al tessuto striato), e che il suo QI era rimasto al di sopra della media. Il caso di HM dimostr\u00f2 la dissociazione tra intelligenza e memoria dichiarativa. Le dimensioni relative della formazione ippocampale in relazione al volume totale del cervello sono spesso conservate nella maggior parte delle specie di mammiferi, anche se si \u00e8 riscontrata una certa nei cetacei.\nAnatomia.\nAnatomicamente, l'ippocampo \u00e8 una elaborazione del bordo della corteccia. Si pu\u00f2 distinguere come zona a s\u00e9 stante dove la corteccia si assottiglia in uno strato singolo di neuroni densamente organizzati, che si piega a formare una S molto stretta. La struttura che si allinea al bordo della corteccia forma il cosiddetto sistema limbico (dal Latino \"limbus\" = \"limite\"): questo include l'ippocampo, la corteccia del cingolo, la corteccia olfattiva e l'amigdala. Paul MacLean ha suggerito, nella sua teoria del Triunbrain (cervello trino), che le strutture\nlimbiche costituiscono la base neurale delle emozioni. Tuttavia, la maggior parte dei neuroscienziati non considerano pi\u00f9 come valido il \nconcetto di \"sistema limbico unificato\".\nFisiologia.\nL'ippocampo mostra due principali \"modalit\u00e0\" di attivit\u00e0, ciascuna delle quali associata a un distinto pattern di onde EEG e di attivit\u00e0 di popolazione neurale. Queste modalit\u00e0 prendono il nome dai pattern EEG ad esse associate: \"theta\" e \"LIA\" (large irregular activity - ampia attivit\u00e0 irregolare). Qui si trovano alcune delle loro maggiori caratteristiche nel ratto, l'animale pi\u00f9 ampiamente studiato:\nL'ippocampo sembra avere un'importante posizione nell'apprendimento di natura spaziale (nell'emisfero destro) e nell'apprendimento di natura semantica (nell'emisfero sinistro). Nel ratto si \u00e8 osservata la presenza di place cell che come per i campi recettivi sembrano attivarsi a seguito dell'occupazione di una determinata regione spaziale.\nL'ippocampo pu\u00f2 essere considerato come uno \"spazio di memoria\" nel quale le informazioni multisensoriali collegate ad una memoria dichiarativa (episodica e semantica) si integrerebbero per un breve periodo. Successivamente verranno inviate a regioni paraippocampali che dissociandole ne faranno una memoria pi\u00f9 duratura.\nFunzioni dell'ippocampo.\nForse la prima ipotesi supponeva l'ippocampo coinvolto nell'olfatto, ipotesi suggerita principalmente dalla sua localizzazione all'interno del cervello, vicino alla corteccia olfattiva. Continua a permanere un certo interesse per il coinvolgimento dell'ippocampo nelle funzioni olfattive, ma non \u00e8 l'olfatto la funzione primaria dell'ippocampo.\nNegli anni sulla funzione dell'ippocampo si sono avute tre idee dominanti: l'inibizione, la memoria e lo spazio. La teoria dell'inibizione comportamentale (ironicamente definita da O'Keefe e Nadel \u201cun piede sul freno\u201d), popolare fino agli anni '60, traeva origine da due osservazioni: in primo luogo, gli animali il cui ippocampo era danneggiato tendevano ad essere iperattivi; la seconda, che gli animali con danni al tessuto ippocampale mostravano spesso difficolt\u00e0 ad apprendere ad inibire risposte che erano state loro insegnate prima. Jeffrey Gray svilupp\u00f2 questa linea di pensiero in una teoria vera e propria sul ruolo dell'ippocampo negli stati d'ansia. La teoria dell'inibizione non \u00e8 oggi molto considerata, dal momento che questa ed altre funzioni sono attualmente attribuite all'amigdala, struttura anatomicamente vicina all'ippocampo.\nLa seconda importante linea di pensiero associa la funzione dell'ippocampo alla memoria. Quella che riveste maggiore importanza \u00e8 contenuta nel celebre trattato di Scoville e Milner sulle conseguenze della distruzione chirurgica dell'ippocampo (nel tentativo di eliminare le crisi dell'epilessia), osservate in un paziente chiamato H.M.. Il paziente presentava una grave amnesia, e non ricordava che cosa gli fosse accaduto dopo l'operazione o eventi accaduti in precedenza, anche in un lasso temporale di anni. Ci\u00f2 dest\u00f2 un interesse tale da far s\u00ec che H.M. sia il caso medico pi\u00f9 studiato della storia. Negli anni seguenti, altri pazienti che presentavano simili disfunzioni mnemoniche legate a lesioni ippocampali (dovute a incidenti o malformazioni congenite) furono studiati con la stessa intensit\u00e0, e furono effettuati migliaia di esperimenti riguardanti la fisiologia della plasticit\u00e0 neurale nell'ippocampo. Oggi non vi sono quasi pi\u00f9 divergenze sull'importanza dell'ippocampo, considerato universalmente come sede della memoria. Tuttavia, il ruolo specifico che gioca in relazione a questa funzione psichica rimane tuttora oggetto di dibattiti..\nRuolo nella memoria generale.\nGli psicologi e i neuroscienziati generalmente concordano nell'affermare che l'ippocampo svolge un ruolo importante nella formazione di nuove memorie riguardanti eventi vissuti (\"memoria episodica\" o \"memoria autobiografica\"). Alcuni ricercatori preferiscono considerare l'ippocampo come parte di un pi\u00f9 ampio sistema mnemonico del lobo temporale mediale, responsabile in generale della \"memoria dichiarativa\" (i ricordi che possono essere esplicitamente verbalizzati come la memoria semantica oltre che la memoria episodica).\nAlcune prove sostengono l'ipotesi che, sebbene alcune forme di memoria possano perdurare tutta la vita, l'ippocampo smetta di svolgere un ruolo cruciale nella ritenzione del ricordo dopo un periodo di \"consolidamento\". I danni all'ippocampo generalmente portano a gravi difficolt\u00e0 nella formazione di nuovi ricordi (\"amnesia anterograda\") e normalmente \u00e8 danneggiato anche l'accesso ai ricordi precedenti al danno (\"amnesia retrograda\"). Anche se l'effetto retrogrado pu\u00f2 estendersi ad alcuni anni precedenti al danno, in alcuni casi i ricordi pi\u00f9 remoti permangono\u00a0\u2013 questo risparmio di memorie pi\u00f9 vecchie ha portato all'idea che il consolidamento nel tempo comporti il trasferimento delle memorie al di fuori dell'ippocampo, verso altre parti del cervello. Tuttavia, la sperimentazione incontra grandi difficolt\u00e0 nel misurare il permanere di queste memorie pi\u00f9 antiche; inoltre, in alcuni casi di amnesia retrograda, questo permanere sembra coinvolgere ricordi formatisi decine di anni prima all'occorrere della lesione ippocampale, perci\u00f2 il suo ruolo nel mantenimento di queste remote memorie rimane dubbio.\nDanni all'ippocampo non hanno effetti su alcuni aspetti della memoria, come ad esempio la capacit\u00e0 di acquisire nuove abilit\u00e0 motorie (ad es. suonare uno strumento musicale): ci\u00f2 suggerisce che questi tipi di abilit\u00e0 dipendano da un tipo diverso di memoria (\"memoria procedurale\") e da differenti regioni cerebrali. Ci sono inoltre prove che il paziente H.M. (a cui furono asportati bilateralmente i lobi temporali mediali come trattamento per l'epilessia) sia in grado di formare nuova memoria semantica.\nElettroencefalografia.\nL'ippocampo mostra due principali \"modalit\u00e0\" di attivit\u00e0, ognuna associata a un modello distinto di attivit\u00e0 della popolazione neurale e onde di attivit\u00e0 elettrica misurate da un elettroencefalogramma (EEG). Queste modalit\u00e0 prendono il nome dai modelli EEG ad esse associati: onde theta e grande attivit\u00e0 irregolare (large irregular activity o LIA). Le caratteristiche principali descritte di seguito sono per il ratto, che \u00e8 l'animale pi\u00f9 studiato.\nLa modalit\u00e0 theta appare durante gli stati di comportamento attivo, attento (specialmente la locomozione), e anche durante il sonno REM (sognando). Nella modalit\u00e0 theta, l'EEG \u00e8 dominato da grandi onde regolari con un intervallo di frequenza da 6 a 9 Hz, e i principali gruppi di neuroni dell'ippocampo (cellule piramidali e granuli) mostrano un'attivit\u00e0 di popolazione scarsa, il che significa che in qualsiasi intervallo di tempo breve , la stragrande maggioranza delle celle \u00e8 silenziosa, mentre la piccola frazione rimanente spara a velocit\u00e0 relativamente elevate, fino a 50 picchi in un secondo per i pi\u00f9 attivi. Una cella attiva rimane in genere attiva da mezzo secondo a pochi secondi. Man mano che il ratto si muove, le cellule attive diventano silenziose e le nuove cellule diventano attive, ma la percentuale complessiva di cellule attive rimane pi\u00f9 o meno costante. In molte situazioni, l'attivit\u00e0 cellulare \u00e8 determinata in gran parte dalla posizione spaziale dell'animale, ma anche altre variabili comportamentali la influenzano chiaramente.\nLa modalit\u00e0 LIA appare durante il sonno ad onde lente (non sognando) e anche durante gli stati di immobilit\u00e0 da veglia come il riposo o il mangiare. Nella modalit\u00e0 LIA, l'EEG \u00e8 dominato da onde acute che sono grandi deflessioni temporizzate del segnale EEG che durano per 25-50 millisecondi. Le onde acute sono spesso generate in serie, con serie che contengono fino a 5 o pi\u00f9 onde singole individuali e durano fino a 500 ms. L'attivit\u00e0 di spionaggio dei neuroni all'interno dell'ippocampo \u00e8 fortemente correlata con l'attivit\u00e0 delle onde acute. La maggior parte dei neuroni diminuisce la frequenza di sparo tra onde acute; tuttavia, durante un'onda acuta, c'\u00e8 un drammatico aumento del tasso di sparo fino al 10% della popolazione dell'ippocampo\nQueste due modalit\u00e0 di attivit\u00e0 dell'ippocampo possono essere osservate sia nei primati che nei ratti, con l'eccezione che \u00e8 stato difficile vedere una ritmicit\u00e0 theta robusta nell'ippocampo dei primati. Vi sono, tuttavia, onde acute qualitativamente simili e cambiamenti delle onde dipendenti dallo stato nell'attivit\u00e0 della popolazione neurale.\nFisiopatologia.\nMalattia di Alzheimer.\nCondizioni legate all'et\u00e0 come il morbo di Alzheimer e altre forme di demenza (per le quali un danno dell'ippocampo \u00e8 uno dei primi segni) hanno un grave impatto su molti tipi di cognizione, inclusa la memoria. Anche il normale invecchiamento \u00e8 associato a un graduale declino di alcuni tipi di memoria, tra cui la memoria episodica e la memoria di lavoro (o memoria a breve termine). Poich\u00e9 si ritiene che l'ippocampo abbia un ruolo centrale nella memoria, c'\u00e8 stato un notevole interesse nella possibilit\u00e0 che il declino legato all'et\u00e0 possa essere causato dal deterioramento dell'ippocampo. Alcuni primi studi hanno riportato una sostanziale perdita di neuroni nell'ippocampo degli anziani, ma studi successivi che hanno utilizzato tecniche pi\u00f9 precise hanno riscontrato solo differenze minime. Allo stesso modo, alcuni studi di risonanza magnetica hanno riportato un restringimento dell'ippocampo negli anziani, ma altri studi non sono riusciti a riprodurre questo risultato. Esiste, tuttavia, una relazione affidabile tra le dimensioni dell'ippocampo e le prestazioni della memoria; in modo che laddove vi sia una riduzione legata all'et\u00e0, le prestazioni della memoria saranno compromesse. Ci sono anche prove che le attivit\u00e0 di memoria tendono a produrre meno attivazione dell'ippocampo negli anziani rispetto ai giovani. Inoltre, uno studio randomizzato di controllo pubblicato nel 2011 ha rilevato che l'esercizio aerobico potrebbe aumentare le dimensioni dell'ippocampo negli adulti di et\u00e0 compresa tra 55 e 80 anni e migliorare anche la memoria spaziale.\nNella malattia di Alzheimer la corteccia associativa: temporale, prefrontale e parietale, \u00e8 sede di deposito anormale di \u03b2-amiloide. Nei prolungamenti neuronali si rileva invece il deposito di proteine Tau anomalamente iperfosforilate. Queste formano ammassi neurofibrillari rinvenuti in grande quantit\u00e0 nelle regioni interne del lobo temporale e in particolare nell'ippocampo. I neuroni i cui prolungamenti sono stati sede di ammassi neurofibrillari vengono persi. Questo conduce all'atrofia delle regioni affette.\nStress.\nL'ippocampo contiene alti livelli di recettori dei glucocorticoidi, che lo rendono pi\u00f9 vulnerabile allo stress a lungo termine rispetto alla maggior parte delle altre aree del cervello. Vi sono prove che gli esseri umani che hanno sperimentato uno stress traumatico grave e di lunga durata mostrano atrofia dell'ippocampo pi\u00f9 che di altre parti del cervello. Questi effetti si manifestano nel disturbo post traumatico da stress, e possono contribuire all'atrofia dell'ippocampo riportata nella schizofrenia e nella depressione grave. Un recente studio ha anche rivelato l'atrofia a causa della depressione, ma questo pu\u00f2 essere fermato con gli antidepressivi anche se non sono efficaci nell'alleviare altri sintomi.\nLo stress cronico che provoca livelli elevati di glucocorticoidi, in particolare cortisolo, \u00e8 considerato una causa di atrofia neuronale nell'ippocampo. Questa atrofia si traduce in un volume dell'ippocampo pi\u00f9 piccolo che si vede anche nella sindrome di Cushing. I livelli pi\u00f9 alti di cortisolo nella sindrome di Cushing sono generalmente il risultato di farmaci assunti per altre condizioni. La perdita neuronale si verifica anche a causa della neurogenesi compromessa. Un altro fattore che contribuisce a ridurre il volume dell'ippocampo \u00e8 quello della retrazione dendritica in cui i dendriti sono accorciati in lunghezza e ridotti in numero, in risposta all'aumento dei glucocorticoidi. Questa retrazione dendritica \u00e8 reversibile. Dopo il trattamento con farmaci per ridurre il cortisolo nella sindrome di Cushing, il volume dell'ippocampo viene ripristinato fino al 10%. Questo cambiamento \u00e8 dovuto al cambiamento dei dendriti. Questo ripristino dendritico pu\u00f2 avvenire anche quando viene rimosso lo stress. Vi sono, tuttavia, prove derivate principalmente da studi condotti su ratti che lo stress che si verifica poco dopo la nascita pu\u00f2 influenzare la funzione dell'ippocampo in modi che persistono per tutta la vita.\nNel ratto \u00e8 stato anche dimostrato che le risposte sessuali specifiche allo stress hanno un effetto sull'ippocampo. Lo stress cronico nel ratto maschio ha mostrato retrazione dendritica e perdita di cellule nella regione CA3, ma ci\u00f2 non \u00e8 stato dimostrato nella femmina. Si pensava che ci\u00f2 fosse dovuto agli ormoni ovarici neuroprotettivi. Nei ratti, il danno al DNA aumenta nell'ippocampo in condizioni di stress.\nEpilessia.\nL'ippocampo \u00e8 una delle poche regioni del cervello in cui vengono generati nuovi neuroni. Questo processo di neurogenesi \u00e8 limitato al giro dentato. La produzione di nuovi neuroni pu\u00f2 essere influenzata positivamente dall'esercizio o negativamente da convulsioni epilettiche.\nLe convulsioni nell'epilessia del lobo temporale possono influenzare il normale sviluppo di nuovi neuroni e possono causare danni ai tessuti. La sclerosi ippocampale \u00e8 il tipo pi\u00f9 comune di tale danno tissutale. Non \u00e8 ancora chiaro, tuttavia, se l'epilessia sia solitamente causata da anomalie dell'ippocampo o se l'ippocampo sia danneggiato dagli effetti cumulativi delle convulsioni. Tuttavia, in contesti sperimentali in cui le convulsioni sono indotte artificialmente negli animali, il danno dell'ippocampo \u00e8 un risultato frequente. Ci\u00f2 pu\u00f2 essere una conseguenza della concentrazione di recettori del glutammato eccitabili nell'ippocampo. L'ipereccitabilit\u00e0 pu\u00f2 portare alla citotossicit\u00e0 e alla morte cellulare. Potrebbe anche avere a che fare con l'ippocampo che \u00e8 un sito in cui i nuovi neuroni continuano a essere creati per tutta la vita e alle anomalie in questo processo."}
{"id": "725878", "revid": "767487", "url": "https://it.wikipedia.org/wiki?curid=725878", "title": "Chlorophyceae", "text": "Le Cloroficee (Chlorophyceae Wille in Warming 1884) raggruppano alghe verdi (Clorofite) unicellulari e coloniali, per lo pi\u00f9 d'acqua dolce, che in telofase sviluppano il ficoplasto.\nQuesta \u00e8 una struttura citoplasmatica costituita da un fascio di microtubuli che si dispone parallelamente al piano di divisione, esso consente alla cellula di mantenere separati i nuclei anche dopo la scomparsa del fuso, in modo tale che con la citodieresi si possa completare il processo mitotico.\n\"Chlamydomonas\" \u00e8 invece un gruppo di individui unicellulari biflagellati, anch'essi di piccole dimensioni ma capaci di muoversi attivamente con rapidi scatti. Gli organismi di questo genere si comportano come gameti (isogamia), cio\u00e8 si fondono due a due per dare vita ad uno zigote quadriflagellato. Quest'ultimo perde immediatamente i flagelli, subisce un ispessimento della parete cellulare e dopo una fase di quiescenza che pu\u00f2 essere pi\u00f9 o meno lunga va incontro alla meiosi. Dalla zigospora nascono quindi quattro cellule figlie, le quali provvederanno alla ricostruzione di flagelli e parete.\n\"Volvox\" \u00e8 un'alga coloniale che potrebbe essere classificata anche come un primitivo organismo pluricellulare. Al suo interno esiste infatti una netta differenziazione tra le cellule (cellule vegetative flagellate e cellule germinative, dette gonidi, aflagellate) e una certa continuit\u00e0 citoplasmatica (ponti citoplasmatici). La riproduzione avviene grazie alla crescita in volume delle cellule germinative e alle loro mitosi successive. Grazie al rilascio di enzimi le cellule figlie fuoriescono dalla matrice intercellulare per dare vita ad un nuovo organismo.\nGli organismi appartenenti alla divisione algale Chlorophyceae sono aplonti, la meiosi \u00e8 cio\u00e8 iniziale. La causa della non-necessit\u00e0 di possedere un corredo genetico diploide \u00e8 da ricercare nell'habitat. Un ambiente d'acqua dolce non richiede una resistenza e una variabilit\u00e0 genetica elevata per la sopravvivenza della specie.\nMenzioniamo anche due altri generi, che molti studiosi collocano peraltro in classi diverse, come indicato tra parentesi.\n\"Acetabularia\" (collocata anche nelle Ulvoficee) \u00e8 un genere molto noto. Si tratta di un'alga diplonte il cui tallo assomiglia ad un piccolo ombrellino fissato sul fondo mediante degli \"apteri\" mononucleati. Nel tallo maturo il nucleo si sposta dalla porzione basale a quella apicale, dove si divide diverse volte, dando origine a un numero variabile di \"aplanospore\". A seguito di un processo meiotico queste aplanospore diventano plurinucleate, dando origine a numerosi gameti bicigliati. Essi a loro volta si uniscono formando zigoti che, fissandosi al substrato, danno origine a nuovi talli.\n\"Chlorella\" (collocata anche nelle Trebouxioficee) \u00e8 un genere unicellulare di piccole dimensioni, dalla forma sferica e priva di flagello, macchie oculari e vacuoli contrattili, ossia di quelle strutture che permettono il movimento attivo. Di essa si conosce soltanto la riproduzione asessuale.\n\"Fritschiella\" \u00e8 un'alga filamentosa ad organizzazione piuttosto complessa, che ricorda quella delle piante superiori. Vive come epifita sulla superficie umida di mura o tronchi. Il suo corpo \u00e8 caratterizzato da un tallo costituito da un sistema prostrato ancorato tramite rizoidi e due sistemi di rami eretti. Le cellule superficiali sono lievemente cutinizzate.\nLa presenza del ficoplasto nella mitosi cellulare ci vieta di pensare che le piante terrestri si siano originate da individui algali simili a Fritschiella.\n\"Hydrodictyon\" \u00e8 un genere coloniale immobile, molto particolare, le cui cellule si organizzano in una rete di cilindri cavi. Le cellule si riproducono asessualmente attraverso zoospore biflagellate o sessualmente grazie a isogameti. A maturit\u00e0 le cellule sono plurinucleate.\nNell'ordine delle \"Zygnematales\" sono raggruppate alghe verdi che non presentano nessun tipo di cellula flagellata, nemmeno i gameti. Alcuni eleverebbero tali alghe addirittura al rango di divisione (\"Gamophyta\").\nSistematica.\nLa maggior parte degli studiosi riconosce alle Cloroficee il ruolo di classe all'interno della divisione delle Clorofite.\nSecondo Algaebase , questa classe comprende circa 2000 specie (oltre la met\u00e0 del totale delle Clorofite), ripartite tra i seguenti ordini:"}
{"id": "725880", "revid": "110157", "url": "https://it.wikipedia.org/wiki?curid=725880", "title": "Transmissions from the Satellite Heart", "text": "Transmissions from the Satellite Heart \u00e8 il sesto album in studio dei Flaming Lips. \u00c8 il loro maggiore successo commerciale grazie soprattutto al traino del singolo \"She Don't Use Jelly\"."}
{"id": "725884", "revid": "599013", "url": "https://it.wikipedia.org/wiki?curid=725884", "title": "Gilberto Silva", "text": "Con la Nazionale brasiliana ha vinto il Mondiale 2002, la Confederations Cup nel 2005 e nel 2009 e la Copa Am\u00e9rica nel 2007.\nNell'agosto 2002 \u00e8 stato acquistato dall'Arsenal, con la quale ha vinto la Premier League nel 2004 e due FA Cup. Nelle sue prime cinque stagioni con i \"Gunners\" ha giocato 208 partite e segnato 23 goal. Il 19 agosto 2006 ha segnato il primo goal targato Arsenal nel nuovissimo Emirates Stadium. Nel medesimo anno \u00e8 diventato anche vice-capitano della squadra. Durante la sua permanenza a Londra, Gilberto Silva ha dimostrato di essere uno dei centrocampisti pi\u00f9 forti d'Europa.\nBiografia.\nDa bambino, Gilberto ha vissuto nella citt\u00e0 di Lagoa da Prata con il padre (un fabbro), la madre (una casalinga) e le tre sorelle. Vivevano in condizioni non proprio ottimali, in una piccola casa costruita dal padre nel distretto di Usina Luci\u00e2nia. Pur avendo problemi finanziari, che lo hanno costretto a dormire con le sorelle in una stanza sola, ha avuto una giovent\u00f9 tranquilla. In un'intervista ha affermato: \"Era un periodo nel quale non avevo responsabilit\u00e0 nella mia vita, giocavo a calcio nelle strade con cugini ed amici, e non abbiamo mai avuto alcun contatto con droghe o violenza.\"\nCarriera.\nClub.\nGilberto ha iniziato la sua carriera nel 1988 all'et\u00e0 di 12 anni nelle giovanili dell'Am\u00e9rica Mineiro. Durante questo periodo veniva utilizzato come difensore centrale. Quando non giocava a calcio, il padre gli insegnava a costruire oggetti utili e a lavorare come operaio, professione che avrebbe intrapreso qualche anno a venire. Nel 1991 il padre del giovane Gilberto ha deciso di lasciare il lavoro e di ritirarsi a vita privata, costringendo il figlio a cercare soldi da portare a casa. A tutto ci\u00f2 si sono aggiunti i problemi di salute della madre. A causa della paga troppo bassa, Gilberto ha deciso di lasciare il calcio per dedicarsi all'attivit\u00e0 di operaio e carpentiere. All'et\u00e0 di 18 anni \u00e8 stato convinto a riprovare la fortuna come calciatore e ha firmato nuovamente con l'Am\u00e9rica Mineiro, stavolta come calciatore professionista. Ha giocato nella squadra per tre anni, trascinandola alla promozione in serie A e giocando 20 partite e 1 gol nella massima serie brasiliana.\nLe sue ottime prestazioni gli hanno fatto guadagnare il passaggio all'Atl\u00e9tico Mineiro e la prima convocazione in nazionale (il 7 ottobre 2001 contro il Cile).\nDopo il vittorioso mondiale di Corea e Giappone \u00e8 stato acquistato dall' per 4.5 milioni di sterline. Con l'Arsenal si \u00e8 consacrato fra i migliori giocatori del suo ruolo al mondo e ha vinto la Premier League nel 2004 e la FA Cup per due volte. Alla fine della stagione 2007/2008 il club londinese lo ha venduto alla formazione greca del di Atene.\nNella stagione 2009/2010 vince il campionato greco con la maglia del di Atene.\nIl 25 maggio 2011 \u00e8 ufficiale il suo trasferimento in Brasile, al Gr\u00eamio fino a dicembre 2012\nIl 9 dicembre 2012 viene ingaggiato dall'Atl\u00e9tico Mineiro, facendo cos\u00ec ritorno dopo 11 anni nella squadra che lo ha lanciato.\nStatistiche.\nPresenze e reti nei club.\n\"Statistiche aggiornate all'8 dicembre 2013.\""}
{"id": "725887", "revid": "29863", "url": "https://it.wikipedia.org/wiki?curid=725887", "title": "Berton Averre", "text": ""}
{"id": "725890", "revid": "2121638", "url": "https://it.wikipedia.org/wiki?curid=725890", "title": "Spider-Ham", "text": "Spider-Ham, il cui vero nome \u00e8 Peter Porker (parodia di Peter Parker, da \"pork\", \"maiale\"), \u00e8 un personaggio immaginario dei fumetti, creato da Tom DeFalco (testi) e Mark Armstrong (testi), pubblicato dalla Marvel Comics. Parodia dell'Uomo Ragno, Spider-Ham \u00e8 un supereroe-maiale (in inglese, \"ham\" significa \"prosciutto\").\nTrama.\nPeter in origine era un ragno che viveva nel sotterraneo della scienziata pazza May Porker. In seguito a un morso della scienziata (che a sua volta si era precedentemente contaminata usando un asciugacapelli nucleare di sua invenzione) si ritrova trasformato in maiale e assume l'identit\u00e0 civile di Peter Porker, prendendo il cognome dalla pazza che ora \u00e8 convinta di essere sua zia. Nonostante questo aspetto, condivide con Peter Parker i superpoteri da ragno e diventa il supereroe Spider-Ham.\nStoria del personaggio.\nIl personaggio di Spider-Ham apparve per la prima volta negli Stati Uniti nel 1983, nella rivista \"Marvel Tails\", in cui sono state introdotte altre parodie di personaggi celebri, come Ghost Rider (\"Goose Rider\"), Capitan America (\"Capitan Americat\"), Hulk (\"Hulk Bunny\").\nIn seguito al grande successo della prima storia, a Spider-Ham venne dedicata una intera rivista, \"Peter Porker, the spectacular Spider-Ham\", che arriv\u00f2 al numero 17.\nIl personaggio venne in seguito abbandonato per ricomparire nel 2005 in una storia di De Falco e Lim pubblicata sul primo speciale \"Spider-Man Family\". L'apparizione successiva del personaggio fu in una variant cover disegnata da Mike Wieringo e pubblicata su \"Amazing Spider-Man\" n. 528. Attraverso questa copertina, riprodotta anche ne \"L'Uomo Ragno\", il personaggio divenne noto anche al pubblico italiano.\nLo scrittore J.M. Straczynski ha realizzato nel marzo 2007 la sceneggiatura per uno \"one-shot\" di Spider-Ham: \"Ultimate Civil War: Spider-Ham\"."}
{"id": "725892", "revid": "1543377", "url": "https://it.wikipedia.org/wiki?curid=725892", "title": "Kolo Tour\u00e9", "text": "Biografia.\nFratello di Yaya Tour\u00e9, con il quale ha giocato ai tempi del Manchester City, e di Ibrahim Tour\u00e9, morto a 28 anni.\nCaratteristiche tecniche.\nGiocava prevalentemente come centrale difensivo, ma ha ricoperto anche altri ruoli nella difesa.\nCarriera.\nClub.\nDal 2001 al 2009 Tour\u00e9 ha giocato nell'Arsenal, dopo aver militato per 2 anni, dal 1999 al 2001, nell'ASEC Mimosas, squadra di Abidjan. Autore dell'ultimo gol dell'Arsenal, nelle coppe, nello stadio di Highbury il 19 aprile 2006, con l'Arsenal \u00e8 stato protagonista anche nella stagione 2003-2004, quando i \"Gunners\" vinsero la Premier League senza perdere nemmeno una partita. \u00c8 l\u2019unico calciatore, in campionati europei, ad aver completato due stagioni da imbattuto: si ripeter\u00e0, infatti, 13 anni dopo col Celtic in Scozia.\nIl 29 luglio 2009 ha firmato un contratto di quattro anni con il Manchester City, squadra di cui \u00e8 subito diventato capitano. Il 3 marzo 2011 il Manchester City, mediante comunicato sul proprio sito ufficiale, comunica che il giocatore \u00e8 risultato positivo in seguito ad un controllo anti-doping. Di conseguenza il giocatore \u00e8 stato sospeso da ogni attivit\u00e0 per 6 mesi.\nIl 28 maggio 2013 viene ingaggiato dal Liverpool con il quale firma un contratto biennale, diventando cos\u00ec il primo ivoriano della storia dei \"reds\". Il 26 maggio 2015 rinnova annualmente il contratto con la squadra inglese. Il 14 febbraio 2016 segna il suo primo gol con la maglia del Liverpool nella partita vinta 6-0 in casa dell'Aston Villa. Il 5 maggio nella gara giocata e vinta 3-0 contro il Villarreal in Europa League raggiunge le 500 presenze in carriera in tutte le competizioni, oltre che la finale del torneo europeo.\nNell'estate del 2016 passa al Celtic a parametro zero.\nConclude la stagione con 9 presenze in campionato e a fine stagione si ritira dal calcio giocato.\nNazionale.\nTour\u00e9 ha giocato per la nazionale ivoriana dal 2000 e da allora \u00e8 stato spesso schierato come difensore titolare. In totale ha collezionato 120 presenze e 7 reti, di cui una in un'amichevole contro l'Italia, che ha permesso agli ivoriani di vincere per 1-0.\nL'8 febbraio 2015 vince la Coppa d'Africa 2015 ai calci di rigore contro il Ghana. Al termine della competizione si ritira dalla nazionale.\nStatistiche.\nPresenze e reti nei club.\n\"Statistiche aggiornate al 21 maggio 2017.\""}
{"id": "725894", "revid": "36697", "url": "https://it.wikipedia.org/wiki?curid=725894", "title": "Lovato de' Lovati", "text": ""}
{"id": "725895", "revid": "77358", "url": "https://it.wikipedia.org/wiki?curid=725895", "title": "Vin Santo Del Chianti classico", "text": ""}
{"id": "725896", "revid": "2175", "url": "https://it.wikipedia.org/wiki?curid=725896", "title": "Chianti classico", "text": ""}
{"id": "725897", "revid": "124019253", "url": "https://it.wikipedia.org/wiki?curid=725897", "title": "Hellraiser (Mot\u00f6rhead)", "text": " Hellraiser \u00e8 un singolo dei Mot\u00f6rhead pubblicato nel 1992 dall'etichetta discografica Sony Records.\nIl disco.\n\"Hellraiser\" \u00e8 stato scritto da Ozzy Osbourne, cantante dei Black Sabbath (anche se allora aveva lasciato la formazione, per poi rientrarvi nel 1997), e Lemmy Kilmister. Ozzy la registr\u00f2 per il suo album \"No More Tears\" (1991), mentre i Mot\u00f6rhead la registrarono come parte della colonna sonora del film \"Hellraiser III - Inferno sulla citt\u00e0\" e in seguito la pubblicarono come singolo nel 1992. Successivamente il pezzo venne incluso nell'album \"March \u00f6r Die\" (1992), nel quale venne inserito anche un altro brano del singolo, \"Name in Vain\". Il brano \u00e8 inoltre apparso nell'EP \"'92 Tour EP\".\nLa canzone \u00e8 stata registrata nelle stesse sessioni di \"Born to Raise Hell\" e nel suo videoclip appare anche il famoso Pinhead (Doug Bradley), che in questo caso gioca a carte contro Lemmy, perdendo.\n\"Hellraiser\" \u00e8 stata registrata nuovamente per il videogioco \"\", nel quale pu\u00f2 essere ascoltata nella stazione Radio: X. Questa versione \u00e8 cantata da Ozzy Osbourne, ed \u00e8 caratterizzata da una maggiore qualit\u00e0 audio rispetto alla registrazione originale.\nQuesta \u00e8 stata la prima canzone che Mikkey Dee ha registrato per i Mot\u00f6rhead, seguita da \"Hell in Earth\".\nNel 2017 la canzone \u00e8 stata inclusa nella raccolta \"Under C\u00f6ver\".\nIl giorno 13 Settembre 2021 \u00e8 uscita una versione remixata della canzone, in cui sono presenti in duetto sia Lemmy che Ozzy. Il video di tale brano presenta numerosi easter eggs sulle carriere dei due artisti , e sono presenti entrambi sotto forma di fumetto intenti a scacciare una invasione aliena mentre Lemmy tenta di recuperare il suo basso."}
{"id": "725898", "revid": "287204", "url": "https://it.wikipedia.org/wiki?curid=725898", "title": "Hellraiser (singolo)", "text": ""}
{"id": "725904", "revid": "228587", "url": "https://it.wikipedia.org/wiki?curid=725904", "title": "Permanent", "text": "Permanent \u00e8 il sesto album dei Joy Division.\nDisco.\nQuesto disco dei Joy Division \u00e8 una compilation dei precedenti brani. L'unica traccia che \u00e8 inedita \u00e8 \"Love Will Tear Us Apart\" mixata (\"Permanent Mix\"). L'album \u00e8 stato pubblicato nel 1995 per la London Records 90 Ltd.. In Francia, invece, \u00e8 stato messo sul mercato da Barclay e in Germania da Musik Gmbh."}
{"id": "725905", "revid": "119721229", "url": "https://it.wikipedia.org/wiki?curid=725905", "title": "Flavia Giulia Costanza", "text": "Biografia.\nNel 311 o 312, l'imperatore Costantino I, fratellastro di Costanza, la promise in moglie al proprio collega, Licinio: il matrimonio si celebr\u00f2 nel febbraio 313, in occasione dell'incontro di Costantino e Licinio a Milano. Dall'unione nacque un figlio, Valerio Liciniano Licinio, nel 315. Quando Licinio e Costantino si dichiararono guerra nel 316, Costanza si schier\u00f2 al fianco del marito, come fece pure in occasione della guerra del 324. Dopo la sconfitta di Licinio, Costanza fu mandata in missione ad intercedere presso Costantino in favore del marito. La missione ebbe successo: Costantino fu clemente, risparmi\u00f2 la vita di Licinio, obbligandolo solo a risiedere a Tessalonica da cittadino privato; l'anno seguente, per\u00f2, Licinio si rivel\u00f2 essere ancora una minaccia per l'imperatore e Costantino ordin\u00f2 che venisse ucciso. Un secondo colpo per Costanza fu la morte, per ordine di Costantino, di suo figlio Liciniano, che pure in un primo tempo era stato associato al comando.\nNegli anni seguenti Costanza visse alla corte del fratello, ricevendone onori, tra cui il titolo di \"nobilissima femina\". Si convert\u00ec al Cristianesimo, schierandosi al fianco del partito ariano al Primo concilio di Nicea (325)."}
{"id": "725908", "revid": "72396", "url": "https://it.wikipedia.org/wiki?curid=725908", "title": "Zumbi dos Palmares", "text": ""}
{"id": "725912", "revid": "1784425", "url": "https://it.wikipedia.org/wiki?curid=725912", "title": "Paul Freiherr von Eltz-R\u00fcbenach", "text": "Dopo aver servito brevemente (a partire dal 1\u00ba giugno 1932) in questi ruoli durante i cancellierati di Franz von Papen e Kurt von Schleicher, von Eltz-R\u00fcbenach, pur non essendo nazionalsocialista, mantenne la posizione durante il governo di Adolf Hitler. Il 2 febbraio 1937 venne rimpiazzato dai nazisti Julius Heinrich Dorpm\u00fcller al Ministero dei Trasporti e da Wilhelm Ohnesorge a quello delle Poste."}
{"id": "725914", "revid": "1904479", "url": "https://it.wikipedia.org/wiki?curid=725914", "title": "Minervina", "text": "Quando Costantino ebbe bisogno di rafforzare i suoi legami con i tetrarchi, spos\u00f2 Fausta, figlia dell'imperatore Massimiano (307). \u00c8 possibile che Minervina fosse in tale occasione ripudiata, ma \u00e8 pi\u00f9 probabile che fosse gi\u00e0 morta. \u00c8 stato anche suggerito che Minervina fosse una parente, forse la nipote, di Diocleziano, in quanto gli altri elementi del collegio imperiale \u2013 Costanzo Cloro, Galerio e Massenzio \u2013 avevano sposato le figlie del collega di Diocleziano."}
{"id": "725918", "revid": "729019", "url": "https://it.wikipedia.org/wiki?curid=725918", "title": "Traspirazione", "text": "Per traspirazione si intende la perdita di acqua sotto forma di vapore da parte di un tessuto biologico a contatto con l'ambiente esterno.\nNegli animali avviene a livello della cute e dei polmoni, mentre nelle piante si ha prevalentemente a livello delle foglie ed \u00e8 regolata (laddove sono presenti) dagli stomi.\nLa traspirazione delle piante.\nLa traspirazione delle piante si pu\u00f2 definire come il movimento dell'acqua attraverso una pianta e la sua evaporazione dalle parti aeree, come foglie, fusti e fiori.\nL'acqua \u00e8 necessaria per le piante, ma solo una piccola quantit\u00e0 di acqua assorbita dalle radici viene utilizzata per la crescita e il metabolismo. Il restante 97\u201399,5% viene perso per traspirazione e guttazione.\nLa traspirazione avviene attraverso gli stomi, e pu\u00f2 essere intesa come un \"costo\" necessario associato all'apertura degli stomi per consentire la diffusione dell'anidride carbonica dall'aria per la fotosintesi. La traspirazione inoltre raffredda le piante, modifica la pressione osmotica delle cellule e consente il flusso di minerali e acqua dalle radici ai germogli.\nDue fattori principali influenzano la velocit\u00e0 del flusso d'acqua dal suolo alle radici: la conduttivit\u00e0 idraulica del suolo e l'ampiezza del gradiente di pressione attraverso il suolo. Entrambi questi fattori influenzano la velocit\u00e0 del flusso dell'acqua che si sposta dalle radici ai pori stomatici attraverso lo xilema.\nL'acqua viene persa nella traspirazione per circa il 90% dagli stomi, per circa il 10% dalle lenticelle nei fusti legnosi e per una piccolissima parte attraverso la cuticola.\nSi pu\u00f2 considerare come un processo in due fasi:\nL'acqua infatti si muove secondo gradiente (= variazione di una grandezza fisica in una data direzione) di potenziale idrico (acqua libera corrisponde a potenziale = 0; nella pianta e nel terreno in genere il potenziale \u00e8 negativo, cio\u00e8 \u00e8 necessario esercitare un lavoro per estrarre acqua libera), da potenziale idrico maggiore (dentro la foglia) a potenziale idrico minore (nell'atmosfera basta che l'umidit\u00e0 relativa sia poco sotto il 100% perch\u00e9 il potenziale idrico sia molto inferiore a quello fogliare).\nLa diffusione del vapore acqueo che dagli spazi intercellulari del mesofillo si porta all'esterno attraverso l'apertura stomatica \u00e8 preceduta sempre dalla vaporizzazione. Questo processo, che avviene sulle pareti cellulari del mesofillo e dei vasi fogliari, richiede energia dall'esterno, che in genere \u00e8 fornita dalla radiazione solare.\nTasso di traspirazione = (Pressione di vapore camera sottostomatica - pressione di vapore nell'atmosfera) / (resistenza stomatica + resistenza aerodinamica)\nPer una pianta (potenziale prossimo a 0) il numeratore della formula \u00e8 legato al deficit di pressione di vapore (VPD) dell'atmosfera, che a sua volta dipende dalla temperatura e dall'umidit\u00e0 relativa. Il denominatore dipende dallo stato idrico della pianta (e quindi del terreno) e dal vento.\nLe piante regolano la velocit\u00e0 di traspirazione controllando le dimensioni delle aperture stomatiche. Il tasso di traspirazione \u00e8 anche influenzato dalla richiesta evaporativa dell'atmosfera che circonda la foglia"}
{"id": "725920", "revid": "767487", "url": "https://it.wikipedia.org/wiki?curid=725920", "title": "Pinkerton (album)", "text": "Pinkerton \u00e8 il secondo album in studio del gruppo musicale statunitense Weezer, pubblicato il 24 settembre 1996 dalla Geffen Records.\nIl disco.\nAll'atto della pubblicazione ebbe una scarsa considerazione da parte della critica, e le vendite furono molto inferiori a quelle dell'album di esordio (\"The Blue Album\"). Col tempo per\u00f2 \u00e8 stato rivalutato sia dalla critica che dal pubblico, risultando disco influente per molte band Emo successive.\nLa rivista \"Spin\" l'ha classificato al 61\u00ba posto tra i migliori album degli anni 1985-2005.\nPubblicazioni e demo.\nL'album \u00e8 stampato su \"vinile traslucido blu scuro con marmorizzazione nera\" ed \u00e8 confezionato in un manicotto personalizzato con arte pop-out, un foglio lirico personalizzato, un'opera dal pittore giapponese Fuco Ueda e una ricetta per il cocktail di sake."}
{"id": "725922", "revid": "916580", "url": "https://it.wikipedia.org/wiki?curid=725922", "title": "Betulla dell'Etna", "text": ""}
{"id": "725924", "revid": "599013", "url": "https://it.wikipedia.org/wiki?curid=725924", "title": "Sindrome di Kallmann", "text": "La sindrome di Kallmann \u00e8 una condizione genetica caratterizzata da ipogonadismo ipogonadotropo e da anosmia o disosmia.\nStoria.\nIl primo ad individuare una correlazione tra l'ipogonadismo e l'anosmia fu il medico spagnolo Aureliano Maestre de San Juan (1828-1890) che pubblic\u00f2 nel 1856 i risultati delle sue ricerche. La sindrome prende il nome dallo psichiatra e genetista americano di origine tedesca Franz Joseph Kallmann (1897-1965) che nel 1944 pubblic\u00f2 i risultati delle sue ricerche su pazienti affetti da ipogonadismo e contestualmente da anosmia. Nel 1954 il medico svizzero Georges de Morsier (1894-1982) giunse a conclusioni analoghe tanto che a volte la sindrome \u00e8 chiamata \"displasia olfattogenitale di De Morsier\".\nEpidemiologia.\nLa sindrome \u00e8 una malattia rara che colpisce sia gli uomini che le donne. L'incidenza negli uomini \u00e8 di 1/10.000, nelle donne \u00e8 ancora pi\u00f9 rara con un'incidenza di 1/50.000.\nEziologia.\nLa patologia pu\u00f2 essere causata da varie condizioni:\nLa sindrome di Kallmann legata al cromosoma X \u00e8 la pi\u00f9 conosciuta e la pi\u00f9 studiata poich\u00e9 il gene responsabile (KAL1) \u00e8 stato il primo ad essere individuato. Successivamente \u00e8 stato individuato il gene FGFR1 responsabile di una trasmissione autosomica dominante.\nPatogenesi.\nLa causa della sindrome \u00e8 la ridotta secrezione dell'ormone ipotalamico GnRH con conseguente mancata produzione da parte dell'ipofisi degli ormoni FSH e LH. Con una carenza degli ormoni ipofisari non c'\u00e8 sviluppo sessuale alla pubert\u00e0. Inoltre la carenza di LH e FSH rende sterili. L'anosmia a sua volta \u00e8 dovuta al mancato sviluppo del sistema olfattivo o ad un suo ridotto sviluppo nel caso di iposmia.\nClinica.\nSegni e sintomi.\nLa sindrome si manifesta con ipogonadismo (i testicoli nei maschi e le ovaie nelle donne non funzionano regolarmente). Altra caratteristica fondamentale della sindrome (altrimenti avrebbe le stesse caratteristiche di altre simili forme di ipogonadismo ipogonadotropo) \u00e8 la mancanza del senso dell'olfatto (anosmia) o una sua riduzione (iposmia). Altri sintomi sono le ridotte dimensioni dei genitali, mirror movement e nei maschi \u00e8 frequente il criptorchidismo (la mancata discesa dei testicoli nella sacca scrotale). I soggetti affetti non hanno naturalmente la pubert\u00e0 finch\u00e9 questa non \u00e8 indotta da una terapia ormonale sostitutiva o dalla somministrazione di GnRH.\nTrattamento.\nLa terapia nel caso degli uomini consiste nella somministrazione di gonadotropine o testosterone, nelle donne nella somministrazione di estrogeni e progesterone. La pubert\u00e0 non rende di per s\u00e9 il paziente fertile, ma \u00e8 possibile indurre la fertilit\u00e0 con le normali terapie esistenti con risultati variabili.\nUna volta raggiunta la pubert\u00e0, \u00e8 necessario somministrare la terapia ormonale per il resto della vita.\nPrognosi.\nPoich\u00e9 gli ormoni hanno un ruolo importante nel ciclo di vita delle ossa una loro carenza pu\u00f2 indurre osteoporosi. Nei soggetti che hanno la pubert\u00e0 indotta dalla terapia ormonale ad una et\u00e0 corrispondente a quella in cui un soggetto sano ha la pubert\u00e0 tale problema non \u00e8 rilevante. Ma diventa grave in soggetti affetti dalla sindrome in cui la somministrazione della terapia ormonale inizia ad un'et\u00e0 che \u00e8 ben oltre quella della pubert\u00e0 oppure nei casi di soggetti che interrompono la terapia ormonale o che non la pratichino."}
{"id": "725925", "revid": "1873", "url": "https://it.wikipedia.org/wiki?curid=725925", "title": "Marubini", "text": "I marubini sono un tipo di pasta ripiena riconosciuta come prodotto agroalimentare tradizionale per la regione Lombardia. Piatto tipico del Cremonese, con un ripieno a base di brasato, di pist\u00f6m (impasto di salame cremonese), grana padano, noce moscata, dalla forma tonda e spessa o quadrata, vengono cotti e serviti nei tre brodi (filtrati) ottenuti utilizzando manzo, gallina e salame da pentola.\nSono abitualmente consumati anche nella Bassa piacentina."}
{"id": "725926", "revid": "87128", "url": "https://it.wikipedia.org/wiki?curid=725926", "title": "St Gervais-les-Bains", "text": ""}
{"id": "725927", "revid": "30300", "url": "https://it.wikipedia.org/wiki?curid=725927", "title": "Basilio e Sofia", "text": ""}
{"id": "725937", "revid": "2166030", "url": "https://it.wikipedia.org/wiki?curid=725937", "title": "Guglielmo I di Borgogna", "text": "Origine.\nSecondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", era il figlio primogenito del conte di Borgogna, Rinaldo I e di Adelaide o Alice di Normandia, che, ancora secondo Guglielmo di Jumi\u00e8ges, era la figlia del quarto signore della Normandia e il secondo a ottenere il titolo formale di duca di Normandia, Riccardo II e di Giuditta di Bretagna che, secondo ancora Guglielmo di Jumi\u00e8ges era la sorella di Goffredo I di Bretagna, quindi era figlia del conte di Rennes e duca di Bretagna, Conan I il Torto e della moglie, Ermengarda d'Angi\u00f2 (come ci viene confermato dal monaco Rodolfo il Glabro, uno dei maggiori cronisti d'et\u00e0 medievale), figlia del terzo conte di Angi\u00f2, Goffredo I Grisegonelle e di Adele di Vermandois (circa 950 - \u2020 974), figlia di Roberto di Vermandois, conte di Meaux e di Troyes. I genitori di Guglielmo, Alice e Rinaldo vengono ricordati anche dal monaco e cronista inglese, Orderico Vitale, in cui ricorda anche che Alice era la zia di Guglielmo il Conquistatore. Secondo le \"Europ\u00e4ische Stammtafeln\", vol II, cap. 59 (non consultate), Rinaldo di Borgogna risulta sposato con Giuditta, per cui si presume che Alice oltre che Adelaide fosse citata anche come Giuditta.Rinaldo I di Borgogna, secondo il documento n\u00ba 2817 del \"Recueil des chartes de l'abbaye de Cluny. Tome 4\" era figlio del duca di Borgogna, conte di Borgogna e conte di M\u00e2con, Ottone I Guglielmo e della moglie, come ci viene confermato dalla \"Chronique de l'abbaye de Saint-B\u00e9nigne de Dijon\", Ermentrude di Roucy (circa 950 - 1004), che era figlia del conte di Reims e signore di Roucy, Rinaldo; anche Rodolfo il Glabro, nel suo \"Rodulfus Glaber Cluniacensis, Historiarum Sui Temporis Libri Quinque\", ci conferma che era figlio di Ottone I Guglielmo ed Ermetrude, non nominandola, ma definendola sorella del vescovo di Langres, Brunone di Roucy (\"Brunone Lingonensi episcopo, cuius habebat in matrimonio sororem\").\nBiografia.\nNel 1057, alla morte del padre (Rinaldo I mor\u00ec il 3 o il 4 settembre), Guglielmo gli subentr\u00f2 nel titolo di conte di Borgogna, come Guglielmo I di Borgogna.\nNel 1074, durante la lotta che opponeva il papa Gregorio VII all'episcopato tedesco, Guglielmo, assieme a Beatrice di Lotaringia, Reggente del Marchesato di Toscana, per conto della figlia, Matilde, alla stessa Matilde di Canossa e al marito di Matilde, il Duca della Bassa Lorena (Lotaringia) e Conte di Verdun, Goffredo il Gobbo, fu tra coloro che furono chiamati a difendere San Pietro, come ci viene confermato dalla lettera n\u00ba 46, libro I delle Epistolae di Gregorio VII.\nNel 1076, Guglielmo appoggi\u00f2 l'imperatore Enrico IV, che si era opposto al potere del papa Gregorio VII, che lo scomunic\u00f2, screditandolo di fronte a tanti suoi vassalli e dando cos\u00ec inizio ad un periodo di lotta, tra il papato e l'impero, che port\u00f2 profonde divisioni nella cristianit\u00e0.\nNel 1078 il conte Guido II di M\u00e2con si fece monaco nell'abbazia di Cluny e cedette il titolo e tutte le terre al cugino, Guglielmo I di Borgogna.\nNel 1085, alla morte dell'arcivescovo di Besan\u00e7on Ugo II di Salins, successore di Ugo I di Salins, Guglielmo I si afferm\u00f2 completamente, riuscendo a far eleggere arcivescovo, con il nome di Ugo III, il proprio figlio Ugo di Borgogna e contemporaneamente amministratore della diocesi l'altro figlio Guido di Borgogna, poi vescovo di Vienne(il futuro Papa Callisto II).\nDurante il suo governo la famiglia divenne una delle pi\u00f9 importanti e potenti d'Europa e la sua contea, prima sotto la reggenza di Rodolfo di Rheinfelden e poi sotto l'imperatore Enrico IV, si emancip\u00f2 sempre pi\u00f9 dall'autorit\u00e0 del re di Arles o di Borgogna.\nAlla sua morte, avvenuta il 12 novembre del 1087, la salma fu inumata nella Cattedrale di San Giovanni a Besan\u00e7on.\nGli succedettero nei titoli i figli Rinaldo e Stefano che morirono precocemente in Terra Santa, fatto che caus\u00f2 una notevole perdita di potere alla famiglia.\nMatrimonio e discendenza.\nGuglielmo aveva sposato Stefania di Borgogna (circa 1035 \u2013 dopo il 1088), di cui non si conoscono con esattezza gli ascendenti:\n- la versione pi\u00f9 accreditata \u00e8 che fosse contessa Vienne, figlia di Gerardo di Vienne\n- secondo lo storico Szabolcs de Vajay, era la figlia del Conte di Longwy e Duca dell'Alta Lorena (Lotaringia), Adalberto di Longwy, che, secondo le \"Notiti\u00e6 Fundationis Monasterii Bosonis-Vill\u00e6\", era il figlio maschio primogenito del Conte di Metz, Gerardo IV di Bouzonville e di Gisella, di cui non si conoscono gli ascendenti (forse era figlia di Teodorico I dell'Alta Lorena). Della madre di Adalberto di Longwy non si conoscono n\u00e9 il nome n\u00e9 gli ascendenti; ancora secondo lo storico Szabolcs de Vajay la moglie era Clemence de Foix\n- secondo lo storico e genealogista francese, Pierre de Guibours, detto \"P\u00e8re Anselme de Sainte-Marie\" o pi\u00f9 brevemente \"P\u00e8re Anselme\" era figlia del conte di Barcellona, Gerona e Osona, Berengario Raimondo I di Barcellona detto \"lo Storpio (el Cuervo)\", e della sua prima moglie, Sancha S\u00e1nchez di Castiglia (una seconda versione sostiene che fosse figlia della seconda moglie, Guisla de Llu\u00e7a)\n- secondo lo storico Maurice Chaume, invece era figlia di una delle figlie (Adelaide o Stefania) del conte di Barcellona, Gerona e Osona, Raimondo Borrell III, e di Ermesinda di Carcassonne\n- infine lo storico francese specializzato nella genealogia dei personaggi dell'Antichit\u00e0 e dell'Alto Medioevo, Christian Settipani, sostiene che fosse figlia del Conte di Bigorre, Bernardo II (1014 circa - \u2020 1077), e della prima moglie, Clemenza (\u2020 1062)(per approfondire vedere la voce in francese: \u00c9tiennette de Bourgogne). Guglielmo I e Stefania ebbero 13 figli:"}
{"id": "725946", "revid": "1566286", "url": "https://it.wikipedia.org/wiki?curid=725946", "title": "Isaac Hayes", "text": "Il suo nome \u00e8 legato soprattutto al tema di \"Shaft\" (\"Theme From Shaft\"), brano che ha raggiunto la prima posizione nella Billboard Hot 100 per due settimane e che lo ha reso universalmente celebre e per il quale ha vinto l'Oscar nel 1972 per la miglior canzone originale. \u00c8 stato uno degli artisti pi\u00f9 importanti dell'etichetta discografica di musica soul Stax Records che negli anni sessanta e settanta era la principale antagonista della Motown nel campo della black music.\nSua era la voce di Chef della serie \"South Park\": membro di Scientology, quando gli ideatori di South Park decisero di mandare in onda un episodio su Scientology, \"Intrappolato nello stanzino\", Hayes, sentitosi offeso, decise di licenziarsi dallo staff di South Park; i creatori Matt Stone e Trey Parker decisero quindi di eliminare il personaggio di Chef facendolo morire nel primo episodio della decima stagione, \"Il ritorno di Chef\".\nBiografia.\nNacque a Covington nel Tennessee, il 20 agosto 1942, secondogenito di Eula e Isaac sr. Hayes. Rimasto orfano in giovane et\u00e0 venne allevato dai nonni materni, che erano i signori Wade. Inizi\u00f2 a cantare nel coro della chiesa all'et\u00e0 di 5 anni. Impar\u00f2 da autodidatta a suonare parecchi strumenti musicali. Durante la giovent\u00f9, provenendo da famiglia povera, lavor\u00f2 raccogliendo cotone.\nAgli inizi degli anni sessanta inizi\u00f2 a lavorare per la Stax Records come autore insieme a David Porter scrivendo canzoni per artisti famosi come Sam &amp; Dave, componendo molti pezzi di successo tra cui \"Soul Man\" e \"Hold on! I'm comin'\". Nel 1968 usc\u00ec il suo primo album \"Presenting Isaac Hayes\" che non ebbe successo. In quel periodo lavor\u00f2 con Otis Redding, Eddie Floyd, Carla Thomas, William Bell, Albert King e Wilson Pickett, successivamente con Rufus Thomas, Dionne Warwick e Linda Clifford.\nNel 1971 compose il tema musicale del film \"Shaft il detective\"; la colonna sonora, come del resto il film (punta di diamante del genere Blaxploitation), ebbe un successo planetario, raggiunse la prima posizione nella Billboard 200 e Billboard Hot 100 ed ottenne anche il premio Oscar alla migliore canzone, il primo per un compositore nero. Di nuovo con la Stax, nel 1972, prese parte all'album \"Feel the Warm\" di Billy Eckstine nella triplice veste di tastierista, direttore di produzione e autore (\"I wonna be your baby\"). Appare anche in diversi film, alcuni famosi; nel 1981 \u00e8 nel cast di \"\", nel ruolo del \"Duca di New York\", il gangster pi\u00f9 potente di Manhattan, divenuta un'isola-prigione, e principale antagonista della pellicola.\nNel 1998 \u00e8 una delle molte celebrit\u00e0 del \"soul\", \"blues\" e \"rhythm &amp; blues\" in \"Blues Brothers - Il mito continua\", chiamate dal regista John Landis a far parte della banda Louisiana Gator Boys, che sfida i Blues Brothers nella battaglia delle bande patrocinata da una strega \"voodoo\". Nel 2008 recita se stesso in \"Soul Men\" insieme a Samuel L. Jackson e Bernie Mac. Il film \u00e8 dedicato proprio a Isaac e Bernie, entrambi morti per triste coincidenza a poche ore di distanza tre mesi prima dell'uscita del film.\nIl 10 agosto 2008 \u00e8 stato infatti trovato privo di sensi dalla moglie, nella sua casa nei pressi di Memphis, Tennessee, vicino ad un tapis roulant ancora funzionante. A nulla sono valsi i tentativi di rianimazione dei paramedici che lo hanno trasportato al Baptist Memorial Hospital, dove \u00e8 stato dichiarato morto alle 2:08. Avrebbe compiuto 66 anni dieci giorni pi\u00f9 tardi.\nDoppiatori italiani.\nDa doppiatore \u00e8 sostituito da:"}
{"id": "725949", "revid": "54765", "url": "https://it.wikipedia.org/wiki?curid=725949", "title": "Europarlamento", "text": ""}
{"id": "725963", "revid": "93328", "url": "https://it.wikipedia.org/wiki?curid=725963", "title": "Confederazione americana", "text": ""}
{"id": "725964", "revid": "599013", "url": "https://it.wikipedia.org/wiki?curid=725964", "title": "Vincenzo Chianese", "text": "Carriera.\nEsordisce all'et\u00e0 di 18 anni tra i professionisti, nella stagione 1994-1995, in Serie B con l'Atalanta dove colleziona due presenze. L'anno successivo gioca in Serie C1 col Casarano, segnando 10 reti in 32 presenze.\nPoi passa al in Serie B per due stagioni per approdare infine alla in Serie A. Gioca un anno in Serie A e uno in Serie B, segnando solo un gol su calcio di rigore.\nDal 1999-2000 cambia squadra ogni anno tra Serie B e Serie C1.\nNel 2005-2006 colleziona col 30 presenze e 14 gol e nella stagione 2006-2007 viene acquistato dal in C1 e con i suoi gol contribuisce alla risalita della squadra romagnola in Serie B. A gennaio 2008 passa all'.\nNel 2010 si ritrova senza squadra in seguito alla mancata iscrizione dell' al campionato di Prima Divisione di Lega Pro.\nIl 2 novembre 2010 il si affida di nuovo a lui per risolvere i problemi offensivi che hanno afflitto il club romagnolo nei primi mesi di campionato.\nSoltanto 5 giorni dopo si guadagna e realizza su rigore il gol che sblocca il match con la Reggiana, replicando il turno successivo sempre dagli 11 metri nella gara casalinga contro il Lumezzane.\nIl 24 dicembre 2011, dopo essersi trovato senza squadra, trova l'accordo con il Brindisi militante nel girone H della Serie D. Nella stagione 2012-2013 milita nel Verbano, formazione di Besozzo inserita nel girone A della Serie D.\nNella stagione 2013-2014 militer\u00e0 nella Larcianese in Eccellenza Toscana.\nA gennaio 2014 si trasferisce alla Cairese in Eccellenza Ligure.\nAl termine della stagione si ritira dal calcio giocato, diventando allenatore dei giovanissimi esordienti della Polisportiva Margine Coperta\nIn carriera ha collezionato 18 presenze in Serie A e 167 presenze e 34 reti in Serie B."}
{"id": "725971", "revid": "729019", "url": "https://it.wikipedia.org/wiki?curid=725971", "title": "Strada europea E25", "text": "La strada europea E25 \u00e8 una strada di classe A e, come si evince dal numero, \u00e8 una dorsale Nord-Sud.\nIn particolare la E25 collegava inizialmente Hoek van Holland a Genova con un percorso lungo , attraverso Paesi Bassi, Belgio, Lussemburgo, Francia, Svizzera ed Italia.\nNel 1999 \u00e8 stato deciso di allungare l'itinerario fino a Palermo, passando per la Corsica e la Sardegna."}
{"id": "725972", "revid": "287204", "url": "https://it.wikipedia.org/wiki?curid=725972", "title": "Macriano (condottiero)", "text": "Nel 374, l'imperatore romano d'occidente Valentiniano I, non essendo riuscito a mettergli contro i Burgundi, fu costretto a scendere a patti con lui. La pace stipulata con Roma dur\u00f2 fino alla sua morte: fu ucciso in un agguato tesogli dal re dei Franchi Mallobaude, contro cui era in guerra. Valentiniano I venne a patti con questo re, accordo che venne stabilito in mezzo al fiume Reno dove i due si incontrarono; l'imperatore romano lo sostitu\u00ec con Fraomario della trib\u00f9 alamannica dei Bucinobanti, il quale fu poi inviato a guidare un reparto valido di suoi connazionali in Britannia."}
{"id": "725977", "revid": "71155", "url": "https://it.wikipedia.org/wiki?curid=725977", "title": "Classe informatica", "text": ""}
{"id": "725978", "revid": "125711934", "url": "https://it.wikipedia.org/wiki?curid=725978", "title": "Le parole che non ti ho detto", "text": "Le parole che non ti ho detto (\"Message in a Bottle\") \u00e8 un film del 1999, diretto da Luis Mandoki.\nIl soggetto del film \u00e8 tratto dall'omonimo romanzo di Nicholas Sparks.\nTrama.\nTheresa Osborne, ricercatrice al \"Chicago Tribune\", \u00e8 stata lasciata dal marito, che le ha preferito un'altra donna, ed ora dedica la sua vita al figlio Jason e al proprio lavoro. Durante una vacanza, mentre sta facendo jogging e il figlio \u00e8 con il padre, trova su una spiaggia una bottiglia con dentro una lettera toccante indirizzata ad una donna di nome Catherine. La tentazione di risalire all'autore \u00e8 grande. Il direttore del \"Chicago Tribune\" ne fa un articolo e, di conseguenza, molti lettori scrivono al giornale per saperne di pi\u00f9. Con tenacia, Theresa arriva ad individuare una localit\u00e0, Outer Banks nella Carolina del Nord, ed un nome, quello di Garret Blake.\nL'autore della missiva \u00e8 un fabbricante di barche che vive una solitaria esistenza accanto al padre Dodge. Theresa viene a conoscenza che Catherine era la moglie di Garret, deceduta, lasciando in lui un senso di colpa senza fine. Garret \u00e8 anche ossessionato dai parenti della moglie che rivorrebbero i quadri di lei, pittrice dilettante.\nTra Theresa e Garret, ben presto, nasce una reciproca simpatia ma la figura di Catherine pesa come un macigno sul loro rapporto. Theresa torna a Chicago e invita Garret a raggiungerla nella sua casa. Lui va, ma scopre la bottiglia e vede l'articolo pubblicato sul giornale; scopre anche che Theresa ha trovato il messaggio, credendolo scritto da lui, mentre in realt\u00e0 \u00e8 stato scritto da Catherine. Dopo una discussione con Theresa, Garret lascia la casa e ritorna dal padre.\nTheresa la nota e capisce che Catherine \u00e8 ancora profondamente nel cuore di Garret; questo sembra non voler perdere Theresa, ma lei lo informa che se lui vorr\u00e0 veramente raggiungerla forse le cose avranno modo di risistemarsi.\nQualche giorno dopo, Garret decide di partire con la sua barca e raggiungere Theresa, ma si imbatte in una tempesta e nel tentativo di salvare una piccola famiglia, annega.\nTheresa viene informata dell'accaduto da Dodge, che le consegna un messaggio dentro una bottiglia, rinvenuto nella barca, scritto la sera prima della morte, in cui Garret chiede scusa a Catherine e le dice di aver trovato in Theresa un vero amore, un amore per cui deve lottare. Quest'ultimo messaggio dar\u00e0 proprio a Theresa la forza per amare di nuovo in futuro.\nRiprese e distribuzione.\nIl budget \u00e8 stato di circa 80 milioni di dollari. Le riprese si sono svolte nel Maine, a Wilmington nella Carolina del Nord e a Chicago tra il 13 aprile e il 28 luglio 1998. \u00c8 uscito negli Usa il 12 febbraio 1999, in Italia dal 26 marzo. Gli incassi sono stati di circa 120 milioni in totale, di cui 52 milioni nel mercato nord-americano.\nColonna sonora.\nTema centrale della colonna sonora \u00e8 \"One More Time\" interpretato da Laura Pausini."}
{"id": "725980", "revid": "1825453", "url": "https://it.wikipedia.org/wiki?curid=725980", "title": "Associazione Calcio Cant\u00f9 Gruppo Sportivo San Paolo", "text": "LAssociazione Calcio Cant\u00f9 Gruppo Sportivo San Paolo, detta comunemente Cant\u00f9 San Paolo, \u00e8 una societ\u00e0 calcistica di Cant\u00f9, in provincia di Como. Venne fondata nel 2000 dalla fusione della gloriosa Associazione Calcio Cant\u00f9, nata nel 1910, con il Gruppo Sportivo San Paolo, a sua volta fondato nel 1985.\nAttualmente milita in Prima Categoria Lombardia, girone B.\nStoria.\nLa fondazione.\nL'Associazione Calcio Cant\u00f9 viene fondata nel 1910 con la denominazione di Palla al Calcio Iribus Canturio. Campo di gioco e d'allenamento era lo stadio di via Milano. Dopo aver giocato per tre anni con le squadre comasche a livello ULIC, si affilia alla FIGC e disputa due campionati di Quarta Divisione, ottenendo un secondo posto nel 1924-1925 che gli vale l'ammissione alla Terza Divisione per il 1925-1926.\nIl miglior piazzamento lo ottiene nella stagione 1926-1927, piazzandosi al secondo posto a tre punti dal , ma cessa di colpo l'attivit\u00e0 rimanendo inattivo per una stagione. Riaffiliatosi nella stagione 1928-29 con la denominazione di Dopolavoro Cant\u00f9 brucia tutte le tappe: nel giro di tre stagioni arriva a disputare il campionato di Prima Divisione (1932-1933).\nRitiratosi alla fine del campionato di Prima Divisione 1933-1934 per motivi finanziari, si riaffaccia nei campionati regionali lombardi col rientro dei giovani dopo la fine della guerra d'Etiopia, affiliandosi con la nuova denominazione di Associazione Calcio Cant\u00f9.\nGli anni della Serie C.\nGli anni quaranta rappresentano il periodo d'oro del calcio nella cittadina brianzola. La squadra granata disputa in modo regolare il campionato di Serie C, partecipando per tre volte alla Coppa Italia. Il risultato migliore nella coppa nazionale venne conseguito nella stagione 1939-1940, quando venne eliminato dalla Biellese al terzo turno eliminatorio dopo aver superato Codogno e Caratese.\nIl dopoguerra e il primo fallimento.\nNel 1960 la squadra, per inadempienze economiche, \u00e8 costretta ad abbandonare l'attivit\u00e0 agonistica.\nL'arrivo della Mobil Girgi e il ritorno in Serie D.\nL'anno successivo viene fondato un nuovo club, il Football Club Cant\u00f9, il cui campo di gioco rimane sempre il rettangolo verde di via Milano.\nLa squadra naviga nei campionati di Prima e Seconda Categoria (attuali campionati di Eccellenza e Promozione) per molti anni. Nel 1971 la ditta Mobil Girgi, impegnata nel settore dell'arredo, rileva la societ\u00e0 e getta le basi per il ritorno del calcio canturino a livelli agonistici. Nella stagione 1972-1973 la \"Mobil Girgi Cant\u00f9\" vince il campionato di Prima Categoria e viene promossa in Serie D.\nIl triennio in Serie D e la promozione sfiorata.\nIl primo anno di Serie D (1973-1974) il Cant\u00f9 chiuse al 13\u00ba posto, con due punti in pi\u00f9 rispetto alla terz'ultima.\nL'anno dopo (stagione 1974-1975) il campionato fu acceso dal duello con la Pro Patria et Libertate per la promozione in Serie C: alla fine la spunt\u00f2 la squadra bustocca. I confronti diretti finirono entrambi in parit\u00e0, fatale per la squadra canturina fu la sconfitta per 1-0 rimediata il 14 maggio nel recupero a Lodi contro il Fanfulla, che di fatto regal\u00f2 la matematica promozione alla formazione biancoblu, prima di allora distanziata di tre lunghezze e con due partite da giocare. La stagione seguente fu l'ultima per la formazione brianzola nel campionato di Serie D, in cui ottiene il penultimo posto. In questa stagione esordisce Gianfranco Matteoli, che poi vincer\u00e0 lo scudetto con la maglia dell'Inter.\nIl declino.\nDa quel momento in poi per il Cant\u00f9 inizia un declino inesorabile che lo porta, nel giro di pochi anni, a toccare il fondo, disputando cos\u00ec diversi campionati tra la Prima e la Seconda Categoria. Verso la fine degli anni novanta addirittura la neonata societ\u00e0 sportiva del locale oratorio di San Paolo sorpassa la gloriosa societ\u00e0 cittadina.\nLa fusione e la risalita.\nNel 2000 le due societ\u00e0 si fondono in un unico sodalizio: lAssociazione Calcio Cant\u00f9 Gruppo Sportivo San Paolo. La squadra prende parte alla Prima Categoria e al suo secondo tentativo conquista la Promozione. Sulla panchina granata arriva Marco Ronchetti, attuale allenatore del club canturino, che al secondo tentativo porta la squadra brianzola in Eccellenza. La prima annata nella nuova categoria si conclude con una salvezza all'ultimo minuto: il calciatore comasco Brianza, con un gol praticamente allo scadere, fa vincere lo spareggio play-out contro la Giana Erminio di Gorgonzola.\nArchiviata una stagione negativa che non ha mai visto i canturini protagonisti, si apre un nuovo progetto ambizioso, quello per la conquista della promozione in Serie D. La squadra \u00e8 in forma per tutto il campionato ma, raggiunto il Merate in vetta alla classifica, i brianzoli non riescono pi\u00f9 a vincere, cadendo in crisi. I sogni si infrangono nella finale regionale, vinta per 2-0 dai bergamaschi della Voluntas Osio Sotto. Nella stagione 2008-2009 il Cant\u00f9 San Paolo si rif\u00e0, salendo in Serie D attraverso i play-off battendo nella finale nazionale il Fondi per 2-1. Nelle stagioni 2009-2010 e 2010-2011 ottiene buoni piazzamenti in classifica, ma nel 2011-2012 conquista appena 12 punti e retrocede in Eccellenza. Nella stagione successiva i canturini racimolano solo 5 punti (8, se considerati anche i 3 di penalizzazione) e si vedono costretti alla retrocessione in Promozione da ultimi in classifica, ove resteranno per una sola altra annata, prima di perdere nuovamente una categoria, piombando in Prima Categoria, campionato nel quale milita ancora oggi."}
{"id": "725981", "revid": "1543377", "url": "https://it.wikipedia.org/wiki?curid=725981", "title": "Governo di Coalizione Nazionale dell'Unione della Birmania", "text": "Il Governo di Coalizione Nazionale dell'Unione della Birmania (dall'inglese National Coalition Government of the Union of Burma la sigla NCGUB; in birmano: \u1015\u103c\u100a\u103a\u1011\u1031\u102c\u1004\u103a\u1005\u102f \u1019\u103c\u1014\u103a\u1019\u102c\u1014\u102d\u102f\u1004\u103a\u1004\u1036 \u1021\u1019\u103b\u102d\u102f\u1038\u101e\u102c\u1038\u100a\u103d\u1014\u1037\u103a\u1015\u1031\u102b\u1004\u103a\u1038\u1021\u1005\u102d\u102f\u1038\u101b traslitterato \"Pyidaungzu Myanma Naingngan Amyotha Nyuntpaung Asoya\") era il governo in esilio di membri dell'opposizione democratica alla dittatura militare che governava la Birmania. Fu fondato in un villaggio birmano ai confini con la Thailandia nel 1990 da politici che erano stati eletti alle elezioni del 1990, annullate dalla giunta militare. Il governo port\u00f2 la propria sede in esilio a Rockville, negli Stati Uniti, e si sciolse nel 2012 dopo che la giunta militare aveva intrapreso un processo di riforme.\nContesto storico.\nDopo l'indipendenza concessa dai britannici nel 1948, la Birmania conobbe un lungo periodo di conflitti interni che portarono al colpo di Stato del 1962, con il quale le forze armate birmane guidate dal generale Ne Win presero il potere instaurando la giunta militare denominata Consiglio di Stato per la Restaurazione della Legge e dell'Ordine (CSRLO). Negli anni successivi le opposizioni politiche furono messe a tacere e i conflitti continuarono tra il governo militare e soprattutto i gruppi armati delle minoranze etniche. Negli anni ottanta l'economia nazionale peggior\u00f2 e il debito pubblico crebbe. Le grandi dimostrazioni popolari del 1988 portarono Ne Win a rassegnare le dimissioni in luglio, dopo che la polizia aveva ucciso centinaia di dimostranti. La repressione continu\u00f2 e in agosto le dimostrazioni ripresero con enorme partecipazione popolare in quella che fu chiamata rivolta 8888, che si protrasse nonostante la feroce repressione fino al sanguinoso colpo di Stato del 18 settembre guidato dal generale Saw Maung, che prese il controllo del Paese. Le stime sul numero dei morti dall'inizio della crisi in agosto a fine settembre variano tra alcune centinaia e .\nNel suo primo comunicato, la nuova giunta militare conferm\u00f2 la volont\u00e0 di indire elezioni democratiche con il sistema multipartito. In vista delle future elezioni, il 27 settembre 1988 fu fondata la Lega Nazionale per la Democrazia (LND) di cui fu eletta segretario generale Aung San Suu Kyi, che era entrata in politica in agosto a supporto delle dimostrazioni ed era diventata um simbolo del movimento. Il 31 maggio 1989 entr\u00f2 in vigore la legge relativa alle future elezioni parlamentari. Quell'anno molti membri delle opposizioni, tra cui Suu Kyi, furono posti agli arresti domiciliari senza essere processati. Le elezioni si tennero il 27 maggio del 1990 e videro la schiacciante affermazione della Lega Nazionale per la Democrazia, che si aggiudic\u00f2 392 dei 485 seggi in Parlamento, contro i 10 seggi conquistati dal Partito di Unit\u00e0 Nazionale organizzato dai militari. Questi ultimi si rifiutarono di riconoscere la sconfitta, il 27 luglio la giunta stravolse la legge elettorale dell'anno prima annunciando che con le elezioni non erano stati votati i membri del Parlamento ma i membri dell'assemblea incaricata di stilare la nuova costituzione, e che il CSRLO avrebbe mantenuto i poteri legislativo, esecutivo e giudiziario. Nei mesi successivi il governo fece arrestare e incarcerare dozzine di parlamentari dell'opposizione e molti altri si rifugiarono all'estero.\nStoria del governo in esilio.\nIl 18 dicembre 1990, membri dell'NLD e di altri partiti di opposizione alla giunta militare che erano stati eletti al Parlamento si diedero convegno a Manerplaw, un villaggio dello Stato Kayin sul confine con la Thailandia. Insieme formarono il Governo di Coalizione Nazionale dell'Unione della Birmania, affidando la carica di primo ministro a Sein Win, cugino di primo grado di Aung San Suu Kyi. In seguito fu scelta come sede del governo in esilio la citt\u00e0 di Rockville, nello stato federato del Maryland, negli Stati Uniti d'America. Oltre al raggiungimento della democrazia e del federalismo, il governo in esilio auspicava la reintroduzione di aspetti che erano stati modificati durante gli anni di dittatura militare, come la vecchia bandiera nazionale e la toponomastica. Aung San Suu Kyi in una dichiarazione contest\u00f2 molte scelte politiche della giunta, come lo spostamento della capitale da Rangoon a Naypyidaw e il cambiamento del nome del Paese da Birmania a Myanmar.\nI rappresentanti del governo in esilio ebbero modo di ritrovarsi solo nel luglio 1995 per un'assemblea straordinaria che si tenne nel college di Bommersvik, nei pressi della citt\u00e0 svedese di S\u00f6dert\u00e4lje, pochi giorni dopo che i militari avevano rilasciato Aung San Suu Kyi, la quale era agli arresti da sei anni. Per l'occasione si diedero una nuova struttura per garantire un maggiore supporto alle iniziative di Suu Kyi, auspicando l'annunciato intervento dell'ONU nei dialoghi di riconciliazione nazionale tra i rappresentanti dell'LND, il nuovo capo della giunta militare Than Shwe e i leader delle minoranze etniche. L'assemblea di Bommersvik dichiar\u00f2 decaduto il governo eletto nel 1990 a Manerplaw e ne elesse uno nuovo, a capo del quale fu confermato all'unanimit\u00e0 Sein Wein. Il nuovo governo riafferm\u00f2 l'impegno di ottenere per la Birmania elezioni con un sistema multipatitico e il federalismo. Erano presenti anche politici eletti nel 1990 in rappresentanza delle minoranze etniche degli Stati Rakhine, Kayin, Shan e Chin.\nIl governo in esilio fu definitivamente sciolto il 14 settembre 2012 per facilitare il processo di riconciliazione nazionale che era stato intrapreso nel Paese. La decisione non fu unanime, i rappresentanti in favore dello scioglimento avevano fiducia nelle capacit\u00e0 di Ang San Suu Kyi di ottenere risultati positivi nei colloqui con la giunta, mentre quelli contrari ritenevano che prima dello scioglimento i militari avrebbero dovuto dare maggiori segnali di apertura, come il rilascio di altri prigionieri politici, cessare le ostilit\u00e0 contro le minoranze etniche e abrogare leggi ingiuste."}
{"id": "725983", "revid": "15756", "url": "https://it.wikipedia.org/wiki?curid=725983", "title": "Bonifica del suolo", "text": "La bonifica del suolo contaminato \u00e8 una materia molto attuale ed in continua evoluzione. Si occupa dei metodi di pulizia di terreni contaminati e delle acque sotterranee dalle pi\u00f9 diverse sostanze. Sostanze soprattutto in fase liquida, che versate sui terreni ne alterano le caratteristiche o ne compromettono l'uso.\nL'obbligo alla bonifica dei siti contaminati \u00e8 determinato, in Italia, per il responsabile, dal Decreto legislativo 152/2006 e s.m.i; questo decreto ha introdotto la possibilit\u00e0 di valutare la pericolosit\u00e0 dell'inquinamento in un sito contaminato tramite l'analisi di rischio sanitaria.\nUn sito si definisce potenzialmente contaminato quando le concentrazioni dei contaminanti superano le concentrazioni limite stabilite dal suddetto D.Lgs. 152/06 (Allegato 5 al titolo V, Parte IV); tali concentrazioni limite sono definite Concentrazioni Soglia di Contaminazione (CSC). Al superamento delle CSC anche per un solo parametro, il sito deve essere caratterizzato e sottoposto ad Analisi di Rischio (AdR). Si definisce sito contaminato (e quindi da bonificare) il sito nel quale i valori della concentrazione delle sostanze contaminanti superino la concentrazione massima ammissibile (Concentrazione Soglia di Rischio, CSR) determinata con l'applicazione dell'AdR."}
{"id": "726000", "revid": "22475", "url": "https://it.wikipedia.org/wiki?curid=726000", "title": "Nicholas Cheong Jin-suk", "text": "Biografia.\nFormazione e ministero sacerdotale.\nEntrato in seminario sin da giovane, si \u00e8 iscritto nel 1950 alla facolt\u00e0 di Ingegneria all'Universit\u00e0 di Seul ma, dallo scoppio della Guerra di Corea ha avuto enormi difficolt\u00e0 ad esercitare la sua attivit\u00e0 prima per l'avvento delle truppe comuniste e poi per l'entrata in guerra della Cina, eventi che lo hanno costretto a nascondersi ed a lasciare la capitale.\n\u00c8 stato ordinato sacerdote il 18 marzo 1961.\nMinistero episcopale e cardinalato.\n\u00c8 stato nominato vescovo di Cheongju il 25 giugno 1970 ed arcivescovo di Seul il 29 maggio 1998, divenendo nel contempo anche amministratore apostolico di Pyongyang.\nSi \u00e8 espresso in pi\u00f9 occasioni a favore di una maggiore giustizia sociale nel suo paese e in modo molto netto contro la ricerca sulle cellule staminali embrionali, tema che ha trattato con decisione in occasione della messa commemorativa per il primo sacerdote e martire coreano, sant'Andrea Kim Taegon.\n\u00c8 stato nominato cardinale il 24 marzo 2006 da papa Benedetto XVI, secondo cardinale coreano nella storia. In occasione della sua nomina a cardinale, il presidente coreano Roh Moo-hyun ha dichiarato che \u00abgli oltre 4 milioni di cattolici coreani attendono con ansia l'onore di un nuovo cardinale\u00bb; erano infatti 37 anni che la Chiesa non creava un cardinale in Corea del Sud, dopo la nomina di Stephen Kim Sou-hwan.\n\u00c8 stato membro del Pontificio consiglio per la famiglia e del Pontificio consiglio delle comunicazioni sociali.\nIl 7 dicembre 2011 ha compiuto ottanta anni, perdendo il diritto al voto nel prossimo conclave.\nIl 10 maggio 2012 Benedetto XVI accoglie la sua rinuncia al governo pastorale dell'arcidiocesi di Seul per raggiunti limiti d'et\u00e0.\n\u00c8 morto al \"Saint Mary's Hospital\" di Seul il 27 aprile 2021, all'et\u00e0 di 89 anni. Era stato ricoverato in ospedale il 21 febbraio con difficolt\u00e0 respiratorie e una leggera febbre e il 22 febbraio il suo successore, il cardinale Andrew Yeom Soo-jung, gli aveva amministrato l'unzione degli infermi. In seguito ai solenni funerali celebrati il 1\u00ba maggio dal suo successore nella cattedrale di Myeong-dong, \u00e8 stato sepolto nel cimitero presbiterale cattolico di Yongin.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "726003", "revid": "767487", "url": "https://it.wikipedia.org/wiki?curid=726003", "title": "Pazzi in Alabama", "text": "Pazzi in Alabama (\"Crazy in Alabama\") \u00e8 un film del 1999 diretto da Antonio Banderas, debutto alla regia dell'attore, tratto dal romanzo \"Estate di follia\" di Mark Childress.\nTrama.\nNel 1965 un ragazzino \u00e8 testimone dei cambiamenti e delle tensioni razziali della piccola cittadina dell'Alabama in cui vive. Una donna gli cambier\u00e0 la vita insegnandogli cosa significhi essere liberi: sua zia Lucille, madre di sei figli, che scappa dopo aver ucciso e decapitato il marito violento e manesco. Lucille andr\u00e0 a Hollywood, portando con s\u00e9 la testa del marito in una cappelliera e il sogno di diventare una star del cinema.\nProduzione.\nIl film stava per essere realizzato da Danny DeVito, e Sharon Stone era interessata ad interpretare il ruolo di Lucille. \u00c8 stata la tenacia di Melanie Griffith a far s\u00ec che il progetto finisse in mano a suo marito Antonio Banderas.\nDue dei sei figli di Lucille sono interpretati dai veri figli della Griffith, Dakota Johnson e Stella Banderas."}
{"id": "726053", "revid": "1654832", "url": "https://it.wikipedia.org/wiki?curid=726053", "title": "Virginia Balistrieri", "text": "Biografia.\nAttrice teatrale e di cinema, Virginia Balistrieri ha iniziato a recitare vicino a Giovanni Grasso e sotto la direzione di Nino Martoglio nel cinema muto. Successivamente ha recitato al fianco di numerosi attori italiani, fra cui Umberto Spadaro, Vittorio De Sica, Virna Lisi, Amedeo Nazzari, Nino Taranto, Anthony Quinn e Vittorio Gassman. La sua pi\u00f9 importante interpretazione \u00e8 il ruolo di \"Santuzza\" ne la \"Cavalleria rusticana\" di Mario Gargiulo (il ruolo risulta interpretato da Tina Xeo).\nMoglie di Giovanni Grasso jr., attore (1888-1963), era sorella di Desdemona Balistrieri, anch'essa attrice e moglie di Angelo Musco. Mor\u00ec a Roma nel 1960."}
{"id": "726065", "revid": "57342", "url": "https://it.wikipedia.org/wiki?curid=726065", "title": "Monte Cornizzolo", "text": ""}
{"id": "726069", "revid": "767487", "url": "https://it.wikipedia.org/wiki?curid=726069", "title": "Elio Fontana", "text": "Iscritto al gruppo parlamentare Democrazia Cristiana, fu eletto alla Camera dei Deputati il 15 giugno 1979 e proclamato il 15 novembre 1979. Successivamente viene eletto al Senato per tre legislature. \u00c8 stato anche Sottosegretario di Stato per il lavoro e la previdenza sociale nel primo governo De Mita."}
{"id": "726072", "revid": "36426", "url": "https://it.wikipedia.org/wiki?curid=726072", "title": "Al cor gentile rempaira sempre amore", "text": ""}
{"id": "726076", "revid": "287204", "url": "https://it.wikipedia.org/wiki?curid=726076", "title": "Porfidi granitici", "text": "I porfidi granitici sono rocce della famiglia del granito, di composizione chimica e mineralogica pressoch\u00e9 identica a quella delle varie rocce della famiglia, ma con struttura porfirica o granulare molto fine (microgranulare), e vengono distinte dai graniti a struttura granulare.\nQuesta distinzione \u00e8 giustificata dall'impossibilit\u00e0 di riconoscere esattamente la composizione mineralogica di queste rocce ad un esame macroscopico o anche microscopico, per la finezza della grana di molti minerali: un'esatta determinazione pu\u00f2 essere compiuta solo con l'analisi chimica.\nQueste rocce si trovano associate alle rocce granitiche, delle quali rappresentano variet\u00e0 raffreddate dal magma in condizioni filoniane o subvulcaniche.\nQueste rocce non vanno confuse con i porfidi quarziferi che sono rocce effusive prodotte dalla solidificazione di un magma."}
{"id": "726077", "revid": "120517660", "url": "https://it.wikipedia.org/wiki?curid=726077", "title": "Giuseppe Battista", "text": "Vita.\nComp\u00ec i primi studi a Grottaglie, poi a sedici anni giunse a Napoli per seguire gli studi superiori. Studi\u00f2 filosofia sotto la guida dei gesuiti, e si addottor\u00f2 in teologia. \nVest\u00ec l'abito da prete, secondo una consuetudine secentesca, ma non cerc\u00f2 benefici ecclesiastici e prebende, e si dedic\u00f2 a tempo pieno alla poesia. Eredit\u00f2 con atteggiamento di epigono tutti gli artifici del marinismo di pi\u00f9 stretta osservanza, e si vant\u00f2 di aver superato tutti nell'escogitare le pi\u00f9 ardite iperboli e metafore, che difese nelle \"Lettere\" (Combi &amp; La No\u00f9, Venezia 1678). Il suo marinismo era talmente ortodosso da indurlo a riprendere come un luogo obbligato l'immagine contestatissima racchiusa nel famigerato verso di Claudio Achillini \"Sudate, o fochi, a preparar metalli\", che rende l'idea della fusione del metallo con l'immagine del fuoco che suda; suo \u00e8 il verso \"Non sud\u00f2 foco a fabricar mai spade\".\nDapprima canonico della collegiata di Grottaglie, si trasfer\u00ec poi a Napoli, in casa di Francesco Caracciolo, principe di Avellino, dove risiedette per dieci anni. Frequent\u00f2 l'Accademia dei Gelati, ma si distinse soprattutto presso l'Accademia degli Oziosi di Napoli; il principe di quell'accademia, Giovanni Battista Manso lo protesse benignamente e lo tratt\u00f2 con singolare favore, designandolo nel suo testamento editore dei propri manoscritti.\nConcluso il decennio di servizio presso il principe di Avellino, Giuseppe Battista, vecchio, malato, e sempre pi\u00f9 incline all'ingenita malinconia, si ritir\u00f2 nella natia Grottaglie, dove aveva una casa in campagna; facendo tuttavia frequenti viaggi in altre citt\u00e0 del Mezzogiorno. Proprio durante un viaggio verso Napoli fu colto dalla morte. Traslato a Napoli, fu qui sepolto nella chiesa di s. Lorenzo Maggiore.\nLasci\u00f2 la cura dei propri manoscritti al nipote Simone Antonio Battista, anch'egli di Grottaglie, Accademico Ottenebrato di Napoli.\nOpere.\nLa poesia di Giuseppe Battista \u00e8 schietta espressione dell'animo dell'autore, malinconico e portato a un moralistico pessimismo. Tecnico tutt'altro che indefettibile, dietro molte immagini bislacche, metafore continuate e pigramente svolte (c'\u00e8 chi ha intravisto nel suo marinismo addirittura un atteggiamento \"passivo\") fa tuttavia trasparire un pensiero autonomo, tormentato e nervoso, capace di un gioco analogico spesso suggestivo.\nEsponente di spicco del tardo marinismo meridionale, \u00e8 autore dell'opera in cinque sezioni \"Poesie meliche\", uno dei grandi successi editoriali della seconda met\u00e0 del secolo (le singole sezioni, pubblicate in volumi separati tra il 1646 e il 1675 conobbero continue ristampe). Gi\u00e0 diversi lettori secenteschi, tra cui Giovan Francesco Loredan e Francesco Fulvio Frugoni, colsero in quest'opera i segni di un marinismo in via d'esaurimento. Pur senza tributargli direttamente alcun omaggio, Pietro Casaburi Urries modell\u00f2 il suo canzoniere \"Le Sirene\" (1676 e 1685) sulle poesie del Battista.\nBattista coltiv\u00f2 anche la poesia latina.\nNotevole importanza storica rivestono le \"Lettere\" del Battista, non solo per ci\u00f2 che riguarda la vita del poeta, ma per le relazioni che egli ebbe coi letterati del tempo, soprattutto con l\u2019Accademia degli Oziosi e col Manso. Non mancano lettere erudite; tra queste notevole quella sulla patria di Ennio, pubblicata nelle \"Lettere Memorabili\" di Michele Giustiniani e nel \"Parto dell'Orsa\" di Giovanni Francesco Bonomi.\nBibliografia.\nStampe antiche.\nVersi.\nLirica italiana\nVersi latini\nProse.\nAgiografie\nCritica\nDiscorsi accademici\nLettere"}
{"id": "726079", "revid": "638792", "url": "https://it.wikipedia.org/wiki?curid=726079", "title": "Chil", "text": "Chil \u00e8 un personaggio dei racconti de \"Il libro della giungla\" e \"Il secondo libro della giungla\" di Rudyard Kipling.\nNelle prime edizioni del romanzo era chiamato \"Rann\".\nSpecie.\nNella versione originale inglese l'animale \u00e8 denominato \"kite\", cio\u00e8 un nibbio, pi\u00f9 precisamente, un nibbio bramino indiano, un rapace della famiglia Accipitridae (di cui fanno parte anche gli avvoltoi).\nIn numerose traduzioni italiane \u00e8 per\u00f2 divenuto un avvoltoio (che sarebbe \"vulture\" in inglese), e tale \u00e8 rimasto anche nelle Storie di Mowgli versione in capoversi de \"Il libro della giungla\" adottato dai gruppi scout dell'AGESCI, del CNGEI e degli Scout d'Europa.\nStoria.\nChil viene apostrofato da Bagheera come \u00abil migliore degli avvoltoi\u00bb, e il suo ruolo \u00e8 quello di messaggero della giungla.\nAppare per la prima volta nel racconto \"La caccia di Kaa\", quando viene chiamato da Mowgli mentre viene rapito dalle Bandar-log: il cucciolo d'uomo lo chiama con la sua parola maestra e gli chiede di avvisare Bagheera e Baloo che le scimmie lo stanno portando alle Tane Fredde. Chil porta a termine il suo compito, venendo ringraziato dai destinatari del messaggio.\nFigura nello scautismo.\nChil, pur apparendo poco nella storia, rappresenta un grande esempio di disponibilit\u00e0 e cortesia. Per queste sue caratteristiche positive i capi dei lupetti all'interno dello scautismo possono prendere il suo nome. \nLa sua parola maestra \u00e8:"}
{"id": "726087", "revid": "712828", "url": "https://it.wikipedia.org/wiki?curid=726087", "title": "Imperial Remnant", "text": ""}
{"id": "726090", "revid": "228587", "url": "https://it.wikipedia.org/wiki?curid=726090", "title": "Grande Traversata delle Alpi", "text": "La Grande Traversata delle Alpi (GTA) \u00e8 un itinerario escursionistico di lunga percorrenza che unisce tutto l'arco alpino occidentale del Piemonte, in Italia, nato ispirato dall'esperienza francese della \"Grande Travers\u00e9e des Alpes\" verso la fine degli anni settanta, che cerca di privilegiare i luoghi meno conosciuti dal turismo di montagna.\nIl percorso \u00e8 suddiviso in 55 tappe della durata da cinque a otto ore di marcia; solitamente alla fine di ogni tappa vi \u00e8 una apposita struttura ricettiva (\"posto tappa GTA\"), oppure un rifugio; si snoda dai monti di Domodossola fino alle Alpi liguri per una lunghezza complessiva di circa 1.000\u00a0km, sovrapponendosi in alcuni tratti al percorso della Via Alpina, ed \u00e8 marcato con un segno a tre bande Rosso-Bianco-Rosso con la scritta gta nel centro.\nPercorso.\nIl percorso \u00e8 nato per essere percorso da sud a nord; le guide tedesche per\u00f2 descrivono il percorso in senso contrario, da nord a sud. Il tracciato pu\u00f2 comunque essere percorso nei due sensi.\nIl percorso principale, visto nella sua forma originaria da Sud a Nord, ha origine a Ormea, in alta Valle Tanaro. Attraversando il massiccio del Marguareis, si porta a Limonetto in Valle Vermenagna, per proseguire verso Entracque in Valle Gesso. Da qui si risale alle pendici del Monte Argentera per discendere poi alle Terme di Valdieri; da qui, passando ai piedi del Monte Malinvern, si giunge a Sant'Anna di Vinadio, nel \"Vallone di Sant'Anna\". Risalito in cresta, il sentiero scende ai Bagni di Vinadio, nel \"Vallone di San Bernolfo\", da dove si prosegue per Sambuco, in Valle Stura. Si passa quindi in Valle Grana per il Colle Fauniera, arrivando al Santuario di San Magno, e da qui, scavalcando un'altra cresta, in Valle Maira, a Celle di Macra. Si risale la valle portandosi ad Elva e da qui, attraverso il \"Colle della Bicocca\", in Valle Varaita, a Chiesa di Bellino.\nScavalcando il \"Colletto della Battagliola\" ci si porta nella valle principale, a Pontechianale; si scende alla frazione \"Castello\" e si segue per un tratto il percorso del Giro di Viso, portandosi al Rifugio Quintino Sella al Monviso per scendere al Pian del Re e poi al \"Pian Melz\u00e8\". Da qui si risale verso il \"Colle della Gianna\" per portarsi in Val Pellice al Rifugio Barbara Lowrie. Si supera il Colle Barant e si giunge nella Conca del Pra, al Rifugio Willy Jervis. Si ridiscende a Villanova, per poi risalire ancora verso il Colle Giulian, che porta in Valle Germanasca, a Ghigo di Prali. Risalendo la \"Valle di Massello\" si entra nel \"Vallone dell'Albergian\", da dove si scende ad Usseaux in Val Chisone. Da qui si sale verso il gruppo del Monte Orsiera, ed attraversando il parco naturale Orsiera - Rocciavr\u00e8 si arriva in Valle di Susa, scendendo proprio a Susa.\nDa Mompantero si risale verso il \"Colle Croce di Ferro\", passando sotto il Rocciamelone, e si arriva nelle Valli di Lanzo. Si segue la Stura di Vi\u00f9 fino a Usseglio, poi si risale a nord per superare la cresta ed arrivare a Balme, in \"Val d'Ala\"; da qui, sempre a nord, verso Pialpetta, in \"Val Grande\". Si sale al Colle della Crocetta per dirigersi a Ceresole Reale, in Valle dell'Orco. La via si porta a mezza costa in sinistra orografica e discende la valle per un tratto, poi taglia in diagonale per portarsi in Valle Soana, che risale fino a Piamprato, dove svolta ad Est. Passando dalla Val Chiusella, il sentiero raggiunge la Valle d'Aosta, scendendo a Quincinetto (amministrativamente ancora in territorio piemontese). Proseguendo in direzione est, il percorso raggiunge Oropa; qui piega a nord, raggiungendo Alagna Valsesia, nella valle omonima. Passando ai piedi del Monte Rosa, il sentiero si porta ora a Est; attraversando l'alta Valle Strona si raggiunge la Valle Anzasca: qui, a Molini Calasca ha termine il percorso.\nPosti tappa GTA.\nI posti tappa GTA sono strutture ricettive specifiche per gli utenti del percorso. Si suddividono in due categorie: strutture gestite, e strutture non gestite.\nNel primo caso, si tratta di strutture ricettive gi\u00e0 esistenti (alberghi, rifugi escursionistici e simili), che offrono pasti a prezzo convenzionato. Nel secondo caso, si tratta di strutture simili ad un bivacco, con un locale cucina in cui \u00e8 possibile prepararsi autonomamente e consumare i pasti. In entrambi i casi, \u00e8 possibile il pernottamento; le strutture sono pensate per soste di 1 o al massimo 2 giorni.\nNei posti tappa vigono norme di comportamento analoghe a quelle dei rifugi del C.A.I.: ad esempio, si deve osservare il silenzio dalle 22 alle 6, ed in caso di strutture non gestite l'escursionista dovr\u00e0 provvedere a pulire i locali e rifare i letti prima di lasciare il posto tappa.\n\u00c8 consigliato contattare in anticipo i gestori o i responsabili dei posti tappa per informare delle proprie intenzioni ed eventualmente provvedere alla prenotazione.\nFrequentazione.\nDagli anni ottanta la GTA \u00e8 promossa nei Paesi di lingua tedesca dal geografo Werner B\u00e4tzing, specialista della regione alpina. Grazie alle guide ed agli articoli da lui scritti, la GTA \u00e8 oggi per lo pi\u00f9 frequentata da svizzeri e tedeschi. Tipicamente vengono per 1 a 2 settimane; molti tornano negli anni successivi per proseguire la traversata. Si stima che in un tipico posto tappa pernottino fra 100 e 200 percorrenti della GTA per anno."}
{"id": "726095", "revid": "174925", "url": "https://it.wikipedia.org/wiki?curid=726095", "title": "Cortellazzo", "text": "Cortellazzo \u00e8 una frazione del comune di Jesolo, vicina alla foce del fiume Piave e con un piccolo porticciolo sul canale Cavetta.\nGeografia fisica.\nIl paese sorge sul punto in cui il canale Cavetta si immette nel Piave, in prossimit\u00e0 della sua foce. Il territorio di Cortellazzo, infatti, si estende sino al mare (Jesolo Pineta) e, in parte, sull'argine sinistro del Piave (perlopi\u00f9 in comune di Eraclea) comprendendo parte della Laguna del Mort, sito di interesse comunitario e, secondo Legambiente, una delle undici spiagge pi\u00f9 belle d'Italia. Rappresenta una vestigia dell'antico cordone litoraneo che, fin dall'inizio del primo millennio, separava la Laguna Veneta (che allora si estendeva dal Po all'Isonzo) dal mare Adriatico.\nOrigini del nome.\nIl significato del toponimo \u00e8 incerto: traducibile con \"coltellaccio\", pu\u00f2 essere interpretato sia come un accrescitivo di coltello, sia come sinonimo di scopamare, una piccola vela usata nei vascelli a vele quadre.\nStoria.\nCortellazzo sorse dopo il 1601, quando la Serenissima termin\u00f2 lo scavo del canale Cavetta per facilitare i collegamenti tra la laguna e l'area friulana. Il conseguente aumento dei traffici fluviali favor\u00ec la nascita di un piccolo borgo, costituito da un'osteria, qualche abitazione e una chiesetta intitolata alla Madonna del Rosario (1698).\nDopo l'eccezionale piena che provoc\u00f2 la cosiddetta Rotta della Landrona (1683), il tratto terminale del Piave fu deviato proprio a Cortellazzo, il che impose la costruzione di sbarramenti per impedire alle acque marine di risalire il letto del Cavetta.\nAllo sbocco della Cavetta nel Piave Nuovo, poco lontano dalla riva destra, era presente un forte di origine veneziana che, alla caduta della Serenissima, fu occupato e ampiamente rinforzato dai Francesi prima e dagli Austriaci poi. Tale Ridotto faceva parte di un ampio sistema difensivo e si collegava alla \"Caserma di Santa Croce\" di Caorle tramite telegrafo ottico. Secondo le cronache inglesi \"era un forte guarnito di una batteria di quattro cannoni da 24 libbre, circondato da un profondo fossato e da vari ostacoli fissi disseminati nel terreno circostante, oltre a cavalli di Frisia\". Il Ridotto serviva a difendere dagli attacchi inglesi le navi mercantili e i vari vascelli che abitualmente stazionavano nel porto e che collegavano Venezia a Grado prima e Trieste poi, tramite canali come la Cavetta stessa e il Revedoli. Il forte fu teatro di alcune battaglie, la pi\u00f9 importante delle quali il 27 agosto 1809.\nIl 13 novembre 1809 il porto e il forte di Cortellazzo vennero definitivamente conquistati dagli Inglesi, insieme al forte del porto di Jesolo, sito alla foce del Sile , di entrambi i quali oggi non rimane traccia.\nCortellazzo fu sede di varie battaglie della prima guerra mondiale vista la posizione sul fronte del Piave. Una delle pi\u00f9 importanti ebbe luogo il 16 novembre 1917: le due corazzate austriache Budapest e Wien, che avevano iniziato il bombardamento della costa, si scontrarono con due Mas comandati da Costanzo Ciano. Questi ultimi lanciarono dei siluri contro il nemico, ma non ebbero successo; gli Austriaci, tuttavia, temendo una nuova azione, batterono in ritirata. L'impresa valse a Ciano diverse onorificenze, tra cui il titolo di \"conte di Cortellazzo\".\nDurante la seconda guerra mondiale la costa dei dintorni fu munita di alcune fortificazioni.\nEconomia.\nL'economia della frazione \u00e8 basata sulla pesca, con vari ristoranti tradizionali a base di pesce.\nCultura.\n\u00c8 presente una chiesa dedicata a San Giuseppe Lavoratore, inaugurata nel 1932 dal patriarca La Fontaine e consacrata il 5 maggio 2013 dal patriarca Moraglia.\nFeste popolari.\nCortellazzo \u00e8 famosa per la sua \"Festa Marinara\" e per la pi\u00f9 significativa festa del patrono, che si tiene ogni anno dal 25 aprile al 1\u00ba maggio, giorno della ricorrenza di San Giuseppe Lavoratore, con stand gastronomici a base di pesce e manifestazioni varie, tra cui il celebre corteo acqueo.\nUn'altra manifestazione rinomata che ha luogo nella frazione \u00e8 la festa \"Cuoco in Piazza\", organizzata ogni estate l'ultimo gioved\u00ec di agosto: nell'occasione ogni ristorante di Cortellazzo scende in piazza per preparare un piatto tipico; gli stand sono allestiti sulla golena, alla foce del Piave."}
{"id": "726097", "revid": "21880", "url": "https://it.wikipedia.org/wiki?curid=726097", "title": "Entomofilia", "text": ""}
{"id": "726098", "revid": "499531", "url": "https://it.wikipedia.org/wiki?curid=726098", "title": "Trattamento delle acque reflue", "text": "Il trattamento delle acque reflue (o depurazione delle acque reflue), nell'ingegneria ambientale e chimica, indica il processo di rimozione dei contaminanti da un'acqua reflua di origine urbana o industriale, ovvero di un effluente che \u00e8 stato contaminato da inquinanti organici e/o inorganici.\nDescrizione.\nMolte attivit\u00e0 umane portano alla produzione di scarichi, chiamati acque reflue, che al fine di poter essere restituiti all\u2019ambiente devono essere oggetto di depurazione, poich\u00e9 la quantit\u00e0 di sostanze inquinanti \u00e8 superiore alla capacit\u00e0 auto-depurativa di terreno, mare, fiumi e laghi. \u00c8 dunque necessario l\u2019utilizzo di sistemi di depurazione delle acque reflue che simulino i processi biologici che avvengono in modo naturale, rendendoli pi\u00f9 rapidi per effetto della tecnologia impiegata. \nIl trattamento di depurazione dei liquami urbani consiste in una successione di pi\u00f9 fasi (o processi) durante i quali dall'acqua reflua vengono rimosse le sostanze indesiderate, che vengono concentrate sotto forma di fanghi, dando luogo a un effluente finale di qualit\u00e0 tale da risultare compatibile con la capacit\u00e0 autodepurativa del corpo ricettore (terreno, lago, fiume o mare mediante condotta sottomarina o in battigia) prescelto per lo sversamento, senza che questo ne possa subire danni (ad esempio dal punto di vista dell'ecosistema a esso afferente).\nIl ciclo depurativo \u00e8 costituito da una combinazione di pi\u00f9 processi di natura chimica, fisica e biologica. I fanghi provenienti dal ciclo di depurazione sono spesso contaminati con sostanze tossiche e pertanto devono subire anch'essi una serie di trattamenti necessari a renderli idonei allo smaltimento ad esempio in discariche speciali o al riutilizzo in agricoltura tal quale o previo compostaggio.\nTipologia di reflui.\nNegli impianti di depurazione tradizionali, a servizio di uno o pi\u00f9 centri urbani (impianti consortili) sono di norma trattate:\nClassificazione dei solidi da rimuovere.\nLe acque provenienti da scarichi urbani contengono un elevato quantitativo di solidi di natura organica e inorganica che devono essere rimossi mediante il trattamento di depurazione. Tra le sostanze di natura organica fanno parte anche i microrganismi.\nLe sostanze da eliminare si possono dividere in sedimentabili e non sedimentabili.\nLe prime sostanze sono solide e pi\u00f9 pesanti dell'acqua e perci\u00f2 vanno facilmente a fondo quando la velocit\u00e0 del deflusso si annulla o scende al di sotto di un certo limite.\nLe sostanze non sedimentabili in parte galleggiano e in parte restano nel liquido: disciolte o allo stato colloidale; lo stato colloidale si pu\u00f2 considerare uno stato intermedio tra quello di soluzione e quello di sospensione propriamente detto.\nIn uno scarico di media forza, i solidi totali (espressi in mg/l) si possono cos\u00ec classificare:\nImpianti di depurazione.\nGli \"impianti di depurazione\" sono costituiti da una serie di manufatti (in genere in calcestruzzo armato) e apparecchiature, ognuno con specifiche funzioni, nei quali viene attuata la depurazione degli scarichi di origine civile e industriale.\nSezioni dell'impianto.\nSolitamente in un \"impianto di trattamento delle acque reflue\" si distinguono due linee specifiche:\nNella \"linea acque\" vengono trattati i liquami grezzi provenienti dalle fognature e di regola comprende tre stadi, chiamati:\nNella \"linea fanghi\" vengono trattati i fanghi (separati dal refluo chiarificato) durante le fasi di sedimentazione previste nella linea acque.\nLo scopo di tale linea \u00e8 quello di eliminare l'elevata quantit\u00e0 di acqua contenuta nei fanghi e di ridurne il volume, nonch\u00e9 di stabilizzare (rendere imputrescibile) il materiale organico e di distruggere gli organismi patogeni presenti, in modo tale da rendere lo smaltimento finale meno costoso e meno dannoso per l'ambiente.\nL'effluente finale trattato o refluo chiarificato viene convogliato in una condotta detta \"emissario\", con recapito finale le acque superficiali (corsi d'acqua, mare, ecc.), incisioni o lo strato superficiale del terreno (es. trincee drenanti).\nL'effluente finale se presenta determinate caratteristiche pu\u00f2 anche essere usato per l'irrigazione o nell'industria.\nClassificazione dei processi.\nI trattamenti che sono svolti all'interno di un impianto di depurazione possono essere classificati in:\nPretrattamenti meccanici.\nI pretrattamenti meccanici comprendono le seguenti operazioni:\nI primi quattro trattamenti riportati (indispensabili) sono previsti a monte dei processi di depurazione veri e propri e permettono la rimozione di materiali e sostanze che per loro natura e dimensione rischiano di danneggiare le attrezzature poste a valle e di compromettere l'efficienza dei successivi stadi di trattamento.\nPer quanto riguarda l'ultimo trattamento della lista, non tutti gli impianti prevedono il sedimentatore primario anche se \u00e8 preferibile la sua presenza.\nGrigliatura.\nLa grigliatura costituisce un'operazione di filtrazione meccanica grossolana che ha l'obiettivo di trattenere solidi grossolani non sedimentabili (stracci, plastica, ecc.) e solidi grossolani sedimentabili (ghiaia, ecc.).\nQuesto pretrattamento \u00e8 sempre necessario, perch\u00e9 l'eliminazione selettiva di tali materiali evita che possano creare accumuli e ostruzioni nelle tubazioni, nelle giranti delle pompe, sugli alberi degli agitatori (mixer) e simili, oltre a migliorare la qualit\u00e0 dei fanghi prodotti dall'impianto di depurazione specialmente se da utilizzare in agricoltura.\nLa griglia/e viene sempre installata, con una pendenza 1:3, internamente al canale di arrivo all'impianto, alimentato dal collettore terminale della fognatura. Tale canale in corrispondenza della griglia si allarga di una certa aliquota in modo che la velocit\u00e0 dell'acqua a valle, tenuto conto dell'ingombro delle sbarre, si mantenga prossima a quella che si ha nel tratto a monte della griglia.\nLa velocit\u00e0 di attraversamento della griglia non deve essere troppo bassa da favorire la sedimentazione a monte della stessa ma neanche troppo elevata per non incrementare le perdite di carico - secondo il manuale Cremonese 0,6\u00a0m/s &lt; V &lt; 0,9\u00a0m/s. Di regola per calcolare lo slargo del canale in prossimit\u00e0 della griglia si impone che la lunghezza del canale, considerando gli interspazi della griglia risulti equivalente alla lunghezza fissata in fase di proporzionamento del canale. Pertanto se:\nsi ottiene:\nA seconda dell'interasse tra le barre, le griglie si suddividono in:\nDi regola la prima fase del trattamento preliminare prevede una grigliatura grossolana seguita da un'altra griglia pi\u00f9 fine. In base al sistema di pulizia vengono classificate invece in:\nIl materiale grigliato \u00e8 raccolto in un cassonetto per poi essere avviato allo smaltimento finale. In associazione con la griglia possono essere utilizzati degli sminuzzatori che dopo aver triturato il materiale grigliato lo reintroducono a monte della griglia stessa.\nStacciatura.\nIl funzionamento degli stacci \u00e8 simile a quello delle griglie salvo che per le minori dimensioni dei passaggi liberi che di norma caratterizzano gli stacci. Le tele filtranti sono montate su un cilindro rotante.\nEsistono due tipologie di stacci:\nDissabbiatura.\nLa dissabbiatura viene prevista principalmente nel caso di fogne unitarie (nera+pluviale) per l'allontanamento di terricci e degli altri materiali inorganici di diametro d &gt; 0,2\u00a0mm presenti in sospensione nelle acque di rifiuto (quali ad esempio pezzetti di vetro e di metallo, sassolini e in genere tutti i materiali pesanti e abrasivi) che vengono convogliati in fogna, attraverso le caditoie pluviali, insieme all'acqua meteorica.\nSono necessari per evitare inconvenienti quali abrasioni nelle apparecchiature meccaniche mobili (es. pompe), intasamenti di tubazioni e canali, accumuli nei digestori e nelle tramogge delle vasche di sedimentazione, ecc. dovuti alla presenza di sabbie nelle acque reflue.\nLa dissabbiatura avviene in vasche dette \"dissabbiatori\" nelle quali si sfrutta la forza di gravit\u00e0 per eliminare tutte quelle particelle solide caratterizzate da un peso specifico maggiore di quello dell'acqua e tali da depositarsi sul fondo della vasca in tempi accettabili.\nPoich\u00e9 il materiale da separare \u00e8 di tipo granuloso - cio\u00e8 sedimenta senza interferire con le altre particelle e il moto del fluido \u00e8 laminare - la velocit\u00e0 di sedimentazione delle particelle \u00e8 regolata in prima approssimazione dalla legge di Stokes.\nTale legge presuppone che le particelle siano di forma sferica che il liquido sia in quiete e si trovi a temperatura costante e che il moto della particella verso il basso non venga influenzato ne dalla presenza di altre particelle ne dalle pareti del contenitore.\nI dissabbiatori sono costituiti da vasche in calcestruzzo armato percorse (in senso orizzontale e/o verticale) dal liquame a una velocit\u00e0 tale da provocare la decantazione dei materiali solidi trascinati in sospensione o per trasporto di fondo.\nLa funzionalit\u00e0 di un dissabbiatore \u00e8 legata alla capacit\u00e0 di consentire la sedimentazione dei materiali inerti di diametro superiore a certi valori, che la pratica indica in 0,2-2,5\u00a0mm, e limitare l'entit\u00e0 delle sostanze organiche che inevitabilmente assieme a questi decantano.\nI dissabbiatori tradizionali sono quelli a canale nei quali il liquame defluisce con flusso orizzontale. Li si trova ancora in qualche vecchio impianto.\nVengono sempre realizzati con unit\u00e0 in parallelo a funzionamento alternato in modo che il dissabbiamento non venga mai interrotto.\nSul fondo delle vasche \u00e8 disposta una cunetta nella quale si accumulano i materiali sedimentati che vengono rimossi con unit\u00e0 di pulizia meccanica (per grandi impianti) o manuale (per piccoli impianti) con semplice paleggio o con getti di acqua che spingono i materiali in canaletti trasversali dai quali vengono poi convogliati in pozzetti di raccolta laterali. Le vasche hanno pianta rettangolare con lunghezza da 15-20 volte la profondit\u00e0 della corrente. Hanno sezione trasversale trapezia, rettangolare o pi\u00f9 complessa.\nQueste vasche devono essere proporzionate in modo tale che al loro interno il flusso del fluido, per qualsiasi valore della portata, deve avere una velocit\u00e0 media compresa tra 20\u201330\u00a0cm/s poich\u00e9 per questi valori della velocit\u00e0 si \u00e8 constatato che la quantit\u00e0 di materia organica e di materiali inerti che decanta risulta contenuta entro limiti accettabili.\nNel caso di portata in ingresso variabile, per mantenere la velocit\u00e0 del flusso costante spesso a valle del dissabbiatore viene realizzata una strozzatura (modellatore a risalto o venturimetro a canale) di opportuna forma che pu\u00f2 essere utilizzato anche per misurare la portata oppure viene utilizzata a monte una vasca di equalizzazione che restituisce una portata costante.\nIl dissabbiatore a canale ha l'inconveniente di assumere dimensioni spesso troppo ingombranti; pertanto negli impianti moderni si utilizzano dissabbiatori a pianta circolare con fondo a tramoggia, di minore ingombro e configurati in modo tale da creare correnti trasversali secondarie (elicoidali, toroidali) che, sovrapponendosi alla corrente principale, favoriscono la concentrazione e la selezione dei materiali sedimentati.\nDisoleazione.\nLa disoleazione o sgrassatura viene introdotta nel ciclo depurativo, a valle delle griglie e dei dissabbiatori, quando sia accertato che oli e grassi siano presenti nei reflui in quantit\u00e0 tali da influenzare negativamente i trattamenti successivi soprattutto con riferimento ai trattamenti biologici.\nInfatti le sostanze oleose tendono a rivestire, con un sottile velo, le materie biologiche impedendo cos\u00ec il contatto di queste con l'O2 e pertanto ne limitano l'ossidazione.\nA volte la disoleazione ha lo scopo di recuperare gli oli e i grassi presenti nei reflui al fine del loro riutilizzo. Negli impianti ordinari le modeste quantit\u00e0 di grassi e oli vengono in massima parte trattenuti dai paraschiume che si dispongono all'entrata delle vasche di sedimentazione primaria, donde vengono poi di tanto in tanto rimosse insieme con altre materie leggere solide, che hanno accidentalmente attraversato i precedenti pretrattamenti, mediante schiumarole.\nIl trattamento di disoleazione si fonda sul minor peso specifico dei grassi e oli rispetto all'acqua, che ne consente la risalita in superficie.\nLa disoleazione avviene in bacini aperti a sezione rettangolare o trapezia rovescia. Dal fondo delle vasche viene insufflata aria compressa, tramite diffusori porosi.\nL'aria insufflata forma una specie di emulsione con le sostanze grasse presenti nei liquami favorendo il loro allontanamento in superficie. I grassi emulsionati sospinti verso l'estremit\u00e0 della vasca, vengono eliminati manualmente (piccoli impianti) o con dispositivi meccanici, scaricandoli a intervalli in apposito pozzetto di raccolta. Con la disoleazione il liquame subisce anche una pre-aerazione.\nEqualizzazione e omogeneizzazione.\nQualora in ingresso all'impianto di depurazione si avesse una portata e/o un carico inquinante variabile, il liquame pu\u00f2 essere oggetto di un trattamento di:\nal fine di garantire ai successivi trattamenti di depurazione un liquame a portata e carico organico sufficientemente costanti specialmente quando i processi biologici risultano sensibili alla variabilit\u00e0 della concentrazione di BOD5. In questo caso il liquame viene fatto confluire in una vasca, in calcestruzzo armato, di capacit\u00e0 tale da garantire lo smorzamento dei picchi idraulici e di carico organico.\nTale vasca viene posta a valle di tutti gli altri pretrattamenti poich\u00e9 questi non risentono in maniera sensibile della variabilit\u00e0 sia del carico idraulico sia di quello organico.\nLa vasca di accumulo \u00e8 dimensionata per garantire al liquame un idoneo tempo di residenza. Durante lo stazionamento nella vasca il refluo subisce un energico trattamento di agitazione, che garantisce l'omogeneizzazione del liquame, e di aerazione, per impedire l'instaurarsi di condizioni settiche. La vasca di equalizzazione pu\u00f2 fungere anche da dissabbiatore, infatti l'insufflazione di una blanda quantit\u00e0 di aria, oltre a generare una miscelazione sufficiente a non far depositare le sostanze organiche sospese nel liquame, \u00e8 tale per\u00f2 da consentire la sedimentazione delle sabbie. Le vasche di equalizzazione e omogeneizzazione possono essere collocate:\nQuasi sempre in tutte e due i casi \u00e8 necessario il sollevamento, mediante pompe, dei liquami accumulati verso le successive fasi di trattamento.\nSedimentazione primaria.\nLa sedimentazione primaria consiste in vasche nelle quali si attua la decantazione per la separazione dei solidi sospesi sedimentabili (SSS) ottenendo una riduzione del BOD5 intorno al 30%, la rimozione del restante 70% \u00e8 demandato al successivo trattamento biologico.\nPoich\u00e9 in questa fase viene trattato un materiale di tipo granuloso, cio\u00e8 la particella sedimenta senza interferire con le altre particelle, la velocit\u00e0 di sedimentazione del materiale obbedisce con discreta approssimazione alla Legge di Stokes e alla teoria di Hazen.\nLe vasche di sedimentazione sono di regola poco profonde e comunque non meno di 1,80 m per evitare che il vento possa sollevare i fanghi gi\u00e0 depositati.\nLe vasche non devono essere n\u00e9 troppo corte, per non dar luogo a un corto circuito tra l'entrata e l'uscita dei liquami (cio\u00e8 evitare che parte dei liquami possa effettuare un percorso dentro la vasca diverso da quello previsto teoricamente con riduzione del tempo effettivo di permanenza), n\u00e9 troppo larghe per non favorire la formazione di spazi morti presso gli angoli (con innesco dei fenomeni putrefattivi).\nLe vasche vengono dimensionate per garantire un tempo di permanenza ( o tempo di detenzione T) del liquame compreso fra 1 e 3 ore (in genere si assumono valori attorno alle 2 ore); tali tempi di detenzione non devono essere inferiori a 20 minuti per fogne miste, in caso di pioggia (di regola si considera pari a 50 minuti).\nFissato un carico idraulico superficiale (Cis) compreso tra 0,8 m3/(m2.h) e 2,5 m3/(m2.h) - il valore massimo va utilizzato nel caso di fogne miste in caso di pioggia -;\nnota la portata media nera oraria (o di tempo asciutto per le fogne miste): Qmn (m3/h)\nottengo:\nSi prevedono di regola pi\u00f9 vasche al fine di garantire la continuit\u00e0 del servizio; per cui previsto un numero n di vasche queste dovranno avere una superficie Sn =S/n e un volume Vn = V/n.\nLe vasche possono essere a flusso orizzontale e pianta rettangolare o flusso radiale o radiale/verticale e pianta circolare.\nPer evitare gli inconvenienti menzionati in precedenza nelle vasche a flusso orizzontale a pianta rettangolare si assume per ogni vasca un rapporto b/L compreso tra 1/3 e 1/5. Utilizzando un rapporto b/L =1/3 si ottiene:\nNelle vasche a sezione circolare si deve procedere considerando possibilmente un diametro \u2264 20 m.\nNelle vasche circolari, i liquami bruti entrano al centro della vasca, e dopo aver superato un deflettore, l'effluente chiarificato esce superando uno stramazzo perimetrale e raccogliendosi in una canaletta prosegue verso il trattamento biologico.\nLe vasche sono munite di dispositivi automatici per la raccolta e l'evacuazione dei fanghi.\nNelle vasche rettangolari questi dispositivi possono essere costituiti da un ponte mobile portante lunghi bracci snodati ai quali sono fissati raccoglitori.\nQuesti vengono tenuti a contatto del fondo quando il ponte si muove verso la tramoggia di raccolta del fango posta sul fondo della vasca, e si sollevano verso la superficie quando il ponte si muove in senso opposto.\nNel caso di vasche circolari il ponte ruota su un perno centrale e su una guida circolare periferica. I raccoglitori assicurati al ponte spazzano il fondo e convogliano i fanghi verso il pozzetto centrale di raccolta dal quale questi vengono aspirati e inviati ai digestori.\nTrattamento ossidativo biologico.\nIl trattamento ossidativo biologico consiste nella biodegradazione da parte di microrganismi di tutte le sostanze organiche presenti nell'acqua da depurare, fino a trasformarle in sostanze pi\u00f9 semplici e innocue dal punto di vista ambientale.\nQuesto trattamento non \u00e8 altro che un'estensione dell'autodepurazione che ha luogo spontaneamente nei corsi d'acqua, operata, nel caso dell'impianto di trattamento, in un ambiente in cui si mantengono artificialmente determinate condizioni ottimali allo scopo di concentrare e accelerare il processo in atto.\nPer l'ossidazione biologica si possono utilizzare pi\u00f9 tecniche, tra cui quelle pi\u00f9 tradizionali sono:\nGli impianti a fanghi attivi sono di gran lunga i pi\u00f9 usati e risultano pi\u00f9 efficaci rispetto agli impianti a letto percolatore.\nIn sostituzione del trattamento ossidativo tradizionale a fanghi attivi (per sopperire ad alcune sue problematiche) stanno prendendo piede anche:\nImpianti a fanghi attivi.\nLa vasca di ossidazione o aerazione o vasca dei fanghi attivi \u00e8 la vasca fondamentale della depurazione biologica, dove i microorganismi che ossidano e degradano la sostanza organica sono presenti nei fiocchi di fango i quali sono sospesi in questa soluzione fangosa continuamente ossigenata e mescolata dal flusso di aria o ossigeno proveniente da erogatori posti sul fondo della vasca. Dopo un certo tempo di permanenza in questa vasca, opportuno per la degradazione delle sostanze organiche e per la nitrificazione dello ione ammonio a nitrato, il fango viene inviato a un sedimentatore secondario che separa il fango attivo (contenente i microorganismi attuanti la depurazione biologica) dal refluo chiarificato ovvero l'acqua che ha subito il processo depurativo biologico.\nFase ossidativa.\n\u00c8 la fase fondamentale della depurazione che sfrutta le capacit\u00e0 di alcune popolazioni di microrganismi aerobi, naturalmente contenute nei reflui, di utilizzare per il proprio metabolismo il contaminante organico.\nQuesto trattamento avviene nella vasca (o vasche) di ossidazione e prevede un'abbondante aerazione perch\u00e9 i batteri presenti nel refluo stesso hanno bisogno di ossigeno per degradare la sostanza organica biodegradabile presente, e pi\u00f9 \u00e8 alto il carico organico e maggiore sar\u00e0 la richiesta di ossigeno da parte dei batteri aerobi.\nLa solubilit\u00e0 dell'ossigeno nell'acqua \u00e8 relativamente bassa (a 20\u00a0\u00b0C 9,1\u00a0mg di O2 in un litro d'acqua). L'ossigeno viene consumato velocemente dato il grande carico organico e bisogna costantemente fare in modo che il refluo sia sufficientemente ossigenato.\nL'aerazione del liquame pu\u00f2 essere effettuata mediante:\nDurante questa fase avvengono numerosissime reazioni di biodegradazione della materia organica biodegradabile, dove sostanze organiche complesse vengono convertite in sostanze inorganiche pi\u00f9 semplici, quali: CO2, H2O, NH4+, NO2- NO3-.\nI batteri sono naturalmente selezionati dalle condizioni dell'ambiente in cui si trovano, cos\u00ec che in ambienti ad alta concentrazione di proteine avremo generi di Alcaligens, Flavobacterium, Bacillus, in ambienti ricchi di carboidrati troveremo Pseudomonas, e a basse concentrazioni di O2 e sostanze organiche avremo Nitrosomonas e Nitrobacter.\nParte della degradazione si verifica nel fango attivo dove si ha una demolizione catalitica operata da esoenzimi su molecole organiche polimeriche a cui segue un loro utilizzo a fini energetici.\nLa turbolenza interna del refluo dovuta all'ossigenazione della vasca non deve superare un certo livello per evitare la distruzione dei fiocchi di fango e la conseguente morte dei microrganismi che lo abitano. In pratica, bisogna cercare il pi\u00f9 possibile di ossigenare la vasca di ossidazione cercando, per\u00f2, allo stesso tempo di non distruggere i fiocchi di fango e i microorganismi presenti al loro interno.\nPer assicurare il buon funzionamento del processo, nella vasca di ossidazione si devono avere e mantenere i seguenti parametri: pH abbastanza neutro tra 6 e 8, una concentrazione di O2 disciolto maggiore di 2\u00a0mg/l e temperature comprese tra 25\u00a0\u00b0C e 32\u00a0\u00b0C, evitando di farle scendere troppo durante l'inverno.\n\"\u00c8 molto importante tenere presente che nella vasca di ossidazione il liquame \u00e8 mescolato (tramite l'agitazione meccanica o tramite insufflazione di aria o tramite l'insufflazione di O2) e quindi nella vasca di ossidazione non avviene una decisa sedimentazione di fango che avviene, invece, successivamente, nel sedimentatore secondario.\"\nSedimentazione secondaria.\nLa sedimentazione secondaria segue la fase ossidativa e ha il compito di separare i fanghi biologici dal resto del refluo chiarificato o trattato. Infatti, dopo un tempo opportuno di permanenza nella vasca di ossidazione, i fanghi biologici o attivi passano al sedimentatore secondario dove, sedimentando, si separano dal refluo trattato o chiarificato.\nSul fondo del sedimentatore secondario si accumulano i fanghi biologici sedimentati, mentre il refluo chiarificato (cio\u00e8 l'acqua trattata, pi\u00f9 chiara) si trova in vicinanza del pelo libero.\nI fanghi secondari o biologici sono diversi dai fanghi primari i quali vengono separati dal liquame grezzo senza subire alcuna trasformazione da parte dei batteri.\nPoich\u00e9 il fango biologico, composto fondamentalmente da biomassa batterica, \u00e8 un fango di tipo fioccoso (il fiocco di fango \u00e8 filamentoso e pertanto sedimenta interferendo con gli altri fiocchi), la sua velocit\u00e0 di sedimentazione non obbedisce alla Legge di Stokes.\nI fanghi secondari sono costituiti principalmente da biomassa e sono formati da:\nIl refluo chiarificato o trattato (linea acque) verr\u00e0 avviato a ulteriori trattamenti come la denitrificazione, la defosfatazione e la disinfezione.\nIl fango biologico sedimentato (linea fanghi) pu\u00f2 intraprendere varie strade: pu\u00f2 essere pompato nuovamente nella vasca di ossidazione, pu\u00f2 essere pompato in parte nel primo sedimentatore per migliorare le caratteristiche dei fanghi primari, pu\u00f2 essere pompato nella vasca di denitrificazione, pu\u00f2 essere pompato nella vasca di defosfatazione, pu\u00f2 subire l'ispessimento, la digestione, e altri trattamenti finalizzati allo smaltimento a norma di legge.\nUlteriori trattamenti.\nSebbene la maggior parte di questi trattamenti non costituiscano \"il cuore\" dell'impianto di trattamento (come l'ossidazione biologica effettuata nella vasca ossidativa o vasca di aerazione) sono importantissimi e permettono una depurazione ancora pi\u00f9 efficace e spinta, in quanto questi trattamenti, a monte della vasca di ossidazione, migliorano le caratteristiche del fango biologico con il conseguente aumento della resa dell'ossidazione biologica, e a valle del processo ossidativo migliorano:\n1) l'acqua chiarificata (che verr\u00e0 scaricata nel corpo recettore dopo aver subito tutti i dovuti trattamenti)\n2) il fango biologico (che viene ricircolato in parte nella vasca di prima sedimentazione, in parte nella vasca di ossidazione, e in parte smaltito dopo opportuni trattamenti).\nFanno parte di questa fase:\nPer aiutare la sedimentazione viene effettuato un trattamento chimico-fisico di flocculazione che pu\u00f2 essere effettuato nel sedimentatore primario, nel secondario o in tutti e due.\nSe sono presenti, nel refluo da trattare, discrete quantit\u00e0 di composti azotati che possono causare l'eutrofizzazione e l'anossia del corpo idrico ricettore con la conseguente mor\u00eca della fauna acquatica si procede alla denitrificazione che viene svolta nella vasca di denitrificazione, nel nostro esempio, a monte della vasca di ossidazione. I fosfati subiranno un trattamento di defosfatazione nella vasca di rilascio del fosforo.\nPer esempio l'acqua chiarificata del sedimentatore secondario e quindi lo scarico finale deve subire un trattamento di disinfezione.\nAlcuni di questi trattamenti opportunamente organizzati possono essere utilizzati come veri e propri processi depurativi, come ad esempio la chiariflocculazione, la fitodepurazione e il lagunaggio.\nChiariflocculazione.\nLa chiariflocculazione consiste principalmente nella precipitazione di sostanze sospese non sedimentabili (e, se presenti in soluzione, anche le sostanze sedimentabili) che durante questo processo formano via via aggregati di maggiori dimensioni e di peso fino a costituire un precipitato che si deposita sul fondo del contenitore o della vasca utilizzati per questo trattamento.\nQuesto processo permette, a seconda di come viene eseguito: chiarificazione delle acque trattate, precipitazione di alcuni metalli, riduzione di COD e BOD, defosfatazione (rimozione del fosforo), rimozione di oli e grassi (infatti, attraverso questo processo vengono rotte le emulsioni oleose disciolte nell'acqua da trattare consentendo il loro ritorno in superficie per poi effettuarne la disoleatura).\nQuesto trattamento pu\u00f2 essere effettuato a monte dell'ossidazione biologica e/o sull'effluente dell'ossidazione biologica.\nAbbattimento dell'azoto totale.\nL'azoto nelle acque di scarico pu\u00f2 essere presente in diverse forme:\nLe determinazioni del tenore di azoto (in termini di azoto ammoniacale e di azoto organico) si basano sul Metodo Kjeldahl (TKN).\nL'eliminazione dei composti azotati dai reflui avviene mediante due fasi:\nNei reflui in arrivo nell'impianto, una buona parte della sostanze organiche a base d'azoto se completamente biodegradata si trova sotto forma di ammonio NH4+, mentre ai fini della denitrificazione servono soprattutto i nitrati NO3-.\nPertanto per attuare la rimozione completa delle sostanze azotate \u00e8 necessario preventivamente effettuare una nitrificazione (che avviene principalmente nella vasca di aerazione) mediante la quale, in condizioni aerobie e in presenza di O2 avviene l'ossidazione biologica di NH4+ a NO2-(nitrito) e di NO2- a NO3- (nitrato).\nSuccessivamente, nella vasca non ossigenata o anossica di denitrificazione, i nitrati NO3- vengono convertiti in azoto molecolare gassoso N2 dai batteri anaerobi.\nNitrificazione.\nLa nitrificazione pu\u00f2 essere attuata nella vasca di ossidazione o aerazione o vasca dei fanghi attivi. Viene attuata da batteri autotrofi litotrofi aerobici (sono circa il 4% dei batteri totali presenti nel fango) capaci di utilizzare, per la sintesi cellulare, carbonio inorganico (CO2) e di trarre l'energia necessaria alla crescita e al metabolismo dall'ossidazione di NH4+ a NO2-(nitrito) e di NO2- a NO3- (nitrato), secondo il seguente processo:\nI Nitrosomonas e i Nitrobacter sono caratterizzati da una velocit\u00e0 di crescita notevolmente inferiore ai batteri chemioeterotrofi che operano la principale ossidazione delle sostanze organiche, pertanto sono poco presenti in un fango che presenta un'et\u00e0 non sufficientemente alta, infatti se non si permette a questi batteri di permanere per un certo periodo di tempo relativamente lungo nel fango essi verranno continuamente dilavati con i fanghi di supero e non avranno modo di operare le loro reazioni.\nLa velocit\u00e0 di nitrificazione dipende dall'O2 disciolto, mentre la velocit\u00e0 di crescita dei batteri dipende dal pH dell'acqua il quale, per consentire le condizioni ottimali di crescita a entrambi i microrganismi, deve rimanere possibilmente tra 7 e 8.\nLa temperatura ottimale della nitrificazione varia tra 25-32\u00a0\u00b0C.\nIn queste reazioni si hanno delle condizioni rigorose e molto restrittive, al di fuori delle quali le reazioni procedono scarsamente, quindi non \u00e8 semplice ottenere una discreta o buona nitrificazione.\nA questo punto, l'acqua in uscita dal reattore aerobico, dove \u00e8 avvenuta l'ossidazione delle sostanze organiche e la nitrificazione, viene messa in ricircolo e viene pompata a monte nella vasca anossica di denitrificazione. L'azoto residuo in uscita dall'impianto \u00e8 relativo a: NO3- non inviato con ricircoli alla denitrificazione, alla frazione di N non nitrificata, alla frazione N disciolto o legato a solidi sospesi.\nEsistono diversi altri processi di abbattimento dell'azoto quali:\nDenitrificazione.\nLa denitrificazione \u00e8 un processo di natura biologica attuato da alcuni batteri che consiste nella conversione dei nitrati NO3-, in azoto gassoso N2. Tale processo avviene in condizioni \"anossiche\", cio\u00e8 in assenza di ossigeno disciolto in acqua.\nDurante tale processo, il nitrato NO3- funge da accettore di elettroni, ossidando sostanze organiche (CHO)n, producendo cos\u00ec azoto molecolare N2, anidride carbonica CO2 e acqua H2O.\nIn particolare le reazioni che avvengono durante tale processo sono le seguenti:\nMolte di tali reazioni hanno luogo nel periplasma poich\u00e9 si ha produzione di intermedi gassosi che interferirebbero con le attivit\u00e0 cellulari.\nI batteri responsabili della denitrificazione sono batteri eterotrofi anaerobi facoltativi (fra cui \"Pseudomonas aeruginosa\", \"Pseudomonas denitrifcans\", \"Paracoccus denitrificans\", \"Thiobacillus denitrifcans\").\nEssendo eterotrofi, tali batteri richiedono anche sostanze organiche per lo svolgimento del loro metabolismo: il carbonio organico deve fornire ben 5 moli di elettroni per mole di NO3-. Di conseguenza il fango dove avviene la denitrificazione non deve essere un fango molto vecchio poich\u00e9 in questo il carbonio organico sarebbe assente o presente in percentuali troppo esigue per poter far procedere la reazione di denitrificazione a partire dai nitrati.\nPer questo motivo \u00e8 preferibile avere una vasca di denitrificazione in testa o a monte della vasca di ossidazione il cui contenuto ricircola verso la vasca di denitrificazione. In questo modo la vasca di denitrificazione contiene sia il refluo che non ha ancora sub\u00ecto l'ossidazione biologica (quindi contenente abbondanti quantit\u00e0 di carbonio organico), sia il refluo che ha subito l'ossidazione biologica (contenente quindi i nitrati da convertire in azoto) il quale viene fatto opportunamente ricircolare nella vasca denitrificante.\nComunque, anche se si ha la vasca di denitrificazione a valle della vasca di ossidazione di un processo ad esempio a basso carico (e quindi con un contenuto di carbonio organico esiguo), per fornire un idoneo quantitativo di carbonio organico ai batteri denitrificanti basta far circolare nella vasca di denitrificazione parte del liquame proveniente dal sedimentatore primario o che bypassa la vasca di ossidazione.\nLa miscela nitrificata proveniente dalla vasca di aerazione durante il \"tragitto\" perde velocemente l'ossigeno disciolto e quindi non \"ossigena\" significativamente la vasca anossica. \u00c8 preferibile posizionare la vasca di denitrificazione a monte della vasca di aerazione (\"processo Ludzak-Ettinger\") in modo da garantire liquami, provenienti dalle vasche di sedimentazione primaria, con la necessaria quantit\u00e0 di sostanza organica.\nDefosfatazione.\nLa presenza di una certa quantit\u00e0 di fosforo nelle acque reflue civili e industriali porta alla formazione di fenomeni di eutrofizzazione nel corpo ricettore. Attualmente le leggi italiane impongono come limite allo scarico del refluo che si immette in un corpo ricettore, una concentrazione di fosforo pari a 10\u00a0mg/l, come contemplato nell'allegato 5 della parte III alla tabella 3, del Decreto Legislativo del 3 aprile 2006 n.152 chiamato \"Norme in materia ambientale\".\nIl fosforo pu\u00f2 essere presente in pi\u00f9 forme: inorganica come ortofosfato (PO43-), fissato in strutture cristalline a base di Ca, Fe, Al, oppure organica sotto forma di acido umico, fulvico o fosfolipidi. Rispetto all'azoto, il fosforo ha l'inconveniente di non poter essere ridotto in forma gassosa e liberato nell'atmosfera.\nLa concentrazione di fosfati \u00e8 funzione anche dell'et\u00e0 del fango trattato infatti a seguito della lisi cellulare rapida si ha rilascio di fosfato. In un impianto convenzionale a fanghi attivi si ha gi\u00e0 una rimozione parziale del fosforo dal 20 al 30%, (per la riproduzione cellulare), ma con trattamenti specifici tale rimozione pu\u00f2 arrivare a 90%.\nL'eliminazione specifica del fosforo viene realizzata a seconda dei casi mediante un trattamento di tipo chimico-fisico di chiariflocculazione o mediante un trattamento di tipo biologico (\"Biological Phosphorous Removal\" - BPR).\nDefosfatazione chimica.\n\u00c8 un trattamento di chiariflocculazione attraverso il quale si favorisce la precipitazione del fosforo soprattutto sotto forma di fosfati insolubili. Successivamente si sottopone il refluo trattato a una filtrazione (su sabbia, teli o su dischi).\nA tal fine vengono usati:\ncon produzione di Ca10(PO4)6(OH)2 insolubile\ncon produzione di AlPO4 insolubile\ncon produzione di FePO4 insolubile.\nIl fosfato o meglio l'ortofosfato riportato nelle reazioni completamente deprotonato, si pu\u00f2 trovare anche nelle seguenti forme protonate in dipendenza dal pH della soluzione come HPO42-, H2PO42-, H3PO4. A un pH molto acido sar\u00e0 presente soprattutto come acido ortofosforico H3PO4, ma verso un ph basico la forma prevalente sar\u00e0 PO43-. Ogni reazione viene eseguita regolando opportunamente il pH in modo da ottenere la maggior quantit\u00e0 possibile di fosfati insolubili. Questo sistema ha per\u00f2 l'inconveniente di produrre una notevole quantit\u00e0 di precipitato o fango.\nDefosfatazione biologica.\nIl sistema di defosforazione biologico, sfrutta l'intervento di batteri eterotrofi fosfo-accumulanti (\"Phosphorus Accumulating Organisms\" - PAOs)) come \"Acinetobacter species\" che tendono naturalmente ad accumulare fosforo, sotto forma di polifosfati, ma che se sottoposti a stati alternati di stress aerobico-anaerobico, accumulano molto pi\u00f9 fosforo del necessario.\nL'abbattimento biologico dei fosfati organici consiste in due fasi distinte: una aerobica e l'altra anaerobica. Si parla di processo full stream o A/O (da \"Anaerobic-Oxic\") se l'intera portata viene sottoposta al ciclo aerobico/anaerobico in questo caso si ha un sistema di trattamento a doppio stadio biologico:\nQuesto tipo di processo \u00e8 finalizzato alla sola rimozione del fosforo.\nSe a questo processo viene aggiunta una fase anossica, (A2/O da \"Anaerobic-Anoxic-Oxic\") destinata alla denitrificazione, si pu\u00f2 rimuovere contemporaneamente anche l'azoto.\nUn processo di rimozione simultanea di azoto e fosforo \u00e8 quello denominato \"Phoredox\" che \u00e8 un processo di abbattimento di azoto tipo Bardenpho con un reattore anaerobico in testa. Se viene trattata in anaerobiosi soltanto una frazione dei fanghi di ricircolo si parla di processo side stream.\nNella fase anaerobica i batteri sfruttano, in mancanza d'O2, la polifosfatochinasi come riserva energetica per produrre \"poli-idrossibutirrato\" (BHP) ma per fare questo degradano i polifosfati presenti nelle loro cellule rilasciando quindi nell'acqua ortofosfati. In questa fase vi \u00e8 il rilascio del fosforo nell'acqua e l'accumulo di PHB.\nDurante la fase aerobica, i batteri, sviluppano un enzima (la \"polifosfatochinasi\") che consente alle cellule di assumere gli ortofosfati presenti nell'acqua e rilasciati nella fase anaerobica in quantit\u00e0 molto superiore a quella necessaria come polifosfati, sotto forma di granuli di volutina, e allo stesso tempo per ricavare energia i batteri degradano il \"poli-idrossibutirrato\" (BHP). In questa fase vi \u00e8 una riduzione di fosforo nell'acqua e un consumo di PHB.\nI batteri si accumuleranno poi nel sedimentatore secondario con i fanghi e verranno inviati con i ricircoli alla vasca di rilascio dei fosfati.Gran parte dei fosfati in verit\u00e0 viene rimossa attraverso il fango di supero, che li contiene in percentuali del 3\u00f76% sul totale di materia secca. I principali vantaggi derivanti dalla rimozione biologica del fosforo sono ridotti costi e minore produzione di fango rispetto alla precipitazione chimica. L'abbattimento del fosforo pu\u00f2 avvenire anche per mezzo di un trattamento di fitodepurazione.\nDisinfezione.\nLa disinfezione serve principalmente ad abbattere la presenza di tutti i patogeni nell'effluente depurato (batteri e altri microrganismi, funghi, virus, spore).\nPu\u00f2 avvenire tramite:\nClorazione.\nLa clorazione \u00e8 il procedimento pi\u00f9 utilizzato per la depurazione microbiologica delle acque. Esso reagisce ossidando le sostanze organiche e inorganiche e inattivando i microrganismi.\nIl cloro \u00e8 il disinfettante pi\u00f9 usato nei trattamenti di disinfezione. Esso pu\u00f2 essere impiegato sotto forma di cloro molecolare liquido o gassoso Cl2, ipoclorito di sodio NaClO, biossido di cloro ClO2, cloroammine come NH2Cl e NHCl2.\nIl cloro pu\u00f2 in presenza di ammoniaca dare origine a cloroammine primarie, secondarie o terziarie con efficacia germicida decrescente. La formazione di un tipo di ammine piuttosto che altre dipende dalla concentrazione di cloro molecolare: maggiore \u00e8 questa, maggiore \u00e8 la produzione di ammine terziarie con basso potere di disinfezione, in quanto queste si decompongono rapidamente.\nAcido peracetico.\nL'acido peracetico CH3COOOH, \u00e8 un potente biocida che basa la sua azione sull'alterazione di strutture cellulari come enzimi e membrane. Viene prodotto per reazione fra perossido d'idrogeno e anidride acetica. \u00c8 particolarmente instabile pertanto viene commercializzato in soluzioni al 5% o 15% pronto per essere solubilizzato nelle giuste quantit\u00e0 nelle acque da depurare.\nOzonizzazione.\nL'ozonizzazione \u00e8 una tecnica di disinfezione delle acque che impiega ozono (O3) un gas prodotto mediante scariche elettriche ad alto voltaggio in una apposita camera nella quale viene fatto passare un flusso d'aria o di O2 : l'energia fornita consente a una parte delle molecole di O2 di essere scisse in due atomi di ossigeno detti radicali che sono particolarmente reattivi, secondo la reazione:\nCiascun radicale oltre che andare a ricostituire ossigeno molecolare O2, potr\u00e0 reagire con una molecola di O2 per dare ozono O3, una molecola trivalente molto aggressiva e instabile:\nL'ozono ha elevata efficacia nei confronti di batteri e virus. Forma meno prodotti secondari in combinazione con le sostanze residue nei liquami rispetto ai sistemi utilizzanti cloro, ha tempi di contatto pi\u00f9 ridotti, \u00e8 pi\u00f9 efficace nella decolorazione e abbattimento di odori, ha un costo elevato, deve essere prodotto in loco mediante degli ozonizzatori (a scarica elettrica: 15.000-18.000 V) e successivamente insufflato nel liquame.\nAttinizzazione.\nL'attinizzazione sfrutta l'azione battericida dei raggi UV-C I raggi UV sono emessi per mezzo di lampade a vapori di mercurio. Sono state create apparecchiature che trattano fino a 100 m3/ora di acqua con lampade U.V. con una potenza di 30.000\u00a0\u00b5W/sec/cm2. Si raggiunge un livello di qualit\u00e0 eccellente ma i costi sono elevati. L'uso di raggi UV consente la degradazione da parte degli stessi del DNA batterico. L'efficacia massima la si ha mediante l'uso di lunghezza d'onda (\u03bb) intorno ai 250 nanometri corrispondente agli UV C e con una densit\u00e0 di flusso radiativo di almeno 6000\u00a0\u00b5W/cm2 (microWatt per centimetro quadrato). Poich\u00e9 le lampade usate normalmente perdono efficacia nel corso del tempo si usano lampade con densit\u00e0 di flusso radiativo molto superiore. I raggi UV hanno un potere biocida elevatissimo nei confronti di batteri, spore, virus, funghi, nematodi.\nI raggi gamma che sono radiazioni ionizzanti sono il massimo sistema di disinfezione ottenibile attualmente. Si sfruttano, ad esempio, quelli derivanti dal 60Co. Questi raggi determinano rotture e mutazioni negli acidi nucleici sia direttamente sia attraverso radicali dell'ossigeno che si producono dalla ionizzazione; \u00e8 il sistema pi\u00f9 efficace ma ha un costo elevato e attualmente non viene utilizzato per la disinfezione delle acque, ma ad esempio, per la disinfezione di strumentario infetto come siringhe, cateteri, piastre, pipette.\nTrattamento dei fanghi di depurazione.\nIl fango di un impianto o viene ricircolato nelle vasche, oppure segue una via di smaltimento detta trattamento dei fanghi.\nL'obiettivo primario del trattamento dei fanghi \u00e8 quello di rendere migliori le caratteristiche del fango affinch\u00e9 possa essere correttamente smaltito o addirittura (solo se rispetta determinati requisiti) riutilizzato in agricoltura.\nI processi di trattamento dei fanghi sono di tipo chimico, biologico e fisico/termico e possono essere suddivisi in due grandi categorie:\nI trattamenti utilizzati comunemente possono appartenere o a una sola delle due categorie (ad esempio condizionamento) o a entrambe contemporaneamente (ad esempio incenerimento).\nI principali trattamenti dei fanghi sono:\nTipologia dei fanghi.\nI fanghi generati dalla linea acque di un impianto di depurazione tradizionale possono essere:\nDi norma alla linea fanghi arrivano fanghi combinati cio\u00e8 primari e secondari i quali presentano una elevata umidit\u00e0, pari al 96-99 %.\nQuesta umidit\u00e0 deve essere rimossa dal fango per consentire il suo smaltimento finale riducendo al massimo i danni ambientali e con minor costo possibile.\nAddensamento fanghi.\nL'addensamento ha lo scopo di concentrare i fanghi e di ridurne i volumi a favore dei trattamenti della linea fanghi previsti a valle.\nL'ispessimento ha la funzione di eliminare in grande quantit\u00e0 l'acqua contenuta nei fanghi provenienti dalla sedimentazione primaria.\nLa flottazione \u00e8 un procedimento analogo all'ispessimento riguardante per\u00f2 i fanghi di esubero provenienti dalla sedimentazione secondaria.\nDigestione o stabilizzazione biologica.\n\u00c8 un complesso di processi metabolici attraverso i quali il contenuto organico putrescibile dei fanghi, provenienti dalle vasche di sedimentazione primaria e secondaria, viene trasformato in sostanze stabili pi\u00f9 semplici.\nLa digestione pu\u00f2 essere di due tipi:\nI manufatti dove avviene la digestione sono chiamati \"digestori\".\nIl fango proveniente dai processi di digestione ha caratteristiche tali che \u00e8 possibile il suo smaltimento per lagunaggio o per spandimento sul terreno. Questi metodi di smaltimento richiedono per\u00f2 di poter disporre di grandi estensioni di terreno e necessitano di controlli accurati, per evitare fenomeni di inquinamento ambientale.\nQuesto tipo di smaltimento \u00e8 meglio adatto per piccoli impianti e quando non \u00e8 necessario trasportare il fango stesso in localit\u00e0 lontane dal luogo di produzione. Per grossi impianti di trattamento \u00e8 consigliabile invece sottoporre i fanghi a processi di disidratazione (preceduto da un condizionamento se la disidratazione \u00e8 di tipo meccanico) o di essiccamento, seguiti se necessario da un processo di incenerimento\nCondizionamento.\nSi utilizza prima di un trattamento di disidratazione meccanica e serve a migliorare le caratteristiche di filtrabilit\u00e0 dei fanghi.\nIl condizionamento pu\u00f2 essere:\nDisidratazione o essiccamento.\nIl processo di disidratazione o essiccamento dei fanghi \u00e8 svolto allo scopo di ridurre il contenuto di acqua dei fanghi digeriti.\nLa disidratazione pu\u00f2 essere svolta in maniera naturale o meccanica:\nUn ulteriore trattamento di disidratazione dei fanghi digeriti pu\u00f2 essere il trattamento termico:\nSchema di linea fanghi.\nUno schema di linea fanghi di un depuratore pu\u00f2 essere costituita dalle seguenti sequenze di operazioni:\nI fanghi primari provenienti dalla sedimentazione primaria e quelli secondari prelevati dai sedimentatori secondari vengono omogeneizzati al fine di rendere uniforme la loro composizione prima di inviarli ai trattamenti successivi.\nQuesto mescolamento pu\u00f2 essere effettuato in diversi modi come ad esempio mediante idonei recipienti nei quali fanghi vengono mescolati mediante mezzi meccanici o per insufflazione di aria.\nPer ridurre il tenore di acqua i fanghi omogeneizzati vengono sottoposti a un pre-ispessimento prima di subire una stabilizzazione anaerobica o aerobica mediante digestione al fine di abbattere la carica microbica dei fanghi.\nI fanghi digeriti subiscono un post ispessimento per ridurre ulteriormente l'umidit\u00e0 e successivamente un condizionamento per aumentare la disidratabilit\u00e0 nel caso di disidratazione meccanica.\nIl liquido originato dal ciclo di trattamenti di riduzione del contenuto di acqua viene reimmesso nella linea acque per essere ulteriormente trattato. Dopo il ciclo di trattamento i fanghi disidratati e digeriti sono pronti per lo smaltimento.\nSmaltimento.\nI fanghi trattati, possono essere smaltiti nel seguente modo:\noppure riutilizzati in agricoltura, nel rispetto del D. lgs. n. 99/92, tal quali o previo compostaggio.\nIn Italia i fanghi vengono smaltiti principalmente in discarica (55%) e in parte riutilizzati in agricoltura (33%).\nRiutilizzo in agricoltura.\nL'allegato C del D.lgs n.152/2006 consente lo spandimento dei fanghi sul suolo a beneficio dell'agricoltura e dell'ambiente. Sempre a scopi agricoli, il fango proveniente dai depuratori pu\u00f2 essere, prima del suo utilizzo, trattato insieme ai rifiuti solidi urbani nei normali impianti di compostaggio.\nPer essere utilizzato in agricoltura il fango deve essere preventivamente sottoposto a trattamenti opportuni finalizzati alla riduzione della putrescibilit\u00e0 e dei microrganismi patogeni.\nInoltre i fanghi devono contenere idonee percentuali di azoto, fosforo, sostanze organiche e altri micronutrienti. Infine le percentuali di metalli pesanti (specialmente cadmio e piombo) devono essere nei limiti previsti dal D.gls n.99/92\nAbbattimento degli odori molesti.\nGli impianti di depurazione creano odori molesti. Poich\u00e9 spesso gli impianti sono inseriti nel contesto urbano, per evitare che gli odori si propaghino molestando l'olfatto del vicinato, risulta necessario procedere anche a una depurazione dell'aria.\nLe sorgenti di odori molesti possono essere interne o esterne all'impianto.\nQuelle interne pi\u00f9 rilevanti si verificano nelle seguenti sezioni dell'impianto:\nquelle esterne sono legate alla formazioni di sostanze odorigene gi\u00e0 all'ingresso all'impianto a causa di eccessiva ritenzione dei liquami nelle fognature, causa dell'instaurarsi di condizioni anaerobiche, dovuto a fattori quali l'estensione della rete, le ridotte pendenze dei tronchi, le scarse portate nere e le elevate temperature.\nle principali sostanze odorigene aerodispserse sono generalmente costituite da prodotti gassosi di natura inorganica (dovuti essenzialmente all'attivit\u00e0 dei batteri anaerobi sia nell'impianto di depurazione sia nella rete fognaria che lo alimenta) o da sostanze organiche altamente volatili (associate spesso agli scarichi industriali). Tra queste le principali sono:\nPer tali motivo i trattamenti della linea acque e fanghi pi\u00f9 soggetti a emettere odori molesti devono essere confinati in ambienti chiusi dai quali per\u00f2 \u00e8 necessario eliminare i cattivi odori accumulati per rendere salubre l'ambiente di lavoro del personale addetto all'impianto di depurazione. Pertanto da tali ambienti si deve provvedere ad aspirare un'idonea portata di aria verso i trattamenti di deodorizzazione.\nI principali trattamenti di deodorizzazione sono:\nDimensionamento.\nUn depuratore deve essere dimensionato in modo da poter trattare adeguatamente gli scarichi provenienti dal bacino da servire (abitato/i) per un periodo di 25-30 anni.\nIn genere \u00e8 conveniente realizzare gli impianti in lotti funzionali successivi in funzione del concreto sviluppo delle utenze e degli allacciamenti fognari, tenendo anche conto dell'evoluzione della situazione urbanistica e demografica.\nPer la progettazione non si pu\u00f2 prescindere dalla conoscenza dei seguenti parametri:\nPer impianti industriali tale carico va calcolato tramite misure dirette considerando l'andamento temporale della portata di scarico - i picchi massimi derivati dalle ore a maggiore attivit\u00e0 (dalle 09:00 alle 14:00 e dalle 20:00 alle 22:00), da eventi meteorologici particolarmente intensi, che si possono verificare in determinati periodi dell'anno - . Per gli impianti municipali o consortili in genere si ricorre a metodi di determinazione indiretta.\nIn generale il dimensionamento va fatto sulla base della conoscenza della dotazione idrica, e sugli abitanti equivalenti.\nSe le sperimentazioni dirette non sono possibili o sono difficili da eseguire, si possono sfruttare tabelle di correlazione fra quantit\u00e0 di acqua prelevata dalla rete idrica e il carico idraulico e organico del refluo.\nScolmatore.\nNei sistemi a fognature unitarie (che in Italia sono la quasi totalit\u00e0), in cui si ha un unico sistema di allontanamento delle acque nere e bianche, \u00e8 importante considerare la possibilit\u00e0 di eventi meteorici intensi, associati a grandi quantit\u00e0 di refluo da depurare.\nPoich\u00e9 in tempo di pioggia l'impianto di depurazione pu\u00f2 accettare in ingresso portate poco superiori a quelle nere medie di tempo secco, vista l'impossibilit\u00e0 di depurare l'intera portata mista, vengono predisposti lungo la rete, ovunque sia possibile lo scarico in un idoneo recettore o comunque a monte dell'impianto, degli scolmatori.\nLo scolmatore consente solo a un multiplo del refluo (considerato sulla base dell'inquinamento ammissibile da sversare nel bacino collettore) di entrare nel depuratore, dove a sua volta parte del refluo pu\u00f2 essere depositato temporaneamente in vasche di accumulo.\nLa quantit\u00e0 di acqua che si decider\u00e0 di scolmare dovr\u00e0 essere tale da garantire l'auto depurazione nel recapito finale (ad esempio fiume o mare). A questo scopo la normale prassi progettuale, senza ricorrere a studi specifici per i singoli recettori, prevede che il dimensionamento dello scolmatore deve essere tale che la sua entrata in funzione avvenga quando le portate miste superano di 2,5-5 volte la portata nera media. Il D.M. 04/03/1996 punto 8.3.1 richiede una diluizione maggiore di 3 volte la portata nera media.\nUbicazione.\nLa scelta del sito ove realizzare un nuovo impianto di depurazione \u00e8 vincolata alla scelta di una serie di parametri tra i quali:\nRiferimenti normativi.\nIn Italia.\nLa normativa di riferimento in Italia per il trattamento delle acque reflue si compone come di seguito:\nAltre fonti normative sono:\nMarcatura CE.\nLa Marcatura CE \u00e8 la garanzia che il prodotto che abbiamo acquistato pu\u00f2 essere commercializzato all\u2019interno del mercato della Comunit\u00e0 Europea (Decisione 93/465/CEE del Consiglio, Art. 1, comma 2). Nel settore del Trattamento delle Acque Reflue il formato della marcatura (R.E. 305/11/CE, Art. 9) pu\u00f2 essere suddiviso in 4 parti per facilitarne la comprensione:\nL\u2019importanza della Marcatura CE, nella nuova e pi\u00f9 stringente normativa del CPR 305/11/CE, che rappresenta un Regolamento Europeo direttamente attuativo senza bisogno che vengano emanate leggi di recepimento da ciascun Stato Membro (G.U.U.E. 04/04/2011), e dunque vincolante per tutta la pubblica amministrazione, appare ancora pi\u00f9 evidente se si considerano le responsabilit\u00e0 che potrebbero derivare dall\u2019eventuale mancanza o difformit\u00e0 della stessa.\nA questo proposito, entrando nel dettaglio del tessuto legislativo italiano, \u00e8 importante ricordare che le NTC (Norme Tecniche di Costruzione), emanate con D.M. 14/01/2008, stabiliscono con esattezza la responsabilit\u00e0 del Direttore dei lavori:\n\u201cPer i materiali e prodotti recanti la Marcatura CE sar\u00e0 onere del Direttore dei Lavori, in fase di accettazione, accertarsi del possesso della marcatura stessa e richiedere ad ogni fornitore, per ogni diverso prodotto, il Certificato ovvero Dichiarazione di Conformit\u00e0 alla parte armonizzata della specifica norma europea ovvero allo specifico Benestare Tecnico Europeo, per quanto applicabile. Sar\u00e0 inoltre onere del Direttore dei Lavori verificare che tali prodotti rientrino nelle tipologie, classi e/o famiglie previsti nella detta documentazione\u201d [D.M. 14/01/2008, capitolo 11, comma 5].\nSar\u00e0 quindi compito del Direttore dei Lavori richiedere al progettista che i prodotti da utilizzare siano conformi alle leggi vigenti, poich\u00e9 in sede di compilazione della pratica di Autorizzazione allo Scarico dovr\u00e0 essere stilato l\u2019elenco dei manufatti di cui \u00e8 costituito l\u2019impianto.\nDichiarazione di Prestazione.\nLa Dichiarazione di prestazione o DoP deve accompagnare la Marcatura CE e viceversa (R.E. 305/11/CE, Art. 4). La DoP, che \u00e8 la \u201ccarta d\u2019identit\u00e0\u201d del prodotto da costruzione, contiene informazioni che identificano in maniera univoca il prodotto o la famiglia di prodotti a cui esso appartiene (Allegato 3, R.E. 305/11/CE).\nLa Dichiarazione di prestazione \u00e8 formata dalle seguenti parti (R.E. 305/11/CE, Art. 6):\nLa Dichiarazione di prestazione viene compilata dal produttore stesso e si deve basare sulla relazione e sul certificato rilasciato dall\u2019organismo notificato competente, che \u00e8 un istituto debitamente autorizzato al rilascio di tali documenti dall\u2019autorit\u00e0 notificante nominata da ogni Stato Membro (R.E. 305/11/CE, Art. 40)."}
{"id": "726099", "revid": "2149966", "url": "https://it.wikipedia.org/wiki?curid=726099", "title": "Gian Luigi Rondi", "text": "A lungo decano dei critici italiani, \u00e8 stato presidente dell'Accademia del Cinema Italiano, l'ente che assegna i Premi David di Donatello.\nBiografia.\nFormazione.\nNato in Valtellina, a soli 4 anni si trasferisce con la famiglia a Genova, nuova destinazione del padre, promosso capitano dei Carabinieri. Nel capoluogo ligure frequenta il Liceo classico Andrea Doria poi il Cristoforo Colombo fino al quinto ginnasio quando, nel 1935 c'\u00e8 un nuovo trasferimento del padre, a Roma, per cui completa gli studi presso il Liceo classico statale Giulio Cesare nel 1940.\nSi iscrive alla facolt\u00e0 di Giurisprudenza ed \u00e8 congedato dal servizio di leva per un problema cardiaco. Quando si laurea nel 1945 ha gi\u00e0 al suo attivo una collaborazione con \"Voce Operaia\", organo del Movimento dei Cattolici Comunisti, nel quale svolge attivit\u00e0 partigiana.\nNel 1945 dirige la rivista \"Teatro\", e collabora con Silvio D'Amico alla redazione di biografie teatrali e cinematografiche per l\"'Enciclopedia dello Spettacolo\" da lui stesso diretta.\nIl giornalismo cinematografico e la Biennale di Venezia.\nNel 1946 si iscrive all'Albo dei giornalisti professionisti dopo aver collaborato anche alla cronaca del quotidiano \"Il Tempo\", per il quale l'anno successivo comincia a essere il critico cinematografico, incarico ricoperto per tutta la vita.\nDal 1948 \u00e8 corrispondente del quotidiano francese \"Le Figaro\", dei periodici francesi \"Cin\u00e9monde\" e \"Le Film Fran\u00e7ais\", del periodico belga \"Cin\u00e9revue\". Dal 1951 fu collaboratore abituale della Rivista del cinematografo assieme a Mario Verdone, Paolo di Valmarana e Ugo Sciascia. Critico cinematografico de \"La Fiera Letteraria\", tiene corsi di storia ed estetica del cinema all'Universit\u00e0 Internazionale Pro Deo (oggi Libera universit\u00e0 internazionale degli studi sociali Guido Carli). Si sposa a Parigi con Yvette Spadaccini, i testimoni di nozze sono Silvio D'Amico e Guido Salvini.\nNel 1949 \u00e8 per la prima volta membro della giuria alla Mostra internazionale d'arte cinematografica di Venezia (X edizione). Nel 1950 comincia la collaborazione per il Giornale Radio che durer\u00e0 fino al 1995.\nNegli anni Cinquanta si concentra la sua attivit\u00e0 di sceneggiatore. Collabora con registi come Georg Wilhelm Pabst, Joseph L. Mankiewicz, Ren\u00e9 Clair, Jean Delannoy e Ladislao Vajda. Contribuisce soprattutto alla realizzazione di alcuni documentari di carattere storico e biografico e ne firma anche alcuni come regista.\nNel 1951 in Francia viene insignito del titolo di Cavaliere della Legion d'Onore e intanto prosegue parallelamente all'attivit\u00e0 di critico e di saggista, quella di docente universitario (Storia del cinema italiano all'Universit\u00e0 per Stranieri di Perugia e all'Universit\u00e0 Cattolica del Sacro Cuore di Milano, storia ed estetica del cinema alla Pontificia Universit\u00e0 Gregoriana di Roma).\nNel 1958 Pier Paolo Pasolini gli dedica un breve epigramma fortemente critico (\"A P.G.Rondi\", pubblicato in \"La religione del mio tempo\").\nCon gli anni Sessanta comincia la sua collaborazione anche per la televisione. Cura diversi cicli cinematografici dedicati a grandi registi. La sua fama e autorevolezza sono sempre pi\u00f9 internazionali come testimoniano la partecipazione alle giurie dei pi\u00f9 grandi festival di tutto il mondo. Dopo Venezia arrivano infatti Berlino (1961), Cannes (1963), Rio de Janeiro (1965), San Sebastian (1968).\nImportante l'opera di riforma degli Incontri Internazionali del Cinema di Sorrento, che dal 1966 in poi saranno monografici, dedicati ogni anno a un autore. Rondi li dirige fino al 1990.\nProsegue con successo l'attivit\u00e0 sulla carta stampata, in radio, televisione e presso le giurie dei pi\u00f9 importanti festival internazionali e intanto, nel 1970, fonda il \"Festival delle Nazioni\" di Taormina del quale \u00e8 anche direttore artistico. Nel 1971 fa il suo ingresso alla Biennale di Venezia come Commissario, incarico che lascia dopo due anni in polemica per la mancata riforma dell'ente; nel primo anno come commissario ne viene chiesto il licenziamento per l'inserimento del film I diavoli alla mostra di Venezia. Il ritorno a Venezia avviene nel 1983 e nei quattro anni nei quali \u00e8 Direttore della Mostra rid\u00e0 smalto alla manifestazione, rendendosi protagonista anche di discusse scelte, come l'esclusione dalla selezione del film \"Velluto blu\" di David Lynch, interpretato da una giovane Isabella Rossellini. In seguito presiede il Festival di Locarno, nel 1988; quindi viene nominato, dalla Presidenza del Consiglio dei ministri, membro del Consiglio direttivo della Biennale di Venezia, con durata quadriennale.\nIl Premio David di Donatello e Il Festival Internazionale del Film di Roma.\nDal 1993 al 1997 \u00e8 Presidente della Biennale di Venezia.\nIl 3 marzo 2011 viene nominato commissario straordinario della Siae.\nDal giugno 2008 al febbraio 2012 \u00e8 Presidente della Fondazione Cinema per Roma, sovraintendendo al Festival Internazionale del Film di Roma diretto da Piera Detassis.\nHa partecipato alla trasmissione televisiva di Raiuno \"Cinematografo\" condotta da Gigi Marzullo. \u00c8 stato presidente dell'Accademia del Cinema Italiano che assegna ogni anno il David di Donatello, il pi\u00f9 prestigioso premio cinematografico italiano.\nVita privata.\nAveva un fratello minore, Brunello Rondi (1924-1989), regista e sceneggiatore, noto soprattutto per la sua lunga collaborazione con Federico Fellini.\nOmosessuale, fu sposato con Yvette Spadaccini dal 1948 fino al 2012, anno in cui rimase vedovo."}
{"id": "726100", "revid": "123850002", "url": "https://it.wikipedia.org/wiki?curid=726100", "title": "Rick Rosenthal", "text": "Biografia.\nInizi\u00f2 la sua carriera con la regia del film \"Halloween II - Il signore della morte\" (1981), secondo capitolo della saga di Halloween. Pi\u00f9 di vent'anni dopo torner\u00e0 a dirigere un altro capitolo della saga, \"Halloween - La resurrezione\" (2002). Tra gli altri film da lui diretti, da ricordare \"Bad Boys\" (1983), che contribu\u00ec a lanciare la carriera di Sean Penn, \"American Dreamer\" (1984), \"Mamma ho acchiappato un russo\" (1987), \"Ultimi echi di guerra\" (1988), \"Just a Little Harmless Sex\" (1999) e \"Nearing Grace\" (2005). Cambi\u00f2 poi registro e produsse \"Mean Creek\", film che vinse il Premio John Cassavetes agli Independent Spirit Awards 2005 e venne presentato nella sezione \"Quinzaine des R\u00e9alisateurs\" del Festival di Cannes 2004. Al Whitewater Films Festival present\u00f2 \"Kabluey\", in cui apparve come produttore. \n\u00c8 anche noto per aver lavorato a serie TV di successo come \"Una famiglia come le altre\", \"Smallville\", \"Buffy l'ammazzavampiri\", \"Law &amp; Order - Unit\u00e0 vittime speciali\" e \"Providence\". \u00c8 produttore della serie di successo di Amazon \"Transparent\" ed \u00e8 stato candidato nel 2015 per il premio Directors Guild of Canada.\nIncontr\u00f2 sua moglie, Nancy Stephens, mentre girava \"Halloween II - Il signore della morte\" (1981). I due hanno lavorato insieme anche nei film \"American Dreamer\" (1984), \"Mamma ho acchiappato un russo\" (1987) e \"Mean Creek\" (2004)."}
{"id": "726102", "revid": "38275", "url": "https://it.wikipedia.org/wiki?curid=726102", "title": "Pak 38 5 cm", "text": ""}
{"id": "726104", "revid": "941725", "url": "https://it.wikipedia.org/wiki?curid=726104", "title": "Ipsilon", "text": "L'ipsilon \u00e8 un sistema di allevamento dell'olivo in coltura intensiva, concepito per anticipare l'entrata in produzione, ridurre il sesto di impianto e contenere i costi della raccolta. Il nome \u00e8 dovuto alla forma a Y che assume la struttura composta dal fusto e dalle branche primarie.\nDescrizione.\nConcettualmente questa forma deriva dalla palmetta e rientra nel raggruppamento delle controspalliere alte. La struttura \u00e8 composta da un tronco alto 50-60 cm da cui si dipartono, ad altezze leggermente sfasate, due branche primarie oblique in direzioni opposte. Ogni branca \u00e8 inclinata di 30\u00b0 rispetto alla verticale ed \u00e8 orientata nella stessa direzione del filare.\nLe branche primarie sono rivestite di branchette fruttifere che si sviluppano senza una geometria definita in modo da riempire gli spazi compresi fra le due branche e fra ciascuna di queste e il terreno. Le branchette si sviluppano prevalentemente nel piano formato dalla struttura principale, ma una parte di queste \u00e8 orientata anche verso l'interfila. \nLa planimetria della chioma assume nel complesso una forma ellittica marcatamente eccentrica con asse principale orientato secondo la direzione del filare. Questo sistema permette di restringere il sesto d'impianto (5x5) in modo da formare una parete produttiva continua lungo il filare e ottenere uno spazio sufficiente per il passaggio delle macchine nell'interfila grazie alla profondit\u00e0 contenuta della chioma.\nPotatura d'allevamento.\nLa potatura d'allevamento nell'ipsilon \u00e8 caratterizzata da due pratiche fondamentali: l'assenza di interventi cesori nei primi 3-4 anni e il ricorso all'incisione anulare per indurre alla fruttificazione precoce i rami che saranno rimossi negli anni successivi.\nL'unico taglio che si effettua nei primi 3-4 anni \u00e8 la recisione del fusto a 50-60 cm al primo anno. I germogli che si sviluppano vengono lasciati crescere indisturbati, facendo in modo che le due ramificazioni che costituiranno le branche primarie si trovino in condizioni ottimale di sviluppo. I rami che possono competere con le branche primarie vanno pertanto piegati o curvati e indotti alla fruttificazione precoce ricorrendo all'incisione anulare. \nL'incisione anulare si applica a tutti i rami di primo ordine che dovranno essere rimossi a partire dal 4\u00ba-5\u00ba anno. Si effettua incidendo per l'intera circonferenza la corteccia alla base del ramo fino a raggiungere il legno. In questo modo s'interrompe il flusso della linfa elaborata e la migrazione degli zuccheri, mettendo l'intera ramificazione in condizioni nutrizionali tali da indurla ad entrare precocemente in fase di produzione in 2-3 anni. \nCon questo sistema, la pianta ha inizialmente un portamento cespuglioso, ma dopo che i rami incisi avranno fruttificato andranno rimossi. A quel punto la produzione si ottiene dalle branchette fruttifere che nel frattempo si saranno formate lungo le branche primarie.\nPotatura di produzione.\nLa potatura di produzione consiste nel mantenimento della forma, contenendo la vegetazione che tende a svilupparsi verso l'interfila e rinnovando le branchette esaurite.\nPropriet\u00e0.\nL'ipsilon si presentava inizialmente come una forma d'allevamento innovativa e vantaggiosa. In effetti presenta alcuni pregi, fra i quali la precocit\u00e0 di produzione, la predisposizione ai sesti d'impianto stretti e l'adattamento a differenti metodi di raccolta, sia manuale sia agevolata. \nIl sistema non ha per\u00f2 trovato grande diffusione e ha ormai perso interesse a favore di altre forme pi\u00f9 vantaggiose. \nIl principale svantaggio risiede nelle difficolt\u00e0 causate dal comportamento vegetativo dell'olivo, poco adatto alla costituzione di forme appiattite: l'olivo ha una spiccata tendenza al ricaccio di polloni e succhioni e il mantenimento di questa forma richiede 1-2 interventi di potatura all'anno. La stessa potatura di allevamento \u00e8 particolarmente onerosa in quanto l'incisione anulare richiede tempi di esecuzione molto pi\u00f9 lunghi rispetto al semplice taglio. In definitiva questa forma di allevamento si presenta antieconomica per l'eccessivo assorbimento di lavoro richiesto dalla potatura.\nConsiderando che altri sistemi pi\u00f9 recenti, in particolare il monocono, permettono una precoce entrata in produzione, l'ipsilon \u00e8 ritenuto un sistema obsoleto al quale si preferiscono il monocono e il vaso policonico o le forme libere."}
{"id": "726110", "revid": "599013", "url": "https://it.wikipedia.org/wiki?curid=726110", "title": "Dimholt", "text": "Il Dimholt \u00e8 una foresta di Arda, l'universo immaginario fantasy creato dallo scrittore inglese J.R.R. Tolkien. Letteralmente il termine significa \"Bosco Oscuro\", ed \u00e8 situato alla base del Monte Invasato, oltre Dunclivo.\n\u00c8 una foresta di pini ed abeti, preceduta da antichi filari di pietre, in mezzo alla quale \u00e8 visibile un'antica strada che conduce ad un'alta pietra, seguita da una stretta valle, in fondo alla quale si trova la \"Porta Nera\", che conduce ai Sentieri dei Morti. Il Sentiero conduce sotto al Monte Invasato ed \u00e8 custodito dagli spiriti degli Uomini delle Montagne della Terza Era, che furono condannati a non riposare in pace per non aver adempiuto il loro giuramento di aiutare Isildur contro Sauron.\nIl Dimholt fu percorso da Aragorn, Legolas e Gimli, accompagnati dalla Grigia Compagnia, l'8 marzo del 3019 T.E.; essi erano alla cerca degli spiriti degli Uomini maledetti al fine di servirsene nella guerra contro Sauron, cos\u00ec da permettere loro di ripagare il debito contratto con Isildur."}
{"id": "726114", "revid": "123698373", "url": "https://it.wikipedia.org/wiki?curid=726114", "title": "Gioacchino Limberti", "text": "Biografia.\nOriginario di Prato, era vicario generale nella sua citt\u00e0 quando venne inaspettatamente designato come nuovo arcivescovo fiorentino nel concistoro pubblico del 1857, circa un anno dopo la morte del precedente arcivescovo Ferdinando Minucci.\nPio IX durante una solenne cerimonia nel Duomo di Firenze lo consacr\u00f2 assieme ad altri nuovi vescovi toscani il 23 agosto di quell'anno.\nIl suo arcivescovado, in piena epoca risorgimentale, fu tra i pi\u00f9 difficili della storia fiorentina e molti storici concordano su come il Limberti non fosse forse all'altezza delle sue responsabilit\u00e0. Nel 1860 Pio IX scriveva a Ferdinando IV di Lorena che:\nIl Limberti infatti cercava di tenere, nella difficile situazione generale, un comportamento conciliante, che per\u00f2 scontentava tutti: il papa, il granduca e la massoneria.\nCi furono dei tumulti per esempio in occasione della processione del Corpus Domini del 6 giugno 1861, durante la quale il vescovo non dimostr\u00f2 abbastanza polso da dominare la situazione. Un altro motivo di scontento nei suoi confronti da parte del papa fu la nomina come Vicario generale del canonico Amelio Bansi, autore di un opuscolo di poche pagine sulla libert\u00e0 di coscienza, messo all'Indice, sebbene non con un atto ufficiale.\nQuando Firenze fu capitale d'Italia (1865-1871) il Limberti si trov\u00f2 improvvisamente in una posizione di primo piano, e a lui si rivolsero altri vescovi e semplici fedeli perch\u00e9 perorasse qualche loro causa presso il governo del Regno. Egli si dispose con animo a questa attivit\u00e0, oltre a quelle consuetudinarie del suo ruolo: comp\u00ec una completa visita delle parrocchie e cur\u00f2 i suoi diocesani. Attaccato per\u00f2 dalla massoneria, combattuto da alcuni ecclesiastici scismatici, che avevano fondato una pseudo societ\u00e0 caritativa per i preti, e chiamato in causa per difendere il pontefice \"prigioniero\" e gli interessi vaticani dopo la Breccia di Porta Pia, fu impreparato a una situazione cos\u00ec ardua e manifest\u00f2 in un certo senso la sua debolezza.\nI movimenti cattolici ebbero inizio durante il suo episcopato, ma fu solo con l'arcivescovo Alfonso Maria Mistrangelo che essi ebbero una sede stabile a Firenze. Partecip\u00f2 anche al Concilio Vaticano I.\nSi spense il 27 ottobre 1874 in una villa a Scandicci ed essendo, sin dal 1857, capo di guardia della Venerabile Arciconfraternita della Misericordia di Firenze fu sepolto nel suo cimitero monumentale, il Camposanto di Pinti.\nGenealogia episcopale.\nLa genealogia episcopale \u00e8:"}
{"id": "726116", "revid": "12379", "url": "https://it.wikipedia.org/wiki?curid=726116", "title": "Ciclo dei Vor", "text": "Il Ciclo dei Vor (noto in inglese come \"Vorkosigan saga\") \u00e8 una serie di romanzi e di racconti di fantascienza che comprende la maggior parte della produzione della scrittrice statunitense Lois McMaster Bujold. Narra le vicende del pianeta Barrayar. La maggior parte dei romanzi ha per protagonista Miles Vorkosigan, un appartenente all'aristocrazia dell'impero di Barrayar, costituendo quindi un sottociclo interno al ciclo pi\u00f9 ampio.\nAmbientazione.\nNell'universo ideato dalla Bujold la razza umana ha incominciato la colonizzazione dello spazio grazie a una tecnologia che consente di creare in punti ben definiti nello spazio una sorta di tunnel che mette in comunicazione due zone dello spazio non raggiungibili con mezzi tradizionali. Da alcuni di questi punti di salto si dipanano svariati tunnel per differenti destinazioni e solitamente in corrispondenza di tali nodi vengono posizionate delle stazioni di transito. Altri punti hanno solamente accesso a due tunnel e rappresentano quindi una sorta di punti di passaggio obbligato, altri ancora consentono l'accesso a un unico tunnel e rappresentano veri e propri vicoli ciechi.\nUn aspetto peculiare dell'universo dei Vor \u00e8 che i pianeti sono stati colonizzati da comunit\u00e0 molto omogenee a livello culturale ed etnico. Vi sono quindi pianeti dove sono riconoscibili al lettore evoluzioni di nazioni del pianeta Terra. Per esempio Barrayar ha una chiara impostazione derivante dalla Russia, Cetaganda ha una derivazione cinese e cos\u00ec per molti altri pianeti presenti.\nLa peculiarit\u00e0 di Barrayar \u00e8 il fatto che, dopo essere stato colonizzato, il pianeta rimane tagliato fuori dal resto della galassia abitata dalla chiusura dell'unico corridoio di transito attraverso cui pu\u00f2 essere raggiunto. I coloni devono quindi adattarsi a sopravvivere autonomamente senza aiuto e commercio con l'esterno; il pianeta piomba in una sorta di nuovo medioevo durante il quale si stabilisce un ordinamento feudale senza leggi scritte, fondato su un sistema di giuramenti e di vassallaggi con a capo un imperatore e i suoi conti, all'interno della classe aristocratica dei \"Vor\". Il termine \"Vor\" equivale grossomodo al Von tedesco o al Van olandese: per esempio il protagonista della saga si chiama Vorkosigan mentre l'imperatore appartiene alla famiglia dei Vorbarra. Ogni Conte governa su un proprio distretto e risponde solo all'imperatore; il titolo \u00e8 ereditario.\nRaggiunto nuovamente dopo alcuni secoli attraverso la scoperta di un nuovo corridoio di transito, Barrayar subisce quasi subito una sanguinosa invasione da parte dei Cetagandani, invasione che viene respinta solo dopo un paio di decenni e alcuni milioni di morti, anche grazie alla capacit\u00e0 del giovane Generale Conte Piotr Vorkosigan che comanda la resistenza dei guerriglieri asserragliati sui monti Dendarii. Sconfitti gli invasori, il primo pensiero dei barrayarani \u00e8 mettersi al sicuro da altri avvenimenti del genere. cos\u00ec dopo alcuni anni i barrayarani incominciano una fase di espansione che mira a formare un impero interplanetario dapprima conquistando Komarr, pianeta vicino colpevole di aver lasciato via libera all'esercito invasore cetagandano, e poi scoprendo Sergyar, un nuovo pianeta di tipo terrestre da colonizzare. Il fallimento dell'invasione di Escobar porr\u00e0 fine all'espansione territoriale.\nLa conquista di Komarr ha un notevole valore strategico, dato che questo pianeta trova al termine dell'unico corridoio che raggiunge Barrayar; il suo controllo \u00e8 quindi di vitale importanza. Gli ultimi libri della saga mettono bene in evidenza le difficolt\u00e0 di integrazione tra i conquistatori e la popolazione di Komarr.\nSotto la guida del reggente Aral Vorkosigan l'impero prosegue sulla strada della modernizzazione del suo ordinamento sociale: talune carriere, per esempio quella militare, prima svolte esclusivamente dai membri dell'aristocrazia vengono aperte a tutta la popolazione. Questo processo non sar\u00e0 privo di ostacoli, fra cui un colpo di Stato, ma continuer\u00e0 anche dopo la reggenza sotto la guida del nuovo imperatore Gregor Vorbarra.\nLe vicende dell'impero di Barrayar vengono raccontate attraverso le gesta dei membri della casata dei Vorkosigan e in particolare di Miles Vorkosigan, figlio dell'ammiraglio Aral Vorkosigan e di Cordelia Naismith e nipote di Piotr.\nRomanzi e racconti del ciclo in ordine cronologico.\nDi seguito l'elenco nell'ordine di lettura cronologico interno della saga. Da sottolineare che la Bujold ha dichiarato sul suo blog di essere generalmente favorevole alla lettura in ordine cronologico interno.\nCronologia del Ciclo dei Vor.\nCronologia ricavata dai riferimenti presenti nei romanzi. Si \u00e8 preso con riferimento arbitrario la fine dell'era dell'isolamento."}
{"id": "726117", "revid": "36426", "url": "https://it.wikipedia.org/wiki?curid=726117", "title": "Ferdinando IV di Lorena", "text": ""}
{"id": "726118", "revid": "1714743", "url": "https://it.wikipedia.org/wiki?curid=726118", "title": "Rinaldo I di Borgogna", "text": "Origine.\nSecondo il documento n\u00b0 2817 del \"Recueil des chartes de l'abbaye de Cluny. Tome 4\" era figlio del duca di Borgogna, conte di Borgogna e conte di M\u00e2con, Ottone I Guglielmo e della moglie, come ci viene confermato dalla \"Chronique de l'abbaye de Saint-B\u00e9nigne de Dijon\", Ermentrude di Roucy (ca. 950 - 1004), che era figlia del conte di Reims e signore di Roucy, Rinaldo; anche Rodolfo il Glabro, nel suo \"Rodulfus Glaber Cluniacensis, Historiarum Sui Temporis Libri Quinque\", ci conferma che era figlio di Ottone I Guglielmo e Ermetrude, non nominandola, ma definendola sorella del vescovo di Langres, Brunone di Roucy (\"Brunone Lingonensi episcopo, cuius habebat in matrimonio sororem\")).&lt;br&gt;Ottone I Guglielmo, come ci conferma ancora Rodolfo il Glabro discendeva dalla stirpe degli Anscarici: era il figlio di Adalberto II, sesto marchese d'Ivrea e re d'Italia e di Gerberga di Ch\u00e2lon (ca. 945-ca. 990), figlia del conte di Ch\u00e2lon e d'Autun, Lamberto e della sua prima moglie, di cui non si conoscono n\u00e9 il nome n\u00e9 gli ascendenti; inoltre secondo la \"Chronica Albrici Monachi Trium Fontium\", Ottone Guglielmo fu adottato dal duca di Borgogna e conte d' Autun, di Beaune e di Avallon, Enrico I Oddone, che aveva sposato sua madre, vedova di Adalberto II.\nBiografia.\nNel 982, suo padre, Ottone Guglielmo ricevette dal patrigno, Enrico I, la contea di M\u00e2con, per diritto di matrimonio (infatti sua madre, Ermentrude di Roucy come attesta il documento n\u00b0 VII del \"cartulary of Saint-Vincent de M\u00e2con\" era vedova del conte di M\u00e2con, Alberico, e, come ci viene confermato dal documento n\u00b0 1291 del \"Recueil des chartes de l'abbaye de Cluny. Tome 2\", inerente ad una donazione fatta dal conte Alberico, assieme alla moglie, nel 971); inoltre il patrigno, Enrico I, cre\u00f2 per Ottone Guglielmo la contea di Borgogna, della quale fu il primo conte.&lt;br&gt;I territori della contea di Borgogna non erano nel regno di Francia ma facevano parte del regno di Arles o di Borgogna, di cui era re Corrado.\nNel 995, il fratello maggiore Guido (975-1004) venne associato al potere della contea.\nNel 996, il duca Enrico I di Borgogna, non avendo avuto figli n\u00e9 da Gerberga, n\u00e9 dalla seconda moglie Gersenda di Guascogna, nomin\u00f2 Ottone Guglielmo unico erede anche del ducato di Borgogna, come ci viene confermato dalla \"Chronica Albrici Monachi Trium Fontium\".\nIl patrigno di suo padre, il duca Enrico I di Borgogna (\"dux Heinricus\") mor\u00ec nel 1002, preso Pouilly-sur-Sa\u00f4ne, sul fiume Saona (\"Castrum Pulliacum super Ararim\"), come ci vienne confermato dal \"Rodulfus Glaber Cluniacensis, Historiarum Sui Temporis Libri Quinque\" e dalla \"Chronica Albrici Monachi Trium Fontium\", che ci conferma che Ottone I Guglielmo eredit\u00f2 il ducato di Borgogna, concedendo la contea di M\u00e2con al fratello di Rodolfo, il figlio primogenito Guido.&lt;br&gt;Per\u00f2 il re di Francia, Roberto II rivendic\u00f2 la successione, e, suo padre, Ottone Guglielmo occup\u00f2 il ducato, avvantaggiato dai suoi rapporti col paese. A seguito di una guerra contro il re Roberto II, Ottone Guglielmo, nel 1005, dovette rinunciare al ducato; questi avvenimenti sono narrati da Rodolfo il Glabro nel capitolo VIII del libro secondo del suo \"Rodulfus Glaber Cluniacensis, Historiarum Sui Temporis Libri Quinque\".\nVerso il 1004, alla morte del figlio primogenito, Guido, la contea di M\u00e2con pass\u00f2 al figlio di Guido, Ottone II di M\u00e2con), mentre Rinaldo divenne l'erede della contea di Borgogna. In quell'anno, suo padre, Ottone Guglielmo si trovava a Digione, dove fece una donazione assieme a Rinaldo, in suffragio delle anime del patrigno, Enrico e della madre, Gerberga, del figlio primogenito, Guido e della moglie Ermetrude, come ci viene confermato dalla \"Chronique de l'abbaye de Saint-B\u00e9nigne de Dijon\".\nIl documento 2694 del \"Recueil des chartes de l'abbaye de Cluny. Tome 3\", conferma una donazione fatta da Rinaldo assieme al padre, Ottone Guglielmo, la matrigna (seconda moglie del padre), Adelaide d'Angi\u00f2, ed il nipote, Ottone II di M\u00e2con; e sempre in quell'anno, Rinaldo, controfirm\u00f2 il documento n\u00b0 CCCCXC del Cartulary of Saint-Vincent de M\u00e2con, inerente ad una donazione fatta da suo padre, Ottone Guglielmo con la moglie, Adelaide.\nNel 1016, Rinaldo spos\u00f2 Adelaide o Alice di Normandia, che, secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", era la figlia del quarto signore della Normandia e il secondo a ottenere il titolo formale di Duca di Normandia, Riccardo II e di Giuditta di Bretagna che, secondo ancora Guglielmo di Jumi\u00e8ges era la sorella di Goffredo I di Bretagna, quindi era figlia del conte di Rennes e duca di Bretagna, Conan I il Torto e della moglie, Ermengarda d'Angi\u00f2 (come ci viene confermato dal monaco Rodolfo il Glabro, uno dei maggiori cronisti d'et\u00e0 medievale). Il matrimonio di Alice e Rinaldo viene ricordato anche da Rodolfo il Glabro e dal monaco e cronista inglese, Orderico Vitale, in cui ricorda anche che Alice era la zia di Guglielmo il Conquistatore.Secondo le \"Europ\u00e4ische Stammtafeln\", vol II, cap. 59 (non consultate), Rinaldo di Borgogna risulta sposato con Giuditta, per cui si presume che Alice oltre che Adelaide fosse citata anche come Giuditta.\nAncora Guglielmo di Jumi\u00e8ges ci riporta un fatto accaduto prima del 1026: Rinaldo era stato catturato e fatto prigioniero dal vescovo di Auxerre e conte di Chalon, Ugo (per compiacere il re di Francia, Roberto II). Siccome le richieste di Ottone Guglielmo al vescovo Ugo per liberare Rinaldo non avevano ottenuto soddisfazione, il duca di Normandia, Riccardo II, suocero di Rinaldo, decise di inviare in Borgogna un esercito condotto dal figlio primogenito, Riccardo, che dopo aver messo sotto assedio un castello, si diressero su Chalon, dove il vescovo, Ugo, valutando che l'esercito normanno era molto numeroso, decise di sottomettersi e rilasciare Rinaldo.\nSecondo il documento n\u00b0 2782, datato 2 novembre 1023, del \"Recueil des chartes de l'abbaye de Cluny. Tome 3\" e sottoscritto tra gli altri dallo stesso Rinaldo, dalla moglie, Adelaide o Alice, e dalla matrigna, Adelaide, suo padre, Ottone Guglielmo lo associ\u00f2 al governo della contea.\nNel 1026, dopo la morte del padre, Ottone Guglielmo, (secondo la \"Chronique de l'abbaye de Saint-B\u00e9nigne de Dijon\", nell'Abbazia di San Benigno, a Digione vi \u00e8 la lapide, in cui si ricorda la morte il 21 settembre (\"XI Kal Oct\")) Rinaldo gli succedette nel titolo di conte di Borgogna. La \"Chronica Albrici Monachi Trium Fontium\", riporta che la successione avvenne nel 1027: Rinaldo nella contea di Borgogna e Ottone II di M\u00e2con, figlio di Guido, nella contea di M\u00e2con.\nNel 1030, Rinaldo con la moglie, Alice citata come Adelaide, controfirma il documento n\u00b0 17, redatto da Roberto I, Duca di Borgogna, della \"Histoire des ducs de Bourgogne de la race Cap\u00e9tienne\", in cui il duca conferma la restituzione del villaggio di Juilly all'abbazia di Cluny, fatta dal padre, Ottone I Guglielmo.\nNel 1032, alla morte, senza eredi, dell'ultimo re di Arles o delle due Borgogne, Rodolfo III di Borgogna (che aveva lasciato il regno al proprio cugino, l'imperatore Corrado II), Rinaldo si trov\u00f2 coinvolto nella guerra di successione del regno di Arles o delle due Borgogne (1032 \u2013 1034), che vide vincitore l'imperatore Corrado II detto il Salico, che sconfisse l'altro pretendente, Oddone II, conte di Blois, di Chartres, di Ch\u00e2teaudun, di Tours, di Provins, di Reims, di Meaux e di Troyes, che aveva occupato il regno di Arles, per cui suo malgrado Rinaldo I di Borgogna si dovette riconoscere vassallo dell'imperatore, in quanto re di Arles o di Borgogna.\nForse Rinaldo ebbe una seconda moglie di nome, Giuditta, in quanto il documento n\u00b0 15 del \"The Cartulary of Flavigny 717-1113\", del 18 maggio 1037, in cui Rinaldo fece un donazione al monastero di Flavigny la moglie di Rinaldo, viene citata col nome di Giuditta. Molto probabilmente, pur essendo citata col nome di Giuditta, si trattava sempre di Alice.\nNel 1039 l'arcivescovo di Besan\u00e7on Ugo I di Salins divenne il principale consigliere del nuovo re di Germania, il futuro imperatore Enrico III, con benefici per il conte di Borgogna che fu nominato Cancelliere e ricette alcune autonomie e fu largamente compensato per tutti i servizi resi e la totale e devota collaborazione all'imperatore.\nNel 1043, per il fidanzamento dell'imperatore Enrico III con Agnese di Poitou, figlia del duca d'Aquitania Guglielmo V di Aquitania e nipote di Rinaldo I di Borgogna, celebrato a Besan\u00e7on, l'arcivescovo di Besan\u00e7on, Ugo di Salins fu nominato principe del Sacro Romano Impero e ricevette diritti giuridici, politici, finanziari ed economici sulla citt\u00e0 di Besan\u00e7on, in pratica il governo della citt\u00e0, sottraendolo al conte di Borgogna, Rinaldo I.&lt;br&gt;Per la Borgogna fu un periodo di prosperit\u00e0 dovuto allo sviluppo delle vie commerciali attraverso la regione del Giura ed allo sfruttamento delle miniere di sale.\nSecondo il \"Bernoldi Chronicon\", alla morte del Duca della Bassa Lorena (Lotaringia) e Duca dell'Alta Lorena (Lotaringia)] Gothelo o Gozzelone I, nel 1044, il re di Germania e futuro Imperatore del Sacro Romano Impero, Enrico III, autorizz\u00f2 il figlio primogenito, Goffredo il Barbuto a succedere al padre nel Ducato dell'Alta Lorena (Lotaringia), che gi\u00e0 la governava; per\u00f2 Enrico III riteneva che i due ducati dovessero essere governati separatamente ed approfitt\u00f2 dell'occasione per dividerli nuovamente; rifiut\u00f2 quindi di concedere il ducato della Bassa Lorena a Goffredo, concedendolo invece al maschio secondogenito, Gothelo o Gozzelone II, detto il Codardo.&lt;br&gt;Goffredo si ribell\u00f2, ma Enrico III mantenne la propria decisione e, all'assemblea di Aquisgrana, fu condannato alla perdita sia del ducato che della contea di Verdun, ricevuta in feudo dal re. Allora Goffredo pass\u00f2 ad una ribellione fiera, aperta ed armata, devastando le terre della Bassa Lorena, tra cui la citt\u00e0 di Verdun e portando la guerra anche in Borgogna.&lt;br&gt;Rinaldo, che aveva appoggiato Goffredo, nel 1044, secondo il \"Herimanni Augiensis Chronicon\", fu sconfitto dal conte di Mousson, Luigi di Montbelliard, mentre l'anno dopo, fu sconfitto dall'imperatore stesso, a cui fece atto di sottomissione, nella citt\u00e0 di Soleure.\nRinaldo mor\u00ec il 3 (o il 4 settembre) 1057, e gli succedette come conte di Borgogna il figlio Guglielmo.\nLa sua salma fu inumata nella Cattedrale di San Giovanni a Besan\u00e7on.\nDiscendenza.\nRinaldo e Alice ebbero 3 o 4 figli:\nAlcuni sostengono che fosse loro figlia anche:"}
{"id": "726119", "revid": "107514812", "url": "https://it.wikipedia.org/wiki?curid=726119", "title": "Serie sterzo", "text": "La serie sterzo \u00e8 un insieme di componenti per biciclette/motociclette che permette la rotazione della forcella tramite l'azione sul manubrio.\nDescrizione.\nLa serie sterzo \u00e8 composta da:\nStandardized Headset Identification System (S.H.I.S.).\nLe forcelle per biciclette hanno molte misure del codolo, di cui alcune proprietarie, per questo venne definito questo standard, che permette una pi\u00f9 facile identificazione della forcella e della serie sterzo necessaria per renderla utilizzabile sul telaio della bicicletta (cannotto), questo ha permesso anche di poter adottare forcelle con codolo differente nello stesso cannotto di sterzo.\nLa serie sterzo pu\u00f2 essere simmetrica e quindi adatta per forcelle a codolo cilindrico e cannotto sterzo cilindrico, oppure richiedere un anello di riduzione nel caso di cannotto sterzo conico, mentre la serie sterzo sar\u00e0 asimmetrico nel caso di forcelle a codolo conico, sia nel caso di cannotto sterzo cilindrico che conico, ed eventualmente sar\u00e0 necessario un anello di riduzione.\nInoltre la serie sterzo pu\u00f2 essere standard e quindi a cappello esterno (EC), interna per attacchi a-head (ZS) e integrata per attacchi a-head (ZH)\nRegolazione.\nLa regolazione sono:\nTipologia.\nEsistono vari modi per la regolazione tenuta della serie sterzo:"}
{"id": "726125", "revid": "48344", "url": "https://it.wikipedia.org/wiki?curid=726125", "title": "Corifeo", "text": ""}
{"id": "726128", "revid": "819238", "url": "https://it.wikipedia.org/wiki?curid=726128", "title": "Freno a bacchetta", "text": "Il freno a bacchetta (detto anche \"a stanghetta\" o a \"R\") \u00e8 stato uno dei primi dispositivi frenanti e attualmente presente su alcune biciclette classiche e vintage.\nDescrizione.\nL'azione frenante viene trasferita dal manubrio, mediante una leva al corpo frenante usando delle aste di metallo con opportuni giunti lungo il telaio. I pattini dei freni agiscono dal basso verso l'alto andando a toccare la parte interna del cerchio sul quale solchi predisposti detti \"pista frenante\" rallentano la bici.\nLe biciclette d'epoca con i freni a bacchetta hanno oggi un grande fascino per i collezionisti. La frenatura col freno a bacchetta risulta differente rispetto a quella dei freni azionati a cavo d'acciaio, certamente pi\u00f9 morbida e meno immediata.\nEsistono vari tipi di freno a bacchetta, il pi\u00f9 comune \u00e8 il tipo con pistoncino, usato in molti modelli di biciclette classiche quali Bianchi o Atala; esiste poi il freno a bacchetta senza pistoncino, il cui funzionamento a molla \u00e8 ottenuto mediante leveraggi interni e/o esterni al manubrio. Esempi interessanti di quest'ultimo sistema frenante sono costituiti dal modello Bianchi Impero e da alcune biciclette Taurus con bacchette interne al telaio. Altro esempio raffinato del sistema frenante senza pistoncino \u00e8 rappresentato dal modello Umberto Dei Imperiale in cui il ciclista con la sola leva destra aziona sia il freno anteriore che posteriore.\nRegolazioni.\nQuesti freni hanno varie regolazioni a seconda dei modelli:\nSi tenga comunque presente che la regolazione dei freni a bacchetta non \u00e8 un'operazione standard, ma piuttosto un lavoro in cui occorre un minimo di manualit\u00e0."}
{"id": "726134", "revid": "1234826", "url": "https://it.wikipedia.org/wiki?curid=726134", "title": "Fusto (architettura)", "text": "Il fusto \u00e8 la parte pi\u00f9 importante degli elementi portanti degli ordini architettonici: il fusto, insieme al soprastante capitello e alla sottostante base (mancante tuttavia nell'ordine dorico), compone la colonna (a forma cilindrica), oppure il pilastro (a forma parallelepipeda o prismatica), o ancora la semicolonna, o la lesena o parasta, negli ordini addossati a parete.\nI rapporti dimensionali tra il diametro di base dei fusti delle colonne e la loro altezza furono definiti nei diversi ordini elaborati dall'architettura greca. Per dare maggiore slancio al fusto il suo diametro diminuiva leggermente verso l'alto (\"rastremazione\") e per dare un effetto di maggiore elasticit\u00e0 veniva realizzato un leggero rigonfiamento a circa un terzo dell'altezza (entasi).\nI fusti possono essere intagliati in un solo blocco di pietra (\"fusti monolitici\"), oppure suddivisi in pi\u00f9 blocchi sovrapposti, che prendono il nome di \"rocchi\".\nI fusti possono presentarsi ornati da scanalature verticali (in genere 20 o 24 disposte a passo costante lungo circonferenza). Le scanalature si possono incontrare a spigolo vivo (fusti dell'ordine dorico) o con la mediazione di un listello (fusti degli ordini ionico e corinzio). Un fusto con le scanalature viene detto \"fusto scanalato\".\nQuando le scanalature sono \"riempite\" nel terzo inferiore dell'altezza della colonna, il fusto viene detto \"fusto rudentato\". Il riempimento pu\u00f2 essere costituito da una superficie piatta o leggermente convessa.\nNon sempre i fusti delle colonne presentano le scanalature: in particolare i fusti in marmi colorati possono presentarsi lisci (\"fusto liscio\"). Questo accade sempre con il granito e con il porfido, utilizzati in epoca imperiale romana, a causa della difficolt\u00e0 di lavorazione di questi materiali particolarmente duri.\nLe scanalature sui fusti possono essere, oltre che verticali e rettilinee, anche, a spirale intorno al fusto stesso (\"fusti scanalati a spirale\"); esistono persino casi (teatro di Hierapolis in Frigia, nell'attuale Turchia, datato agli inizi del III secolo) in cui si presentano ondulate lungo l'intera l'altezza del fusto.\nInfine i fusti possono presentarsi ornati invece che da scanalature da vari tipi di decorazioni (tra le pi\u00f9 frequenti elementi vegetali che sono immaginati come arrampicarsi intorno al fusto stesso), ovvero presentare fasce decorate con vari motivi.\nIl fusto di colonna inoltre pu\u00f2 non essere diritto, ma avvolgersi su s\u00e9 stesso (\"fusto tortile\"): esempi si trovano anche nell'architettura romana tardoantica, ma la diffusione dei fusti tortili si ebbe soprattutto nell'architettura barocca. Celebri sono i fusti tortili, decorati con tralci di vite, del baldacchino sopra l'altare maggiore della Basilica di San Pietro in Vaticano, opera di Gian Lorenzo Bernini.\nIn epoca medioevale sono frequenti, nella decorazione dei chiostri o delle bifore e trifore, anche colonnine con \"fusti binati\", ossia raddoppiati, e in alcuni casi costituite da due fusti intrecciati. Infine sono presenti casi di colonnine ofitiche costituite da due o pi\u00f9 fusti, che scolpiti in un blocco unico, sono rappresentati come fossero delle corde formanti un nodo piano, negando completamente all'apparenza la loro funzione portante."}
{"id": "726138", "revid": "599013", "url": "https://it.wikipedia.org/wiki?curid=726138", "title": "Sgn", "text": ""}
{"id": "726142", "revid": "114287371", "url": "https://it.wikipedia.org/wiki?curid=726142", "title": "Ruota (bicicletta)", "text": "La ruota di una bicicletta \u00e8 una ruota a raggi, parte fondamentale di una bicicletta. Ogni bicicletta ha due ruote, salvo casi di veicoli a pedali derivati dalla bicicletta stessa. La ruota \u00e8 formata da 3 parti fondamentali:\nAltre parti che possono essere considerati parte della ruota sono:\nSpesso si identifica la ruota con la misura del cerchio e quindi del copertone."}
{"id": "726143", "revid": "857138", "url": "https://it.wikipedia.org/wiki?curid=726143", "title": "Valore del tempo", "text": "Il Valore del tempo (spesso indicato con la sigla \"VOT\", dall'inglese \"Value Of Time\") \u00e8 una grandezza utilizzata negli studi relativi alla pianificazione dei trasporti.\nTale grandezza esprime il valore monetario associato al tempo impiegato per muoversi. Tale valore \u00e8 naturalmente diverso in base al motivo dello spostamento (es. lavoro, affari, svago, salute) ed anche alla tipologia di chi si muove (es. un pendolare su una automobile o un autista di camion per il trasporto delle merci).\nNella realt\u00e0, anche se poche persone si sono forse poste il problema di quantificare in termini monetari quanto costa un'ora spesa per muoversi, questa valutazione viene effettuata nella gran parte dei casi a livello pi\u00f9 o meno inconscio. Un esempio \u00e8 relativo alla scelta o meno di un percorso autostradale, per il quale l'esborso monetario dovuto al pedaggio pu\u00f2 essere in qualche modo compensato dal risparmio di tempo che si ottiene a fronte della scelta di un percorso su strade locali (pi\u00f9 lento). In qualche modo, in questo caso viene quindi effettuata una comparazione (e quindi una valutazione) di tempo e valore monetario associato.\nVista l'importanza della corretta definizione di questa grandezza nei modelli di simulazione dei flussi di traffico, numerose tesi di studio e articoli tecnico-scientifici sono stati dedicati alla sua quantificazione.\nPer avere delle grandezze di riferimento, si consideri che, al 2006, i valori medi di tale grandezza (riferiti alla realt\u00e0 italiana) sono i seguenti:"}
{"id": "726147", "revid": "2106801", "url": "https://it.wikipedia.org/wiki?curid=726147", "title": "Eugenio Cecconi", "text": "Biografia.\nOriginario di Firenze, fu, oltre che uomo di chiesa, un poeta e letterato. Profondo conoscitore della storia, seppe capire i tempi che stavano mutando prima degli altri, e forse non venne capito a fondo per essere pienamente apprezzato.\nDopo una lunga malattia pubblic\u00f2 una lettera pastorale intitolata \"La Pace\", che fu ripresa da molti uomini politici.\nQuando i protestanti celebrarono il quarto centenario della nascita di Lutero, anche a Firenze, dove all'epoca circa un terzo della popolazione erano stranieri, ci fu un gran numero di manifestazioni e cerimonie. In quell'occasione l'arcivescovo scrisse uno studio storico in difesa della fede cattolica nella sua citt\u00e0.\nMor\u00ec di cancro il 15 giugno 1888 e fu sepolto nel cimitero monumentale della Ven. Arciconfraternita della Misericordia di Firenze, il Camposanto dei \"Pinti\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "726148", "revid": "599013", "url": "https://it.wikipedia.org/wiki?curid=726148", "title": "Bla", "text": ""}
{"id": "726151", "revid": "104220304", "url": "https://it.wikipedia.org/wiki?curid=726151", "title": "Mozzo (bicicletta)", "text": "Il mozzo di una bicicletta \u00e8 una parte della ruota che permette il movimento rotazionale e quindi l'avanzamento della bici stessa.\nCaratteristiche.\nSi compone essenzialmente di due parti:\nMentre l'asse del mozzo \u00e8 sempre fermo rispetto alla bicicletta, il corpo del mozzo (solidale con cerchio e quindi lo pneumatico) si muove ruotando e permettendo l'avanzamento della bici.\nTipi particolari di mozzo.\nNel corso degli anni sono stati progettati vari tipi di mozzo, che tuttavia sono usati soprattutto nelle biciclette da passeggio ed hanno particolare impiego nei paesi anglo-sassoni, mentre in Italia sono pi\u00f9 rari da trovare:\nAsse del mozzo.\nLa filettatura dell'asse del mozzo pu\u00f2 essere\nTipo di aggancio del pignone.\nSul mozzo posteriore viene agganciata, in maniera solida, uno o pi\u00f9 pignoni secondo diversi sistemi:"}
{"id": "726152", "revid": "599013", "url": "https://it.wikipedia.org/wiki?curid=726152", "title": "Vot", "text": ""}
{"id": "726158", "revid": "36426", "url": "https://it.wikipedia.org/wiki?curid=726158", "title": "Santa Maria in Domnica (titolo cardinalizio)", "text": ""}
{"id": "726159", "revid": "339392", "url": "https://it.wikipedia.org/wiki?curid=726159", "title": "Ordine dei predicatori", "text": ""}
{"id": "726160", "revid": "36426", "url": "https://it.wikipedia.org/wiki?curid=726160", "title": "Maria Santissima", "text": ""}
{"id": "726163", "revid": "36426", "url": "https://it.wikipedia.org/wiki?curid=726163", "title": "Missioni", "text": ""}
{"id": "726165", "revid": "120027924", "url": "https://it.wikipedia.org/wiki?curid=726165", "title": "Augusta (titolo)", "text": "Augusta (venerabile) fu un titolo imperiale romano; era la forma femminile del titolo augusto, e veniva attribuito, di norma, alle mogli o alle parenti degli imperatori romani. A partire dal III secolo, venne affiancato dai titoli \"Mater patriae\" (madre della patria) e \"Mater castrorum\" (madre degli accampamenti). Ad alcune Auguste dopo la morte furono concessi onori divini e il titolo di \"Diva\", analogo a quello di \"Divus\" per gli imperatori divinizzati con la cerimonia di apoteosi.\nIl titolo di \"augusta\", sebbene simile al corrispettivo maschile, non portava con s\u00e9 n\u00e9 l\"'imperium\" proconsolare n\u00e9 la potest\u00e0 tribunizia; queste mancanze, unite al fatto che difficilmente una donna avrebbe potuto portare il titolo di \"imperator\" (cosa che avverr\u00e0 solo nell'Impero bizantino, dove Irene d'Atene sar\u00e0 \"basileus\"), rendevano impossibile l'esercizio effettivo e legale del potere per una \"augusta\". Solo due sono i casi in cui una donna potrebbe aver regnato di proprio diritto: quando Caligola, ammalato, design\u00f2 sua sorella Drusilla come successore e nel caso di Ulpia Severina, secondo alcuni storici imperatrice per un breve periodo dopo la morte del marito Aureliano.\nDi fatto, anche la madre del giovane imperatore Eliogabalo, Giulia Soemia (che pure non ebbe il titolo ufficiale), e quella di Nerone, Giulia Agrippina Augusta, esercitarono la reggenza durante la giovane et\u00e0 dei figli (Agrippina arriv\u00f2 anche a battere moneta durante l'assenza in guerra del marito Claudio). Anche Giulia Domna la madre dell'imperatore Caracalla, Giulia Mamea madre di Alessandro Severo e la madre di Mamea e Soemia, Giulia Mesa sono state le vere dominatrici dietro al trono."}
{"id": "726185", "revid": "339392", "url": "https://it.wikipedia.org/wiki?curid=726185", "title": "Coalizione Nazionale per l'Amministrazione dell'Unione di Birmania", "text": ""}
{"id": "726190", "revid": "339392", "url": "https://it.wikipedia.org/wiki?curid=726190", "title": "National Coalition Government of the Union of Burma", "text": ""}
{"id": "726194", "revid": "247222", "url": "https://it.wikipedia.org/wiki?curid=726194", "title": "Italiani mambo", "text": "Italiani mambo \u00e8 il secondo album in studio del cantautore italiano Sergio Caputo, pubblicato nel 1984.\nDescrizione.\nL'album, pubblicato dalla CGD, si avvale della collaborazione di Tony Scott, sassofonista-clarinettista statunitense, del batterista jazz Roberto Gatto e del bassista Piero Montanari, che insieme al produttore artistico Kiko Fusco (ex Schola Cantorum) cura anche gli arrangiamenti.\nNel brano \"Vado alle Hawaii\", Caterina Caselli pronuncia le frasi \"Scappi alle Hawaii?\" e \"Quando arriva l'uragano che fai?\"."}
{"id": "726199", "revid": "36426", "url": "https://it.wikipedia.org/wiki?curid=726199", "title": "Vescovo di Pontremoli", "text": ""}
{"id": "726204", "revid": "287204", "url": "https://it.wikipedia.org/wiki?curid=726204", "title": "Eidur Gudjohnsen", "text": ""}
{"id": "726206", "revid": "647919", "url": "https://it.wikipedia.org/wiki?curid=726206", "title": "Padri scolopi", "text": ""}
{"id": "726207", "revid": "647919", "url": "https://it.wikipedia.org/wiki?curid=726207", "title": "Scolopio", "text": ""}
{"id": "726212", "revid": "3082", "url": "https://it.wikipedia.org/wiki?curid=726212", "title": "Romolo Cesare", "text": ""}
{"id": "726217", "revid": "1632387", "url": "https://it.wikipedia.org/wiki?curid=726217", "title": "Ace of Spades (live)", "text": "Ace of Spades (live) \u00e8 un singolo della band londinese heavy metal Mot\u00f6rhead, contenuta nel \"live album\" \"N\u00f6 Sleep at All\", entrambi dell'anno 1988.\nIl singolo non ha copertina frontale, ed infatti \u00e8 stato pubblicato con una normale carta bianca con dentro l'EP. Successivamente \u00e8 stato ritirato dal mercato.\nOltre alla title-track, fanno parte del singolo anche le canzoni \"Dogs\" e \"Traitor\".\nTutte e tre le tracce sono tratte dal live album precedentemente nominato, registrato al \"\"Giants of Rock\" Festival\" di H\u00e4meenlinna, Finlandia, il 2 luglio 1988.\nMalgrado la popolarit\u00e0 che la canzone aveva realizzato nel corso degli anni, questo singolo non \u00e8 stato un successo totale per la band; l'originale Ace of Spades invece ha raggiunto la posizione 15 nelle classifiche inglesi nel 1980."}
{"id": "726222", "revid": "117098982", "url": "https://it.wikipedia.org/wiki?curid=726222", "title": "Xi Jiang", "text": "Lo Hsi (pron. tra /\u0283i/ e /s\u02d0i/), Fiume dell'Ovest o Xi Jiang (talvolta Sikiang, Xijiang, o semplicemente Xi; cinese: , \"fiume occidentale\"), \u00e8 un fiume della Cina meridionale, lungo circa 1.930\u00a0km.\n\u00c8 il terzo corso d'acqua pi\u00f9 lungo della Cina dopo il Fiume Azzurro e il Fiume Giallo. La maggior parte del suo corso \u00e8 navigabile. Nasce dalla fusione dei fiumi Gui e Xun, la cui confluenza avviene all'altezza della citt\u00e0 di Wuzhou e attraversa il Guangxi e il Guangdong.\nLa successiva confluenza del Fiume dell'Ovest con il Fiume del Nord e il Fiume dell'Est d\u00e0 vita al Fiume delle Perle, che sfocia in un grande delta nel mar Cinese Meridionale, tra Hong Kong e Macao. Nel bacino dell'estuario si trova la citt\u00e0 di Canton (Guangzhou).\nAffluenti.\nLo Xi Jiang ha i seguenti affluenti:"}
{"id": "726226", "revid": "741067", "url": "https://it.wikipedia.org/wiki?curid=726226", "title": "Lingue apache", "text": "Le lingue apache (dette anche Athabaska meridionali) sono un ramo delle lingue athabaska diffuso essenzialmente nel Sudovest degli Stati Uniti (comprendente gli stati dell'Arizona, del Nuovo Messico, del Colorado, dello Utah e del Texas) e nello stato messicano di Sonora. Queste lingue vengono parlate da vari gruppi di genti apache e navajo.\nGli Apache occidentali chiamano la loro lingua \"Nnee biy\u00e1ti\u2019\" o \"Ndee biy\u00e1ti\u2019\". I Navajo invece \"Din\u00e9 bizaad\".\nCi sono stati diversi personaggi storici che parlavano una variet\u00e0 di apache come lingua madre, fra cui il celebre capo apache Geronimo (Goyaa\u0142\u00e9) (che parlava chiricahua) e Manuelito (che parlava navajo).\nClassificazione.\nLe sette lingue apache si suddividono in due sottovarianti a seconda della classificazione di Harry Hoijer: (I) Pianure (II) Sud-Ovest. L'apache di pianura \u00e8 l'unico membro non estinto del gruppo omonimo. Il gruppo sudoccidentale si pu\u00f2 ulteriormente suddividere in due sottogruppi (A) Occidentale e (B) Orientale. Il sottogruppo occidentale si compone dell'apache occidentale, del navajo e del chiricahua. Il sottogruppo orientale \u00e8 formato dal jicarilla e dal lipan.\nI. Delle pianure\nII. Sudoccidentale\nLa classificazione di Hoijer si basa essenzialmente sulle differenze di pronuncia della consonante iniziale dei sostantivi e delle radici verbali. La prima classificazione di questa lingua risale al 1938 e aveva soltanto due rami linguistici che comprendeva l'apache di pianura e le altre lingue orientali (p.e. jicarilla e lipan).\nIl mescalero e il chiricahua sono considerate lingue diverse anche se sono vicendevolmente comprensibili (Ethnologue li considera la stessa lingua). L'apache occidentale (soprattutto la variet\u00e0 linguistica Dilzhe) e il navajo sono pi\u00f9 simili tra loro di quanto non lo siano il mescalero e il chiricahua. Il lipan e l'apache di pianura sono pressoch\u00e9 estinti (il lipan potrebbe gi\u00e0 esserlo). Il chiricahua \u00e8 in grave pericolo. Anche il mescalero, il jicarilla e l'apache occidentale lo sono ma per fortuna i bambini imparano ancora la lingua sebbene il numero di parlanti in et\u00e0 scolare sia in diminuzione. Il navajo \u00e8 una delle lingue nordamericane pi\u00f9 forti, anche se il suo uso tra i bambini delle elementari \u00e8 sceso dal 90% al 30% nel 1998.\nFonetica.\nTutte le lingue apache presentano tratti fonetici simili. La descrizione sotto si concentrer\u00e0 essenzialmente sull'apache occidentale. Ci si possono attendere piccole variet\u00e0 di questa descrizione in altre lingue imparentate (p.e. navajo, jicarilla e chiricahua).\nConsonanti.\nLe lingue apache hanno un repertorio consonantico simile a quello delle 33 consonanti sotto (che si basa principalmente sull'apache occidentale):\nOrtografia (consonanti).\nL'ortografia pratica corrisponde grosso modo alla pronuncia delle lingue apache (in opposizione al sistema di scrittura dell'inglese o del vietnamita). Sotto si trova una tabella che accosta l'annotazione fonetica con il simbolo ortografico:\nAlcune convenzioni di traslitterazione: \nVocali.\nLe lingue apache hanno quattro vocali con luoghi di articolazione contrastanti (come viene scritto in un'ortografia \"pratica\" generale):\nAnche queste vocali possono essere corte o lunghe e orali (non nasali) o nasali. Le vocali nasali sono indicate da un diacritico (o uncino nasale) chiamato codetta, \u02db (preso in prestito dall'ortografia polacca) in apache occidentale, navajo e mescalero, mentre in jicarilla le vocali nasali sono indicate da un'evidenziazione della vocale. Nel chiricahua di Fort Sill le vocali nasali vengono indicate da una cediglia. Questo d\u00e0 vita a sedici vocali diverse:\nGli equivalenti in IPA delle vocali orali dell'apache occidentale sono:\ni = , ii = ,\ne = , ee = ,\no = , oo = ,\na = , aa = .\nIn lingua apache occidentale le vocali ortografiche o e oo sono scritte u in certi contesti. Questi contesti non includono le vocali nasalizzate, perci\u00f2 la nasale u non si trover\u00e0 mai nell'ortografia. Questa pratica perdura nel presente (forse in un certo senso senza consistenza).\nTuttavia nelle opere di Harry Hoijer e di altri linguisti americani tutte le vocali in o sono scritte come o. In maniera simile, il Navajo non utilizza la u ortografica e utilizza la vocale o.\nIn Chiricahua e Mescalero, questa vocale si scrive u in tutti i contesti (compresa la \u0173/u\u0327 nasalizzata).\nAltre pratiche possono essere utilizzate nelle lingue apache.\nToni.\nLe lingue apache sono lingue tonali. Hoijer e altri linguisti analizzano le lingue apache come lingue con un sistema fonetico-semantico di 4 toni (utilizzando il sistema di trascrizione americano):"}
{"id": "726230", "revid": "1543377", "url": "https://it.wikipedia.org/wiki?curid=726230", "title": "Ei\u00f0ur Gu\u00f0johnsen", "text": "\u00c8 stato per molti anni il capitano della nazionale islandese, della quale \u00e8 il primatista di reti a pari merito con Kolbeinn Sig\u00fe\u00f3rsson (26).\nBiografia.\nFiglio d'arte, suo padre Arn\u00f3r fu professionista in patria, in Belgio, Francia e Svezia, anche due dei suoi quattro figli, Andri e Sveinn, sono calciatori.\nCarriera.\nClub.\nCresciuto nel Valur, esord\u00ec sedicenne nel campionato islandese di prima divisione nel 1994. Notato dal , si trasfer\u00ec nei Paesi Bassi, dove rimase per due anni. Nel 1996 si ruppe la caviglia e fatic\u00f2 a riprendersi per via di una tendinite alla caviglia non diagnosticata in precedenza. Durante la riabilitazione il PSV Eindhoven stralci\u00f2 il contratto che lo legava al giocatore e cos\u00ec Gu\u00f0johnsen si accas\u00f2 al KR Reykjav\u00edk, con cui trascorse un breve periodo.\nNel 1998 pass\u00f2 al Bolton Wanderers, squadra della Premier League inglese. Con i \"Trotters\" gioc\u00f2 per due anni, realizzando 18 gol in 55 presenze. Nel 2000 fu messo sotto contratto dal Chelsea, con cui, in totale, segner\u00e0 78 gol in 263 partite vincendo numerosi trofei in ambito nazionale, e formando con Jimmy Floyd Hasselbaink una partnership inossidabile.\nNell'estate 2006, dopo una stagione da comprimario, \u00e8 stato acquistato dal Barcellona, club tra i pi\u00f9 prestigiosi della Liga spagnola. Con l'infortunio del centravanti Samuel Eto'o all'inizio della stagione 2006-2007, ha trovato spazio da titolare, risultando spesso decisivo per la sua squadra. Nel ritorno degli ottavi di finale della Champions League ha realizzato il gol della vittoria per 1-0 in casa del , sebbene la marcatura non abbia evitato l'eliminazione del Barcellona dal torneo. Con il Barcellona ha totalizzato 114 gettoni, di cui molti dalla panchina, e 19 reti.\nIl 31 agosto 2009 si \u00e8 trasferito a titolo definitivo al firmando un contratto biennale.\nNel gennaio 2010 viene ceduto in prestito al Tottenham. Il 20 marzo realizza la sua prima rete contro lo Stoke City (la partita terminer\u00e0 1-2 per il Tottenham). Proprio in tale squadra si trasferisce in estate. Nel gennaio del 2011, passa in prestito al Fulham. A prestito concluso rimane svincolato.\nIl 18 luglio 2011 viene messo sotto contratto dalla squadra greca dell', e a met\u00e0 ottobre subisce un infortunio (rottura di tibia e perone) che lo costringe a star fuori dai giochi per tutta la stagione, alla fine della quale rimane svincolato.\nNel settembre 2012 si aggrega allo Seattle Sounders per un periodo di prova. Il successivo 2 ottobre viene ingaggiato dal Cercle Brugge, club militante in Pro League. Pochi mesi dopo, viste le sue buone prestazioni, passa all'altra squadra cittadina, il .\nIl 5 dicembre 2014 firma un contratto di sei mesi con il Bolton, club in cui aveva gi\u00e0 militato tra il 1998 ed il 2000.\nIl 5 luglio 2015 si trasferisce allo Shijiazhuang, in Cina.\nIl 12 febbraio 2016 passa invece al Molde, in Norvegia. Il 3 agosto successivo rescinde il contratto col club. Il 24 agosto dello stesso anno firma con gli indiani del Pune City; tuttavia, a causa di un infortunio, non gioca neanche una partita e lascia la squadra dopo appena un mese.\nL'8 settembre 2017 annuncia il suo ritiro.\nNazionale.\nIl 24 aprile 1996 ha debuttato in Nazionale sostituendo il padre Arn\u00f3r nel secondo tempo di un'amichevole tra Islanda ed Estonia; i due sono entrati cos\u00ec nella storia del calcio, dato che mai prima di allora un padre e un figlio avevano giocato entrambi in una stessa partita internazionale. Viene convocato per gli Europei 2016 in Francia. Nel corso del torneo gioca 6 minuti pi\u00f9 recupero contro l'Ungheria ai gironi, subentrando poi negli ultimi 8 minuti pi\u00f9 recupero della partita persa per 5-2 contro la Francia nei quarti di finale.\nStatistiche.\nPresenze e reti nei club.\nTra club, Nazionale maggiore e Nazionali giovanili, Gu\u00f0johnsen ha giocato globalmente 786 partite segnando 197 reti, alla media di 0,25 gol a partita.\n\"Statistiche aggiornate al 26 settembre 2016.\"\nCronologia presenze e reti in Nazionale.\n \n "}
{"id": "726233", "revid": "3831", "url": "https://it.wikipedia.org/wiki?curid=726233", "title": "Sikiang", "text": ""}
{"id": "726235", "revid": "5245", "url": "https://it.wikipedia.org/wiki?curid=726235", "title": "Clivovalle", "text": ""}
{"id": "726236", "revid": "1369234", "url": "https://it.wikipedia.org/wiki?curid=726236", "title": "Derby County Football Club", "text": "Il Derby County Football Club, noto semplicemente come Derby County, \u00e8 una societ\u00e0 calcistica inglese con sede nella citt\u00e0 di Derby, nelle East Midlands, militante in Football League Championship (seconda divisione inglese) dal 2008.\nIl club venne fondato nel 1885 da William Morley come succursale della squadra locale di cricket e quattro anni dopo fu tra i dodici membri fondatori della Football League. Dopo la vittoria della FA Cup nella stagione 1945-1946, il club conobbe il suo periodo di maggior successo nella prima met\u00e0 degli anni settanta, quando conquist\u00f2 due titoli di First Division (1971-1972 e 1974-1975) ed un Charity Shield (1975).\nLa squadra, i cui calciatori e tifosi sono detti \"Rams\" (in italiano \"Arieti\"), veste di bianco e nero fin dal 1890. Dal 1997 disputa le proprie partite casalinghe al Pride Park Stadium, impianto da 33.600 posti a sedere.\nStoria.\nFondato nel 1885 come sezione calcistica del \"Derbyshire County Cricket Club\", il Derby County fu uno dei membri fondatori della Football League (FL) nel 1888. Tra la fine del XIX secolo e l'inizio del XX secolo il club arriv\u00f2 tre volte in finale di FA Cup (1897-1898, 1898-1899 e 1902-1903), ma usc\u00ec sempre battuto; la vittoria nella prestigiosa coppa arriv\u00f2 soltanto dopo la Seconda guerra mondiale (1945-1946).\nRetrocesso in seconda divisione nel 1953, il Derby County scese addirittura in Third Division due anni pi\u00f9 tardi. A riportare il club agli antichi fasti fu Brian Clough, che ottenne la promozione in First Division e nel 1972 conquist\u00f2 il primo storico titolo nazionale. Nella stagione seguente giunse fino alla semifinale di Coppa dei Campioni, dove venne eliminato dalla squadra italiana della . Negli anni ottanta un nuovo declino port\u00f2 il club in terza divisione, ma nel 1987 vi fu il ritorno in First Division e da allora i \"Rams\" hanno sempre militato nelle prime due divisioni nazionali; tra i giocatori pi\u00f9 rappresentativi del decennio vi \u00e8 Steve Buckley, autore di 323 presenze e 21 reti in partite di campionato tra il 1978 ed il 1986.\nNella stagione 2006-2007 il Derby County giunse al 3\u00ba posto in Football League Championship (seconda divisione inglese), qualificandosi cos\u00ec per i \"play-off\": dopo aver eliminato il ai calci di rigore in semifinale, la squadra di Billy Davies sconfisse il in finale, ottenendo la promozione in Premier League dopo cinque anni. La stagione 2007-2008 si rivel\u00f2 per\u00f2 molto negativa per i \"Rams\": la squadra ottenne una sola vittoria (1-0 casalingo contro il ), otto pareggi e addirittura ventinove sconfitte, con 20 gol segnati e 89 sub\u00ecti; si piazz\u00f2 cos\u00ec all'ultimo posto in classifica con soli 11 punti (minimo storico del campionato inglese nell'era dei tre punti a vittoria) e retrocesse in Football League Championship con sei giornate di anticipo rispetto alla fine del campionato. Paul Jewell, subentrato come CT all'esonerato Billy Davies a fine novembre, ammise pi\u00f9 volte che la rosa non era all'altezza della Premier League. Ciononostante la squadra venne costantemente supportata dal proprio pubblico (molto spesso le gare casalinghe registrarono il tutto esaurito), tanto che la societ\u00e0 decise di insignire i tifosi del titolo di \"Giocatore dell'Anno\", in segno di ringraziamento.\nLa stagione 2010-2011 part\u00ec con molto ottimismo da parte di tutto l'ambiente e degli addetti ai lavori, e le dichiarazioni iniziali del manager Nigel Clough infondevano fiducia. A fine stagione, per\u00f2, il Derby County si classific\u00f2 al 19\u00ba posto, centrando la salvezza soltanto a poche giornate dalla fine del campionato.\nLa stagione 2013-2014 vide l'arrivo in panchina dell'ex commissario tecnico della Nazionale inglese, Steve McClaren. L'annata cominci\u00f2 in modo molto positivo per i \"Rams\", che disputarono infatti un'ottima prima parte di campionato, soprattutto nei mesi di novembre e dicembre, quando piazzarono un filotto di nove risultati utili consecutivi (otto vittorie ed un pareggio) e finirono il girone di andata al 2\u00ba posto in classifica con 44 punti, quattro in meno della capolista . Nel ritorno, a causa di un leggero calo di risultati, la squadra di McClaren perse il suo vantaggio sul (poi promosso in Premier League) fino a subire il sorpasso, ma riusc\u00ec comunque a classificarsi terza, qualificandosi cos\u00ec ai \"play-off\" per la prima volta dopo sette anni. Qui i \"Rams\" affrontarono in semifinale il , vincendo per 2-1 all'andata e per 4-1 al ritorno, arrivando cos\u00ec in finale contro il : il 24 maggio il Derby venne per\u00f2 sconfitto per 0-1 dall'avversario e rimase quindi in FL Championship.\nRosa 2021-2022.\n\"Aggiornata al 24 agosto 2021.\"\nAllenatori.\nDi seguito l'elenco degli allenatori del Derby County dall'anno di fondazione ad oggi."}
{"id": "726239", "revid": "1450446", "url": "https://it.wikipedia.org/wiki?curid=726239", "title": "Fiona Apple", "text": "Inizi\u00f2 a studiare musica e a comporre le proprie canzoni molto presto. Nel 1994 firm\u00f2 con la Sony a soli diciassette anni il suo primo contratto discografico, grazie al quale pubblic\u00f2 nel 1996 il suo album di debutto \"Tidal\", che vendette oltre tre milioni di copie negli Stati Uniti e le permise di vincere un Grammy Award alla miglior interpretazione vocale rock femminile con il brano \"Criminal\".\nNel 1999 venne messo in commercio il suo secondo album \"When the Pawn...\" prodotto interamente da Jon Brion. L'album vendette oltre un milione di copie negli Stati Uniti ottenendo il disco d'oro e permise all'artista di ricevere ulteriori candidature ai Grammy. Il disco fu accolto molto positivamente dalla critica musicale ed entr\u00f2 nel Guinness dei Primati in qualit\u00e0 di album dal titolo pi\u00f9 lungo che sia mai entrato nelle classifiche statunitensi, di 90 parole. Nel 2005 fu la volta del terzo album di inediti, \"Extraordinary Machine\", prodotto inizialmente con Jon Brion e poi riarrangiato con Mike Elizondo per la pubblicazione ufficiale. L'album ricevette il disco d'oro, una candidatura ai Grammy e molte recensioni positive dalla critica.\nNel 2012 venne pubblicato il quarto album \"The Idler Wheel...\", che debutt\u00f2 alla terza posizione della classifica statunitense e ricevette il plauso universale di tutta la critica musicale professionista. Dopo quasi otto anni di parziale assenza dalle scene musicali, nel 2020 pubblica l'album \"Fetch the Bolt Cutters\", uno degli album maggiormente acclamati nella storia della musica, vincitore del Grammy Award al miglior album di musica alternativa del 2021.\nBiografia.\n\u00c8 figlia dell'attore Brandon Maggart e della cantante Diane McAfee; anche i suoi fratelli lavorano nel mondo dello spettacolo: la sorella Maude \u00e8 una cantante da cabaret, mentre il fratello Garett \u00e8 attore. Verso gli otto anni inizia a prendere lezioni di pianoforte, mentre a 11 anni scrive la sua prima canzone. A 12 anni subisce uno stupro da parte di uno sconosciuto, trauma che si ripercuote sui suoi testi, drammatici e intimistici, che sono la testimonianza di una personalit\u00e0 difficile e tormentata.\nGrazie ad un'amica, che fa ascoltare una demo alla produttrice Kathryn Schenker (gi\u00e0 con Sting e Smashing Pumpkins), nel 1994 viene messa sotto contratto dalla Sony. Nel 1996, a soli 18 anni, pubblica l'album \"Tidal\", che trova immediatamente un grande riscontro di critica e pubblico, fino a raggiungere il disco di platino. L'album spazia con disinvoltura tra canzoni pop e jazz, soul e blues, come il primo singolo \"Shadowboxer\". Dopo la pubblicazione dell'album d'esordio, ottiene un Grammy nella categoria \"Best new artist in a video\" e partecipa al festival femminile Lilith Fair.\nIn eterna lotta con il music business, il suo carattere difficile e ribelle la porta a porsi controcorrente a chi le vuole affibbiare etichette di bella, sexy e ricca.\nNel 1999 pubblica il suo secondo album dal titolo infinitamente lungo, abbreviato in \"When the Pawn...\". Il primo singolo estratto dall'album \u00e8 \"Fast as you can\". L'album contiene brani come \"Paper bag\" e \"Get gone\" ma, nonostante le aspettative, non riscuote lo stesso successo del suo album di debutto. Partecipa alla colonna sonora del film \"Pleasantville\" interpretando \"Across the Universe\" dei Beatles.\nLa lavorazione del suo terzo album \"Extraordinary Machine\" viene bloccata dalla Sony, che ritiene il suo lavoro poco commerciale e difficilmente distribuibile verso il grande pubblico. Nonostante questo l'album viene distribuito in rete, tanto da mobilitare i suoi fans in una raccolta di firme e coniare lo slogan \"FreeFiona!\". Per finalizzare e ritoccare la produzione dell'album rispetto alla versione filtrata online, Fiona Apple si affida a Mike Elizondo (gi\u00e0 al lavoro con Gwen Stefani e Eminem) e alla poetessa e produttrice Erzsebet Beck e finalmente nel 2005, dopo una travagliata gestazione, esce \"Extraordinary Machine\".\nNel 2006 interpreta una cover di \"Sally's song\" inclusa nell'edizione speciale della colonna sonora del film prodotto da Tim Burton \"Nightmare Before Christmas\". Nel 2011 ha partecipato all'album di cover in onore del cantante Buddy Holly, \"Rave on Buddy Holly\", interpretando il famoso brano \"Everyday\".\nNel 2012 pubblica il suo quarto album, dal titolo chilometrico \"The Idler Wheel Is Wiser Than the Driver of the Screw and Whipping Cords Will Serve You More Than Ropes Will Ever Do\". Ad affiancarla in questo album c'\u00e8 il produttore e polistrumentista Charley Drayton (gi\u00e0 con Iggy Pop e Neil Young). In \"Hot Knife\" Apple duetta con la sorella Maude Maggart. Nel 2020 pubblica il suo quinto album intitolato \"Fetch the Bolt Cutters\", un album che ha la particolarit\u00e0 di essere stato interamente registrato all'interno della casa dell'artista stessa.\nVegana, \u00e8 affetta da disturbo ossessivo-compulsivo."}
{"id": "726240", "revid": "339392", "url": "https://it.wikipedia.org/wiki?curid=726240", "title": "Coppa di Lega inglese", "text": ""}
{"id": "726241", "revid": "287204", "url": "https://it.wikipedia.org/wiki?curid=726241", "title": "Trachypithecus auratus", "text": "Il presbite di Giava (Trachypithecus auratus ) noto anche come presbite color ebano o budeng, \u00e8 una scimmia del Vecchio Mondo appartenente alla sottofamiglia dei Colobini. Vive solamente sull'isola di Giava e su alcune isole indonesiane circostanti. Va ricordato che con il nome comune \"presbite dorato\" viene indicata una specie diversa (\"Trachypithecus geei\").\nDescrizione.\nGeneralmente \u00e8 di colore nero lucido, con le zampe, i fianchi e le \u00abbasette\u00bb brunastri. Il termine latino \"auratus\" che compare nel suo nome scientifico significa \u00abdorato\u00bb, e si riferisce ad alcuni rari esemplari dalla colorazione insolita.\nCome in tutti i presbiti, la coda di questa specie \u00e8 molto lunga: pu\u00f2 raggiungere gli 87 cm di lunghezza, mentre il corpo \u00e8 di soli 55 cm. Le due sottospecie di questo presbite sono abbastanza simili nell'aspetto, ma sono separate geograficamente; sia i maschi che le femmine sono di colore nero lucido, nonostante queste ultime abbiano una chiazza di pelo bianco giallastro sulla regione pubica. I piccoli di entrambe le sottospecie sono di colore arancio. La sottospecie nominale, \"Trachypithecus auratus auratus\", include inoltre una rara razza che da adulta non perde la colorazione giovanile: il suo mantello si fa pi\u00f9 scuro molto lentamente ed ha i fianchi, gli arti e la zona intorno alle orecchie di colore giallo, anche se il dorso \u00e8 nero.\nHabitat.\nIl presbite di Giava vive nelle aree interne e periferiche delle foreste pluviali.\nAlimentazione.\nQuesto primate \u00e8 un animale diurno e arboricolo. La sua dieta \u00e8 prevalentemente erbivora, dal momento che si nutre di foglie, frutta, fiori e boccioli, nonostante mangi anche larve d'insetti. Come altri Colobini, ha evoluto uno stomaco specializzato in grado di digerire pi\u00f9 efficacemente la materia vegetale. Ha inoltre ghiandole salivari pi\u00f9 grandi che gli permettono di sminuzzare meglio il cibo.\nComportamento.\nCome altri presbiti, anche quello di Giava \u00e8 un animale sociale; vive in gruppi di circa sette esemplari, guidati da uno o due maschi adulti. Sebbene si prendano cura dei figli delle altre come del proprio piccolo, le femmine adulte sono molto aggressive nei confronti di quelle di altri gruppi. La colorazione brillante dei piccoli potrebbe avvertire le femmine della loro presenza e garantire loro di essere individuati e protetti. In questa specie non vi \u00e8 una stagione degli amori ben definita e le femmine danno alla luce un solo piccolo per volta.\nSottospecie.\nSe ne riconoscono due sottospecie:\nConservazione.\nLa lista rossa dell'IUCN classifica questa specie come vulnerabile."}
{"id": "726243", "revid": "767487", "url": "https://it.wikipedia.org/wiki?curid=726243", "title": "Sergio Barlozzi", "text": "Biografia.\nNel 1981 debutta con Ivano Fossati nel suo tour \"Panama e dintorni\", nel 1982 \u00e8 al fianco di Francesco De Gregori nel tour \"Titanic\" che si svolge nei pi\u00f9 grandi stadi di calcio italiani. L\u00ec inizia la lunga collaborazione col medico-cantautore Mimmo Locasciulli col quale suoner\u00e0 per decine di concerti e un disco (\"Tango dietro l'angolo\"). Suona anche con l'autore romano Roberto Kunstler, prodotto da Locasciulli e con Gigliola Cinquetti in un disco di brani prevalentemente scritti dalla Piccola Orchestra Avion Travel, da menzionare il suo apporto nell'album di Umberto Bindi del 1984. Nel 1986 fonda a Genova il BluStudio insieme con Beppe Quirici, Armando Corsi e Gian Siano, un piccolo studio di registrazione preferito da Ivano Fossati e Anna Oxa per la realizzazione dei loro demo. \u00c8 presente nel disco \"Nino in copertina\" di Nino Buonocore e nei dischi di Scialpi, Gino Paoli, Bungaro ed Umberto Bindi.\nSi dedica pienamente all'insegnamento della batteria. Nel 1993 svolge come batterista il tour di Anna Oxa per poi dedicarsi interamente all'attivit\u00e0 di fonico dal 1995 ad oggi. Tra gli artisti cui ha dato il suo suono: Billy Cobham, Samuele Bersani, Lucio Dalla, Gino Paoli, Irene Grandi, PFM, Rond\u00f2 Veneziano (con cui ha realizzato 5 lavori discografici anche in veste di programmatore), Ivana Spagna, Matia Bazar, Banda Osiris ed Eduardo De Crescenzo con cui collabora attualmente. Ha realizzato per Ivano Fossati la colonna sonora di \"L'estate di Davide\", film di Carlo Mazzacurati e, sempre con Fossati, la pre-produzione di Anime Salve di e con Fabrizio De Andr\u00e9. Ha curato il sound-design di diversi musical (\"Caruso\", \"Victor Victoria\" e \"Il fantasma dell'Opera\") tra cui \"Lungomare di Ostia\" di Maurizio Costanzo e Alex Britti e A Un passo Dal Sogno. Svolge da anni il ruolo di fonico responsabile della messa in onda musicale di vari programmi televisivi, tra cui \"Parla con me\" condotto e scritto da Serena Dandini e Dario Vergassola e la stagione 2007/08 di Domenica IN per RAI 1 e di Forum per Mediaset dove tuttora svolge il ruolo di fonico della diffusione per Stonata Produzioni Ha curato inoltre la messa in onda del Premio Barocco 2007 e del Festival di Castrocaro 2007 e del Premio Massimo Troisi. Vive a Roma."}
{"id": "726245", "revid": "110157", "url": "https://it.wikipedia.org/wiki?curid=726245", "title": "Bburago", "text": "Bburago \u00e8 stata un'azienda italiana operante nel settore del modellismo.\nHa prodotto modelli dal 1974 al 2005, a Burago di Molgora, in Lombardia. Oggi \u00e8 uno dei marchi commerciali nel portfolio della cinese May Cheong Group.\nStoria e produzione della Bburago.\nInizialmente denominata Martoys, l'azienda ha preso il nome Bburago alla met\u00e0 degli anni settanta. Fondatore fu il cavalier Mario Besana che entr\u00f2 nel settore del modellismo automobilistico gi\u00e0 nel 1966 con il marchio Mebetoys, acronimo di \"Meccanica Besana Toys\", insieme ai fratelli Ugo e Martino.\nI primi modelli erano riprodotti in scala 1/24 e raffiguravano collezioni sportive di automobili. Caratterizzati da un'ottima cura dei dettagli rispetto a prodotti di pari costo, includevano sempre le porte apribili.\nIn epoca successiva fu prodotta una collezione di autovetture d'epoca in scala 1/18 ed una in scala 1/43. Molti modelli prodotti in scala 1/24 e 1/18 (ed anche alcuni in scala 1/43) furono venduti anche in \"kit di montaggio\" e potevano essere assemblati e personalizzati a seconda dell'abilit\u00e0 del modellista. La maggior parte dei modelli prodotti erano comunque venduti gi\u00e0 montati. Alcune serie comprendevano versioni stradali e da competizione di uno stesso automodello. La carrozzeria dei modelli era in metallo pressofuso (die-cast). Il primo articolo della serie 1/18 fu la Rolls Royce Camargue, tutta apribile, che per\u00f2 nella realt\u00e0 era in scala 1/22. Essa diede il via a un'importante gamma di modelli in questa dimensione che ebbe un formidabile successo commerciale e che permise all'azienda brianzola di farsi conoscere nel mondo. Nel 1977 vennero prodotte alcune monoposto di Formula Uno in scala 1/14 per la serie Grand Prix, tra cui la Ferrari 312 T2. Da ricordare poi la serie Tons in scala 1/43 che riguardava alcuni camion Fiat in scala 1:43 proposti con vari allestimenti.\nL'azienda \u00e8 stata coinvolta nel 2005 in uno scandalo finanziario che ha portato al decreto di fallimento della stessa emanato il 17 ottobre 2005 dal tribunale di Monza e al successivo arresto di varie persone coinvolte. In tale occasione, l'azienda ha cessato ogni produzione.\nIl marchio Bburago.\nIl solo marchio \u00e8 stato in seguito rilevato dalla cinese May Cheong Group (proprietaria anche del marchio Maisto e Polistil) che ha ripreso la produzione in Cina, togliendo dal catalogo alcune delle vecchie collezioni ed inserendone di nuove. Dal primo gennaio 2013 i marchi Bburago, Maisto e Polistil, sono stati distribuiti da MacDue Group, azienda brianzola fondatrice del brand Motorama, fino al 2018, anno in cui sono passati a Goliath Games, multinazionale del giocattolo con sede in Olanda e filiale italiana."}
{"id": "726247", "revid": "767487", "url": "https://it.wikipedia.org/wiki?curid=726247", "title": "Waregem", "text": "Waregem \u00e8 un comune belga di 37.155 abitanti, situato nella provincia fiamminga delle Fiandre Occidentali.\nStoria.\nComprende le frazioni di Beveren, Desselgem, Sint-Eloois-Vijve e la stessa Waregem. Al 1\u00ba gennaio 2006 il comune contava 35.852 abitanti, su una superficie di 44,34 km\u00b2, con una densit\u00e0 di 809 abitanti per km\u00b2.\nNota per le annuali corse di cavalli presso il locale ippodromo, accompagnate da una settimana di festeggiamenti, \u00e8 sede della squadra di calcio del K.S.V. Waregem, ora nota come Zulte-Waregem. Nel cimitero americano della prima guerra mondiale riposano le spoglie di 368 militari statunitensi caduti durante la battaglia per la liberazione del Belgio.\nSport.\nCalcio.\nLa squadra principale della citt\u00e0 \u00e8 lo Sportvereniging Zulte Waregem.\nCiclismo.\nIl 17 e il 18 agosto 1957 ha ospitato i Campionati del mondo di ciclismo su strada di quell'anno."}
{"id": "726248", "revid": "23390", "url": "https://it.wikipedia.org/wiki?curid=726248", "title": "Quartiere gay", "text": ""}
{"id": "726249", "revid": "28592", "url": "https://it.wikipedia.org/wiki?curid=726249", "title": "Alpi friulane", "text": ""}
{"id": "726250", "revid": "28592", "url": "https://it.wikipedia.org/wiki?curid=726250", "title": "San Lorenzo in Correggiano", "text": ""}
{"id": "726253", "revid": "767487", "url": "https://it.wikipedia.org/wiki?curid=726253", "title": "Another Sunny Day", "text": "Gli Another Sunny Day sono stati una band indie pop originaria della Cornovaglia ma presto trasferitasi a Londra, attiva tra la fine degli anni ottanta ed i primissimi anni novanta.\nOltre al loro unico album, \"London Weekend\" del 1992, hanno pubblicato diversi 7\" come era consuetudine dell'etichetta presso la quale incidevano: la Sarah Records.\nDopo lo scioglimento del gruppo il leader Harvey Williams prosegu\u00ec la sua carriera come solista."}
{"id": "726254", "revid": "1924342", "url": "https://it.wikipedia.org/wiki?curid=726254", "title": "Tidal (album)", "text": "Tidal \u00e8 l'album in studio di debutto della cantautrice statunitense Fiona Apple, pubblicato il 23 luglio 1996."}
{"id": "726261", "revid": "1404372", "url": "https://it.wikipedia.org/wiki?curid=726261", "title": "Metropolitana di Istanbul", "text": "La metropolitana di Istanbul (in turco: \"\u0130stanbul metrosu\") \u00e8 una rete di linee metropolitane che serve la citt\u00e0 di Istanbul.\nSi compone di sei linee: quattro (M1, M2, M3 e M6) sul lato europeo della citt\u00e0, due (M4 ed M5) su quello asiatico.\nLa rete \u00e8 gestita da Metro Istanbul, azienda pubblica controllata dal Comune metropolitano di Istanbul.\nNonostante la T4 venga ufficialmente considerata dal gestore una linea di tram, le sue caratteristiche tecniche la rendono classificabile come metrotranvia.\nLinee.\nLa rete metropolitana si compone di sei linee, quattro di tipo classico e due di tipo leggero.\nLo scartamento dei binari \u00e8 per tutte le linee di millimetri, il cosiddetto \"scartamento normale\".\nLinea M1.\nLa linea M1 della metropolitana di Istanbul collega la citt\u00e0 dal centro, con capolinea a Yenikap\u0131, dividendosi in due diramazioni, una verso nord-ovest, con capolinea a Kirazl\u0131 e un'altra verso sud-ovest, con capolinea a Atat\u00fcrk Havaliman\u0131.\n\u00c8 una linea di metropolitana leggera (\"hafif metro\") ed \u00e8 stata la prima linea metropolitana della citt\u00e0, aperta nel 1989.\nLa linea M1 conta 23 stazioni, per una lunghezza di 26,1 chilometri.\nIn media, il servizio viene usato da viaggiatori al giorno.\nLinea M2.\nIl primo cantiere per la costruzione della linea M2 della metropolitana di Istanbul risale al 1992, otto anni prima dell'inaugurazione del primo tratto (Taksim \u2013 4. Levent) avvenuta il 16 settembre 2000. La linea \"M2\" ha 16 stazioni in servizio:\nLinea M3.\nLa linea M3 della metropolitana di Istanbul \u00e8 situata nella parte europea della citt\u00e0. \u00c8 entrata in servizio il 14 giugno 2013. Presso il capolinea di Kirazl\u0131 \u00e8 possibili l'interscambio con la linea 1B. Il percorso \u00e8 interrato.\nLa M3 conta 11 stazioni, per una lunghezza di 15,9 km.\nLinea M4.\nLa linea M4 della metropolitana di Istanbul \u00e8 la prima linea metropolitana del lato asiatico della citt\u00e0, entrata in servizio nell'agosto del 2012. Per la maggior parte del suo percorso, la linea corre parallela alla ferrovia Istanbul-Ankara. Il suo percorso \u00e8 interamente sotterraneo.\nLa M4 conta 19 stazioni, per una lunghezza di 26,5 km.\nPresso la stazione di Kad\u0131k\u00f6y la linea si interconnette con la linea tranviaria T3 e il terminal dei traghetti \u0130DO, mentre a Ayr\u0131l\u0131k \u00c7e\u015fmesi la linea si interconnette con la stazione del Marmaray.\nLinea M5.\nLa linea M5 della metropolitana di Istanbul \u00e8 la seconda linea metropolitana del lato asiatico della citt\u00e0 ed \u00e8 entrata in servizio nel dicembre del 2017. \u00c8 la prima linea metropolitana automatica della Turchia.\nLa M5 conta nove stazioni, per una lunghezza di 10,5 km.\nIl solo interscambio della linea \u00e8 presso la stazione di \u00dcsk\u00fcdar, ove la linea si interconnette con la stazione del Marmaray e il terminal dei traghetti \u0130DO.\nLinea M6.\nLa linea M6 della metropolitana di Istanbul \u00e8 una linea di metropolitana leggera che serve l'area a nord-est del centro, collegando Levent a Bo\u011fazi\u00e7i \u00dcniversitesi.\nLa linea M6 conta 4 stazioni, per una lunghezza di 3,3 chilometri.\nIl solo interscambio della linea \u00e8 presso la stazione di Levent, ove vi \u00e8 l'interconnessione con la linea M2.\nProgetti.\nI progetti attuali prevedono il prolungamento di alcune linee esistenti e la realizzazione di nuove linee."}
{"id": "726262", "revid": "466539", "url": "https://it.wikipedia.org/wiki?curid=726262", "title": "Rinascimento", "text": "Il Rinascimento fu un periodo storico che si svilupp\u00f2 in Italia tra la fine del Medioevo e l'inizio dell'Et\u00e0 Moderna in un arco di tempo che va dall'inizio del quindicesimo secolo, fino alla fine del sedicesimo secolo. I suoi limiti cronologici conoscono ampie differenze tra discipline ed aree geografiche. \nVissuto dalla maggior parte dei suoi protagonisti come un'et\u00e0 di cambiamento, matur\u00f2 un nuovo modo di concepire il mondo e se stessi, sviluppando le idee dell'umanesimo, nato in ambito letterario nel quattordicesimo secolo per il rinato interesse degli studi classici, per opera soprattutto di Francesco Petrarca, e portandolo a influenzare per la prima volta anche le arti figurative e la mentalit\u00e0 corrente.\nContesto storico.\nIl XV secolo fu un periodo di grandi sconvolgimenti economici, politici, religiosi e sociali, infatti viene assunto come epoca di confine tra basso medioevo ed et\u00e0 moderna dalla maggior parte degli storiografi, sebbene con alcune differenze di datazione e di prospettiva.\nTra gli eventi di maggior rottura in ambito politico ci furono la questione orientale, segnata dall'espansione dell'Impero Ottomano (il quale, dopo la caduta di Costantinopoli nel 1453 giunge a minacciare l'Ungheria e il territorio austriaco) e un'altra occidentale, caratterizzata dalla nascita degli Stati moderni, tra cui le monarchie nazionali di Francia, Inghilterra e Spagna, cos\u00ec come l'impero di Carlo V, che a differenza degli imperi medievali presenta un progetto di accentramento del potere, tipico delle istituzioni politiche moderne, per quanto la rinascita dell'impero di Carlo V pu\u00f2 essere vista anche come un ritorno alla dimensione sovranazionale che caratterizzava il Medioevo.\nIn ambito economico e sociale, con la scoperta del Nuovo Mondo, avvengono espansioni coloniali che allargano a dismisura l'orizzonte del mondo europeo. Iniziano enormi trasformazioni in Europa, accompagnate da squilibri e contraddizioni: se da una parte si fa spazio l'economia mercantile su scala mondiale, dall'altra le campagne restano legate a realt\u00e0 tipiche dell'economia feudale. Il fulcro del commercio si sposta inoltre dal Mar Mediterraneo verso il Nord Europa e l'Oceano Atlantico.\nIn ambito religioso avvenne la Riforma protestante, cio\u00e8 lo scisma fra Chiesa cattolica e Chiesa protestante. La Riforma intendeva rinnovare la Chiesa romana, stigmatizzandone le rilassatezze e le corruzioni come gi\u00e0 in precedenza era accaduto in occasioni di vari tentativi di rinnovamento sia all'interno sia all'esterno della Chiesa stessa, ma fin\u00ec per costituire una realt\u00e0 indipendente non solo per l'intransigenza delle rispettive posizioni ideologiche, ma anche a causa dei risvolti politici con cui essa si intrecci\u00f2.\nPeriodizzazione.\nQuando si parla di Rinascimento risulta piuttosto difficile stabilirne una data di inizio, che varia a seconda delle discipline. Nei moderni manuali di storia dell'arte, Giotto \u00e8 considerato tra gli anticipatori del Rinascimento grazie alla sua tecnica artistica innovativa, ripresa e valorizzata poi da Masaccio.\n\u00c8 accertato comunque che un notevole rinnovamento culturale e scientifico si svilupp\u00f2 negli ultimi decenni del XIV secolo e nei primi del XV secolo principalmente a Firenze. Da qui, tramite gli spostamenti degli artisti, il linguaggio fu esportato nel resto d'Italia (soprattutto a Venezia e Roma), poi, nel corso del XVI secolo, in tutta Europa. Altri importanti centri rinascimentali in Italia, oltre alle gi\u00e0 citate Venezia e Roma, furono Rimini, Ferrara, Urbino, Siena, Padova, Perugia, Vicenza, Verona, Mantova, Milano e Napoli. Da quest'ultima citt\u00e0, attorno alla met\u00e0 del Quattrocento, le forme rinascimentali peculiari vennero successivamente esportate nella penisola iberica.\nUna prima crisi del Rinascimento fiorentino si sarebbe avuta dopo la morte di Lorenzo il Magnifico (1492) e la presa di potere da parte di Girolamo Savonarola, il quale tuttavia, se da un lato istitu\u00ec una repubblica teocratica mirante a colpire gli aspetti pi\u00f9 paganeggianti e lussuriosi sul Rinascimento, dall'altra innesc\u00f2 un processo di ripensamento e rinnovamento della tradizione religiosa, destinata a durare ben oltre la sua esecuzione al rogo nel 1498.\nBertrand Russell e alcuni studiosi pongono la data della fine del Rinascimento al 6 maggio 1527, quando le truppe spagnole e tedesche saccheggiarono Roma. Per la maggior parte degli storici dell'arte e della letteratura il passaggio dal Rinascimento al manierismo avviene in Italia negli anni venti del Cinquecento e non oltre la met\u00e0 del XVI secolo, mentre nella storia della musica la conclusione si situerebbe pi\u00f9 avanti, attorno al 1600.\nRinascimento, Medioevo e antichit\u00e0.\nA dire il vero, la ripresa dei modi dell'et\u00e0 classica greca e romana e la rinnovata consapevolezza di discendenza e legame col mondo antico non fu una novit\u00e0 del XIV secolo, anzi nel corso del Medioevo si erano avute varie rinascite e rinascenze: la rinascenza longobarda, carolingia, ottoniana, rinascita dell'anno Mille, rinascimento del XII secolo.\nMa ci sono almeno due aspetti che caratterizzano inequivocabilmente il Rinascimento rispetto a queste esperienze precedenti:\nInoltre il passato che le personalit\u00e0 del Rinascimento aspiravano a rievocare non era qualcosa di aulico e mitologico, ma anzi, tramite gli strumenti moderni della filologia e della storia, essi cercavano una fisionomia dell'antico pi\u00f9 vera e autentica possibile.\nInfine il passato classico non veniva imitato servilmente, ma rielaborato come esempio e fonte di ispirazione per nuove creazioni originali.\nInterpretazioni.\nEsistono diverse interpretazioni del Rinascimento. Particolarmente dibattuta \u00e8 la questione se esso sia da considerare come un momento di rottura, o viceversa come una fase di proseguimento rispetto al Medioevo. Naturalmente i cambiamenti non avvennero in modo repentino e il retaggio medievale in generale non venne abbandonato. Ad ogni modo, il primo grande interprete del Rinascimento si \u00e8 avuto nell'Ottocento con Jacob Burckhardt, il quale sosteneva la tesi della discontinuit\u00e0 rispetto al Medioevo, sottolineando come l'uomo medievale non avesse secondo lui nessun valore se non come membro di una collettivit\u00e0 o di un ordine, mentre solo nel Rinascimento avrebbe preso avvio in Italia un atteggiamento, segnato dalla nascita delle signorie e dei principati, pi\u00f9 libero e individualistico da parte dell'uomo nei confronti della politica e della vita in generale. Burckhardt definisce i due periodi rispettivamente con tre aggettivi, per cui il Medioevo sarebbe stato trascendentista, teocentrico e universalista, e il Rinascimento invece immanentista, antropocentrico e particolarista.\nAgli inizi del Novecento si \u00e8 avuta tuttavia una forte reazione alle idee di Burckhardt, impersonata soprattutto da Konrad Burdach, che \u00e8 il massimo sostenitore della continuit\u00e0 tra Medioevo e Rinascimento. Secondo Burdach non vi \u00e8 nessuna rottura fra i due periodi, che costituiscono dunque un'unica grande epoca... e se proprio si vuole parlare di rinascita bisogna addirittura risalire all'anno Mille. Egli si accorge infatti che i temi della Riforma luterana erano gi\u00e0 contenuti nelle eresie medioevali, e che Medioevo e Rinascimento hanno una stessa fonte in comune: il mondo classico. Burdach dice persino che il Rinascimento \u00e8 un'invenzione religiosa italiana che dovrebbe essere ampiamente rivalutata; non esiste alcun Medioevo oscurantista e l'idea di Rinascimento \u00e8 da retrodatare. Questa tesi venne continuata da alcuni studiosi francesi della scuola degli Annales, mentre in Italia fu divulgata dalle opere di \u00c9tienne Gilson.\nPi\u00f9 recente \u00e8 l'interpretazione di Eugenio Garin, il quale, dopo essere stato sostenitore della tesi della discontinuit\u00e0, ha rivisto il suo giudizio evidenziando anche gli aspetti di continuit\u00e0 rispetto al Medioevo, attestandosi su posizioni che smorzano decisamente il carattere di contrapposizione tra le due epoche.\nIl ruolo dell'uomo.\nSecondo Burckhardt, la nuova percezione dell'uomo e del mondo che gli stava intorno sarebbe stata molto diversa nell'et\u00e0 rinascimentale da quella dei secoli precedenti. Il singolo individuo sarebbe stato ormai visto come un soggetto unico in tutto il creato, in grado di autodeterminarsi e di coltivare le proprie doti, con le quali potr\u00e0 vincere la Fortuna (nel senso latino, \"sorte\") e dominare la natura modificandola. Celebre \u00e8 l'affermazione attinta dal mondo classico \"homo faber ipsius fortunae\" (\u00abl'uomo \u00e8 artefice della propria sorte\u00bb), che venne ripresa anche nell'orazione \"De hominis dignitate\" di Pico della Mirandola, una sorta di manifesto del pensiero dell'epoca, dove l'uomo \u00e8 presentato come \"libero e sovrano artefice di se stesso\", con la potenza divina relegata ormai sullo sfondo.\nLa valorizzazione di tutte le potenzialit\u00e0 umane \u00e8 alla base della dignit\u00e0 dell'individuo, con il rifiuto della separazione tra spirito e corpo: la ricerca del piacere e della felicit\u00e0 mondana non sarebbe pi\u00f9 rivestita di colpevolezza e disonest\u00e0, ma anzi elogiata in tutte le sue forme (\"De voluptate\", Lorenzo Valla). Nuovo valore verrebbe dato ora alla dialettica, allo scambio di opinioni e informazioni, al confronto. Non a caso la maggior parte della letteratura umanistica ha la forma di un dialogo, esplicito (come nel \"Secretum\" di Petrarca) o implicito (come le epistole), dove \u00e8 al centro la fiducia nella parola e nella collaborazione civile, sebbene la vita associata fosse una caratteristica gi\u00e0 dell'epoca comunale.\nQuesta nuova concezione si sarebbe diffusa con entusiasmo, ma, basandosi sulle forze dei singoli individui, non sarebbe stata priva di lati duri e angoscianti, sconosciuti nel rassicurante sistema medievale. Alle certezze del mondo tolemaico, si sostituirono le incertezze dell'ignoto, alla fede nella Provvidenza si avvicend\u00f2 la pi\u00f9 volubile Fortuna e la responsabilit\u00e0 dell'autodeterminazione comportava l'angoscia del dubbio, dell'errore, del fallimento. Questo rovescio della medaglia, pi\u00f9 sofferto e spaventoso, si ripresent\u00f2 ogni volta che il fragile equilibrio economico, sociale e politico veniva meno, togliendo il sostegno agli ideali.\nBurdach tuttavia mette in rilievo come i concetti di rinascita e rinnovamento di s\u00e9 fossero una prerogativa gi\u00e0 del Medioevo, ad esempio del ravvivamento religioso che si era avuto con Gioacchino da Fiore e Francesco d'Assisi, mirante a riscoprire la dimensione interiore dell'individuo. Con Petrarca e Ficino rifiorisce anche quello spirito neoplatonico che era emerso gi\u00e0 nel Duecento con Bonaventura. Non ci sarebbe quindi nessun respingimento di Dio, ma anzi dei fermenti di forte rinnovamento religioso, contrariamente all'immagine paganeggiante che ne viene data da Burckhardt. La fede cristiana nel Dio che si fa uomo non aveva mai portato, peraltro, ad uno svilimento delle prerogative umane neppure nel Medioevo. Nel Rinascimento vero e proprio si avrebbe soltanto un desiderio di riscoperta rivolto maggiormente verso se stessi. L'ascetismo medievale, che pure aveva conosciuto numerose forme di vita collettiva, fu una prerogativa anche del Rinascimento, ad esempio dello spirito rinnovatore di Savonarola e di Lutero.\nL'esperienza umanistica, come evidenzia Eugenio Garin, ha come caratteristica fondamentale la formazione spirituale, morale e civile dell'uomo ottenuta con la scoperta dei classici. La filologia umanistica \u00e8 un esercizio atto a formare lo spirito critico, a dare il senso della dimensione storica (gli umanisti ebbero per primi la consapevolezza del distacco dal mondo antico, inesistente nel Medioevo), a rinnovare il gusto estetico e a fondare nell'uomo il senso della vita come dimensione civile e la coscienza del possesso di tutte le facolt\u00e0 poste in lui dalla natura. Gli interessi puramente \"umani\" e lo spirito civile animano la prima grande stagione dell\"'Umanesimo\", soprattutto dell'Umanesimo fiorentino, e stanno a fondamento di una nuova concezione dell'uomo e della natura.\nIl ruolo della societ\u00e0.\nLa consapevolezza di questi temi era comunque patrimonio di una \u00e9lite ristretta, che godeva di un'educazione pensata per un futuro nelle cariche pubbliche. Gli ideali degli umanisti per\u00f2 erano condivisi dalla maggiore fetta della societ\u00e0 borghese, soprattutto perch\u00e9 si riflettevano nella prassi che si andava definendo. Gli stessi intellettuali provenivano spesso dalla societ\u00e0 artigiana e mercantile, gi\u00e0 impregnati degli ideali di etica civile, pragmatismo, individualismo, competitivit\u00e0, legittimazione della ricchezza ed esaltazione della vita attiva.\nGli artisti erano pure partecipi di questi valori, anche se non avevano un'istruzione che poteva competere con quella dei letterati; nonostante ci\u00f2, grazie anche alle opportune collaborazioni e alle grandi capacit\u00e0 tecniche apprese sul campo, le loro opere suscitavano un vasto interesse a tutti livelli, annullando le differenze elitarie poich\u00e9 pi\u00f9 facilmente fruibili rispetto alla letteratura, rigorosamente ancora redatta in latino.\nIl rinnovamento culturale.\nIl rinnovamento culturale si manifesta nel Rinascimento con la trasformazione dell'educazione scolastica. Fino ad allora i libri e il metodo didattico usato nel Trecento consisteva nell'adottare i testi medioevali dei rinomati \"auctores otto\" consistenti in filastrocche da imparare a memoria. Rapidamente, anche se ancora nel Quattrocento erano stati riprodotti a stampa, scompaiono i testi medioevali e le nuove generazioni studiano i classici nelle lingue originali: latino, greco, ebraico.\nI centri della diffusione di questo nuovo sapere sono le nuove scuole di arti liberali, le cancellerie e le corti dei principi dove si insegna alle nuove emergenti classi borghesi come amministrare il potere e guidare i popoli servendosi dell'arte retorica, delle nuove ideologie e di un sapere storico, economico e sociale.\nIl nuovo Umanesimo penetra anche nelle Universit\u00e0 causando polemici contrasti tra i vecchi Studia universitatis e quelle nuove scuole sorte sotto la protezione delle corti e delle cancellerie. Gli \"studia humanitatis\" acquistano rinomanza per l'insegnamento della grammatica, della retorica e della dialettica a cui si aggiunse presto la didattica dell'aritmetica, della geometria e dell'astronomia mentre nelle tradizionali universit\u00e0 permangono difficolt\u00e0 all'accoglimento del nuovo sapere che ora, implicando anche il commento e l'analisi filologica delle grandi opere greche, d\u00e0 l'avvio al rinnovamento della scienza.\nIl rinnovamento operato dagli studia humanitatis si esprime nel nuovo concetto di cittadino dei secoli tra il Quattrocento e il Seicento. Lo Stato cerca nuovi politici esperti delle nuove professioni e insieme in grado di gestire la cosa pubblica. Vale ancora la definizione aristotelico e ciceroniana di uomo come essere politico che deve occuparsi della \"res publica\". La scuola deve prepararlo presentandogli i grandi modelli del passato con lo studio dei classici strumenti per la formazione dello spirito sociale.\nVita quotidiana.\nTra il XV e XVI secolo il tempo libero \u00e8 dedicato nelle corti d\u2019Italia alle corse di cavalli e alle giostre che vedono impegnate le diverse compagnie cittadine, vere e proprie competizioni con le loro bandiere che servono da diversivi dalle cruente guerre civili.\nLa corte del principe poi conquista il favore del popolino con eventi particolari, residui del resto delle feste pagane, come il Carnevale dove il popolo pu\u00f2 lasciarsi andare agli eccessi e credere di potersi sostituire per un giorno al potere costituito.\nRientravano nelle attivit\u00e0 dedicate al tempo libero per i cavalieri inglesi, francesi e tedeschi la caccia e l'agricoltura, giudicate invece come non appropriate per chi apparteneva alla nobilt\u00e0 dal letterato umanista Niccol\u00f2 Niccoli e da Pietro de' Medici il quale riteneva che la propria casata, bench\u00e9 di origine non nobile, poteva accomunarsi all'aristocrazia adottando le tradizionali usanze dei cavalieri medioevali come il torneo e la corsa delle lance che vennero spesso praticati a Firenze. Concordava nel ritenere questi passatempi tipici del cortigiano anche il Castiglione che nell'esercizio cavalleresco identificava un'importante qualit\u00e0 esteriore del nobile.\nStrumento di acquisizione di popolarit\u00e0 erano anche i sontuosi banchetti regolati da un rigido cerimoniale per la somministrazione dei cibi e l'assegnazione dei posti. I banchetti pubblici tenuti in occasione di feste famigliari, religiose o comunali si tenevano all'aperto o in grandi sale dove era in mostra la ricchezza della famiglia con l'oreficeria per la tavola o con il vasellame prezioso esposto in grandi credenze a vetro. Lo svolgimento del banchetto era inoltre allietato da musica e dai cosiddetti \"intermezzi\": spettacoli d'arte varia che si sviluppavano in vere e proprie rappresentazioni teatrali e commedie dell'antica Roma.\nNelle citt\u00e0 la vita quotidiana \u00e8 segnata dalle attivit\u00e0 dei bottegai e degli artigiani che lavorano fuori delle mura della propria casa mentre quelli dediti alla tessitura e al filatoio svolgono il loro lavoro nella loro abitazione dove abitualmente ci si riunisce in grandi e confortevoli sale per i pasti e le veglie dopo cena dove si esercita l'arte del conversare a proposito di dote e interessi, di religione o di scandali locali. Successivamente si impiega il tempo libero serale per il gioco delle carte, degli scacchi o dei dadi mentre i bambini giocano a esercitarsi nella lettura\nIl ruolo della donna.\nCol Rinascimento cambia anche il ruolo della donna rispetto al Medioevo: \u00abfinalmente, per ben intendere la vita sociale dei circoli pi\u00f9 elevati del Rinascimento, \u00e8 da sapere che la donna in essi fu considerata pari all'uomo\u00bb. Soprattutto in ambito educativo la donna \u00abnelle classi pi\u00f9 elevate era essenzialmente uguale a quella dell'uomo\u00bb, distinguendosi per le sue doti letterarie e filologiche, e contribuendo al rilancio della poesia italiana \u00abonde un numero considerevole di donne acquistarono una grande celebrit\u00e0\u00bb.\nFino al Trecento, secondo Paolo da Certaldo (1320 circa\u20131370 circa) la donna doveva seguire come modello l'esempio della Vergine Maria accudendo la casa. Le bambine, raggiunti i tre anni dovevano dormire separate dai maschietti e indossare una veste lunga sino ai piedi. Compiuti i 12 anni diveniva compito precipuo dei genitori la sorveglianza sulle figlie, libere soltanto di lavorare in casa, stando lontane dalle finestre e conservando cos\u00ec le principali doti femminili: piet\u00e0, pudore e onore.\nDopo il matrimonio la tutela della donna passava dal padre al marito che eviter\u00e0 nei casi pi\u00f9 coercitivi che la moglie si affacci alla finestra o che si intrattenga sulla porta di casa per spiare o per ciarlare. Le mogli, in assenza del marito si prendono allora la libert\u00e0 di andare in chiesa, al mercato, al pozzo o al mulino, tutti luoghi questi dove spesso nascono amori destinati presto a morire\nA partire dal Rinascimento in Italia, il ruolo della donna, in specie per quella appartenente all'aristocrazia e all'alta borghesia, al contrario del resto d'Europa, \u00e8 particolarmente significativo: riceve un'educazione, come quella dell'uomo, basata sulle materie classiche e acquista rilievo nella vita sociale nella conduzione di feste, balli e tornei. La condizione femminile acquisisce valore come sposa, madre dedita alla cura della famiglia di cui cura gli interessi, anche politici, in assenza del marito. Tipico esempio di queste doti fu Lucrezia Borgia: perfetta castellana rinascimentale, acquist\u00f2 la fama di abile politica e accorta diplomatica, tanto che il marito arriv\u00f2 ad affidarle la conduzione politica e amministrativa del ducato quando doveva assentarsi da Ferrara. Fu anche un'attiva mecenate, accogliendo a corte poeti e umanisti come Ludovico Ariosto, Pietro Bembo, Gian Giorgio Trissino e Ercole Strozzi.\nL'eleganza nel vestire degli uomini e delle donne italiane nel Rinascimento non ha pari nel resto d'Europa. Per evitare eccessive stravaganze vari provvedimenti impongono regole restrittive nonostante le quali per\u00f2 non riescono a controllare l'influenza francese e spagnola. Le donne curano in modo particolare il loro aspetto dal colore della pelle sino a quello dei capelli che la moda prescrive dover essere biondi. L'uso dei cosmetici e del profumo sono tanto diffusi che persino nel contado divengono abituali.\nChi aspira a mostrare la propria agiatezza tramite l'abbigliamento e preziosi gioielli sono le donne della buona societ\u00e0 e le cortigiane alle quali successivamente viene vietato di indossare stoffe pregiate che tuttavia continuano a essere usate per abiti lussuosi nascosti sotto un mantello di sargia nera. Nel 1546 Cosimo I impone alle cortigiane di portare un nastro giallo per non essere confuse con le donne di buona famiglia..\nLa famiglia.\nDopo il 1348, a seguito delle epidemie di peste, la famiglia era di solito formata da 4 persone, i genitori e due figli. Agli inizi del Trecento le famiglie tendevano a essere molto pi\u00f9 numerose e multinucleari come quelle che si riformarono agli inizi del Quattrocento dove leggi e regolamenti raccomandavano le pi\u00f9 larghe coabitazioni dei membri appartenenti allo stesso lignaggio e dei parenti acquisiti (parentado) con i matrimoni. Anche i domestici erano considerati membri della famiglia alla cui vita privata spesso partecipavano anche i vicini e gli amici che potevano essere stati scelti come padrini del figlio e dunque divenire compari dei genitori instaurando cos\u00ec un vincolo di parentela tale da costituirli come vere e proprie clientele delle famiglie dei potenti \nI rapporti sociali erano frequenti: i bambini si radunavano in brigate che spesso si azzuffavano tra loro. Le donne si raccoglievano nelle varie abitazioni per pregare in speciali occasioni o per ciarlare degli ultimi avvenimenti di cronaca. Molto praticato con piacere era il gioco d'azzardo che si svolgeva dovunque nelle strade della citt\u00e0.\nLe abitazioni.\nLe abitazioni riflettevano la condizione sociale per cui i salariati e i piccoli agricoltori in campagna abitavano in casupole di paglia e fango che nel territorio toscano erano costruite in muratura e abbastanza vaste per essere pi\u00f9 confortevoli. Nei villaggi e nelle borgate circondate da mura di difesa le case sono ancora pi\u00f9 solide ma di piccola cubatura. A Firenze le case pi\u00f9 umili usavano i mattoni mentre erano in pietra quelle della borghesia: la nobilt\u00e0 e il ceto medio abitava in case fortificate protette da torri di avvistamento e difesa.\nSu tutte le dimore primeggiava la casa del principe come Palazzo Medici a Firenze residenza signorile sino a quando nel 1540 Cosimo trasfer\u00ec la famiglia a Palazzo Vecchio che lo accresce, con l'arte del Vasari, di ambienti appositi adatti a ospitare la corte che circonda il sovrano Cosimo raffigurato negli arazzi per le grandiose imprese a cominciare dall'unificazione della Toscana che assicur\u00f2 la pace e per le sue personali doti, fra cui la castit\u00e0. I mobili, scomparsi quasi del tutto, consistono in letti con lussuosi baldacchini, tavoli massicci, armadi per gli studioli, sedili tutte opere delle botteghe fiorentine della seconda met\u00e0 del Cinquecento che donati e ricevuti in dono, comprati e venduti dai granduchi conquistano il mercato europeo.\nDiffusione territoriale.\nRinascimento italiano.\nLa diaspora degli intellettuali provenienti da Costantinopoli, dopo la conquista degli Ottomani, port\u00f2 in Italia grandi personalit\u00e0 del mondo greco-bizantino, che insegnarono a Venezia, Firenze, Ferrara, Napoli e Milano. Si diffuse la conoscenza del greco e degli studi umanistici, grazie anche alle famiglie potenti dei Medici a Firenze, dei Malatesta a Rimini, degli Este a Ferrara, degli Sforza a Milano, dei Gonzaga a Mantova, dei duchi di Montefeltro a Urbino, dei nobili veneziani, della corte papale a Roma e dei d'Aragona a Napoli.\nRinascimento a Firenze.\nIl rinnovamento culturale e scientifico inizi\u00f2 negli ultimi decenni del XIV secolo e nei primi del XV secolo a Firenze e affondava le radici nella riscoperta dei classici, iniziata gi\u00e0 nel Trecento da Francesco Petrarca e altri eruditi. Nelle loro opere l'uomo incominci\u00f2 a essere l'argomento centrale accanto a Dio (il \"Canzoniere\" di Petrarca e il \"Decameron\" di Boccaccio ne sono un chiaro esempio).\nIn citt\u00e0, in concomitanza con una fioritura economica, per quanto effimera, e con alcuni successi militari e politici, si apr\u00ec una stagione in cui i legami con le origini romane, per altro mai venute meno, vennero rinsaldati e produssero un linguaggio figurativo radicalmente diverso da quello allora preponderante del gotico internazionale. Nel campo delle arti visive vissero contemporaneamente in citt\u00e0 tre grandissimi maestri che rinnovarono in maniera irreversibile i linguaggi dell'architettura, della pittura e della scultura, rispettivamente Filippo Brunelleschi, Masaccio e Donatello. Il cambiamento artistico non fu altro che un indicatore del cambiamento dei tempi e della mentalit\u00e0.\n\u00c8 sbagliato per\u00f2 immaginare un'avanzata trionfante del linguaggio rinascimentale che procede contro una cultura sclerotica e morente, come impostato da una storiografia ormai sorpassata: il tardo gotico fu un linguaggio vivo come non mai, che in alcuni paesi venne apprezzato ben oltre il XV secolo, e la nuova proposta fiorentina fu all'inizio solo un'alternativa di netta minoranza, inascoltata e incompresa nella stessa Firenze per almeno un ventennio, come dimostra ad esempio il successo in quegli anni di artisti come Gentile da Fabriano o Lorenzo Ghiberti.\nRinascimento europeo.\nIl Rinascimento in Europa si afferm\u00f2 gradualmente con l'influenza dei modi italiani, nel corso dei secoli XV e XVI. Un rinnovo artistico indipendente da quello della Penisola si ebbe nelle Fiandre all'inizio del XV secolo, il cosiddetto periodo dei Primitivi fiamminghi, ed \u00e8 talvolta indicato dagli storiografi come un \"Rinascimento\" a sua volta, condividendo alcune caratteristiche teoriche col Rinascimento italiano, quali la rinnovata ricerca di realismo nell'arte, senza tuttavia avere una altrettanto forte base teorica e letteraria.\nSul finire del XV secolo la fama degli artisti italiani aveva ormai travalicato i confini della penisola, rendendoli richiesti anche dalle corti europee. Talvolta si tratt\u00f2 di viaggi isolati, senza conseguenze nelle vicende artistiche locali, altre volte, grazie all'interesse di re, principi e signori, si assistette a una presenza pi\u00f9 consistente e legate nel tempo, capace di originare vere e proprie scuole di derivazione italiana. Il caso pi\u00f9 emblematico \u00e8 forse la corte di Francesco I di Francia, dove artisti come Leonardo da Vinci, Rosso Fiorentino, Francesco Primaticcio, Benvenuto Cellini e altri vennero accolti e protetti, dando il via alla cosiddetta scuola di Fontainebleau, importante fucina del tardo Rinascimento.\nAltre volte furono gli artisti stranieri a recarsi in Italia per apprendere i segreti della prospettiva e del fare arte in generale. Emblematici furono in questo senso i due viaggi di Albrecht D\u00fcrer a Venezia (1494-1495 e 1506-1507), dove il geniale artista tedesco pot\u00e9 constatare anche, con una certa amarezza, l'alto status di cui godevano gli artefici sul suolo italiano, rispetto alla figura di semplici artigiani, di retaggio medievale, che era all'ordine del giorno, anche in una citt\u00e0 ricca e cosmopolita come la sua Norimberga.\nNel corso del XVI secolo, anche per la presenza continua di eserciti stranieri lungo la penisola, l'Europa in generale si appassion\u00f2 dello stile italiano, diventato ormai un modello imprescindibile per qualsiasi artista. Si pu\u00f2 parlare allora in maniera equivocabile di nuove scuole rinascimentali extra-italiane, quali quella francese, tedesca, spagnola, inglese, fiamminga e olandese.\nIl tramonto del Rinascimento.\nCon la decadenza politica ed economica in Italia il Rinascimento entr\u00f2 nella sua fase discendente, poich\u00e9 si spensero quelle forze creative che gli avevano dato vigore. Le sventurate vicende politiche della penisola fecero vacillare la fede nelle capacit\u00e0 dell'individuo, facendo riaffiorare la superstizione e la speranza nel miracoloso, il senso della precariet\u00e0, le assillanti domande sul lecito e l'illecito. Nel frattempo il pensiero politico rifuggiva dalla chiarezza lineare di Machiavelli. Sullo scorcio del XVI secolo prevaleva ormai lo stato d'animo della Controriforma e il Tasso esprimeva il tormento dell'uomo nuovamente attanagliato dall'angoscia del peccato.\nDiscipline.\nStoriografia e letteratura.\nUna delle rotture pi\u00f9 significative con la tradizione medievale si produsse nel campo della storiografia. Gli storici, tra i quali furono insigni Flavio Biondo (nel XIV secolo), Machiavelli e Guicciardini (nel XV secolo), abbandonarono la visione medievale legata a un concetto di tempo segnato dall'avvento di Cristo, per sviluppare un'analisi degli avvenimenti concepita laicamente, con un atteggiamento critico verso le fonti. La storia divenne una branca della letteratura e non pi\u00f9 della teologia e si rifiut\u00f2 la convenzionale divisione cristiana che doveva avere inizio con la Creazione, seguita dall'Incarnazione di Ges\u00f9 e dal Giudizio finale. La visione rinascimentale esaltava invece il mondo greco-romano, condannando il Medioevo come un'era di barbarie e proclamando la nuova epoca come era di luce e di rinascita del mondo classico.\nIl fervido interesse per l'antichit\u00e0 si concret\u00f2 nella ricerca e nel restauro dei manoscritti dei grandi autori greci e latini: i \"Dialoghi\" di Platone, le \"Storie\" di Erodoto e Tucidide, le opere dei drammaturghi e dei poeti greci, riscoperti e pubblicati dopo la caduta di Costantinopoli, che risvegliarono in Europa occidentale un nuovo fervore filologico.\nArti figurative.\nAnche nel campo delle arti figurative le innovazioni rinascimentali affondavano le radici nel XIV secolo: ad esempio le ricerche intuitive sullo spazio di Giotto, che Giorgio Vasari considera essere un anticipatore del Rinascimento, poich\u00e9 d\u00e0 per primo massa corporea e caratterizzazione fisionomica realistica alle figure umane, superando del tutto lo ieratismo bizantino. Le sperimentazioni pittoriche di Ambrogio Lorenzetti o dei miniatori francesi vennero approfondite e portate a livelli di estremo rigore, che arrivarono a produrre risultati rivoluzionari.\nFurono almeno tre gli elementi essenziali del nuovo stile:\nL'arte del Rinascimento vede lo studio e la riscoperta dei modelli antichi, sia in architettura sia in scultura. Vengono riscoperti e riutilizzati elementi architettonici dell'arte classica, e lo studio architettonico si concentra prevalentemente sull'organizzazione armonica dei volumi, degli spazi, della luce all'interno dell'edificio. L'architettura diventa armonia, proporzione, simmetria, e riflette la nuova dimensione armonica e sinergica che l'uomo ha trovato nel rapporto con la natura e con Dio, un rapporto ormai non pi\u00f9 caratterizzato dal \"timor dei\" medievale (che veniva tradotto in architettura nella vertiginosa altezza della chiesa gotica, che faceva sentire il fedele che vi entrava piccolo di fronte all'immensit\u00e0 dell'Onnipotente).\nLa prima fase dell'arte rinascimentale \u00e8 incentrata su Firenze, citt\u00e0 che diventa uno dei centri mondiali di diffusione ed elaborazione della nuova cultura umanistico-rinascimentale. Fervida \u00e8 qui l'attivit\u00e0 di grandi artisti e letterati, in tutti i campi artistici, e proprio questo fervore artistico rende la signoria medicea principale polo culturale italiano in questo periodo. In seguito, a partire dal primo Cinquecento, Roma, capitale della controriforma, diventer\u00e0 il centro indiscusso dell'arte, che acquisir\u00e0 un linguaggio maturo grazie particolarmente a Michelangelo e Raffaello, che avviano il manierismo con la ricerca di un canone perfetto, che diventi modello da riprodurre (la Piet\u00e0 Vaticana di Michelangelo pu\u00f2 essere vista, in questo senso, come conclusione di questo percorso artistico). Nell'Italia settentrionale la frammentazione politica e la presenza di numerose corti, intente a primeggiare le une sulle altre anche in campo artistico, sar\u00e0 uno sprone per la promozione dell'arte, in Toscana, Lombardia, Emilia e nel Veneto.\nTeatro.\nIl Rinascimento fu l\"'Et\u00e0 dell'oro\" del teatro, sia in Italia sia presso le altre corti europee. La riscoperta dei testi classici greci e latini cre\u00f2 una moltiplicazione e diffusione degli spettacoli teatrali che fece superare, anche se in tempi diversi, prima in Italia che nel resto d'Europa, le classiche sacre rappresentazioni diffuse ormai fin dall'inizio del Medioevo.\nLa presenza degli Umanisti presso tutte le corti europee fu determinante, attraverso la rimessa in scena dei capolavori di Plauto, Terenzio, dei tragici greci e di Seneca, per una nuova visione dell'arte rappresentativa e per la laicizzazione del teatro.\nCome testimoniato nei i \"Diarii\" di Marin Sanudo, tra il 1400 e il 1500 nella Repubblica di Venezia all'esterno e dentro i palazzi delle \"\u00e9lite\" nobiliari e mercantili si sviluppano forme innovative di festa e d'intrattenimento, che coniugano una parte ufficiale, diffusa nelle vie cittadine, e una privata, svolta nei palazzi e destinata agli ospiti pi\u00f9 esclusivi. I promotori di tali eventi sono le Compagnie della Calza.\nAl centro delle feste vi sono le raffigurazioni teatrali di Angelo Beolco, detto Ruzante, e Francesco de' Nobili, detto Ch\u00e8rea, oppure di Domenico Tajacalze, Zuan Polo e Cimador. Si spazia dalla commedia regolare, alle parodie letterarie alle allegorie, dai dialoghi giocosi alle scene tragiche.\nMolti intellettuali riscoprirono i testi classici e li attualizzarono, come nel caso de \"La Mandragola (1518)\" di Niccol\u00f2 Machiavelli e de \"La Calandria\" (1513) di Bernardo Dovizi da Bibbiena.\nIl teatro classico si diffuse in tutta Europa e i testi furono spesso ripresi da vari autori: Nicholas Udall, ad esempio, mise in scena una sua versione del \"Miles gloriosus\" di Plauto tradotto in inglese col titolo \"Ralph Roister Doister\" nel 1535. La stessa commedia plautina venne rappresentata anche in Francia da Jean Antoine de Ba\u00eff, che vi aggiunse altri testi classici come \"Eunuchus\" di Terenzio e l'\"Antigone\" di Sofocle. Sempre sull'esempio del teatro greco, nell'Ungheria del sovrano-umanista Mattia Corvino, P\u00e9ter Bornemisza mise in scena una sua versione dell\"'Elettra\" di Sofocle intitolata semplicemente \"Tragedia in lingua ungherese\" (1558).\nIl teatro rinascimentale ebbe un forte sviluppo grazie anche all'applicazione delle novit\u00e0 pittoriche e architettoniche. La prospettiva e la ricostruzione di teatri sull'esempio di quelli greco-romani, sono alla base della costruzione del celebre Teatro Olimpico di Andrea Palladio.\nMolti artisti si specializzarono nelle scenografie come Sebastiano Serlio e Baldassarre Peruzzi, altri, come Giovanni Maria Falconetto e Vincenzo Scamozzi, nel rinnovato uso degli spazi scenici non pi\u00f9 riservati ai luoghi tradizionali. In Spagna, ad esempio, vi fu il \"Teatro de salon\" per la corte e i palazzi nobiliari e i \"Corrales\" per il pubblico pagante. In contemporanea anche in Italia nacquero teatri a pagamento soprattutto verso la seconda met\u00e0 del Cinquecento, che servirono principalmente per lanciare il nuovo genere della Commedia dell'arte.\nA Roma alla fine del XVI secolo, si gettarono le basi per una nuova forma di spettacolo: il Melodramma che in Italia ebbe fra i primi autori Claudio Monteverdi. Inizialmente si tratt\u00f2 di intermezzi tra un atto e l'altro delle commedie, che in seguito presero sempre pi\u00f9 spazio sul palco fino a diventare una forma autonoma di rappresentazione, anticamente chiamata \"recitar cantando\" e che si svilupp\u00f2 fino a creare delle vere e proprie opere autonome.\nScienze e tecnologia.\nIl nuovo approccio verso il mondo vide il declino dell'\"auctoritas\" e della conoscenza speculativa che aveva come fine la contemplazione della verit\u00e0, legata indissolubilmente a Dio. A questo concetto si affianc\u00f2 quello della conoscenza funzionale, che ha validit\u00e0 in quanto utilizzabile in possibili sbocchi pratici: scienza e tecnologia divengono quindi un'unica disciplina, che cerca la conoscenza della natura per modificarla secondo le proprie esigenze. Non a caso i pi\u00f9 grandi esponenti della cultura rinascimentale (Salutati, Bruni, Valla, Decembrio) erano anche uomini impegnati in politica, cio\u00e8 in un'attivit\u00e0 pratica. In questo periodo si assiste anche alla ripresa della magia e dell'alchimia, che sebbene fossero guardate con sospetto dai primi padri della Chiesa, erano di nuovo state legittimate gi\u00e0 nel basso Medioevo dagli scolastici cristiani come Roger Bacon, Alberto Magno, Tommaso d'Aquino.. Esse diventano ora scienze positive della trasformazione e del dominio dell'uomo sugli elementi.\nIl sapere scientifico (matematica, geometria, fisica) acquista una diffusione mai cos\u00ec capillare, con applicazioni pratiche in molte attivit\u00e0 della borghesia.\nL'afflusso di intellettuali provenienti da Costantinopoli, dovuto sia alla ricomposizione momentanea dello scisma tra le Chiese d'Oriente e d'Occidente (1438), sia alla conquista della citt\u00e0 compiuta dai turchi ottomani nel 1453, port\u00f2 grandi personalit\u00e0 nelle Universit\u00e0 di Firenze, Ferrara e Milano, diffondendo la conoscenza del greco, della filosofia, lo studio del greco tra il XV e il XVI secolo. Gli studi umanistici furono incoraggiati e sostenuti dalle famiglie dei Medici di Firenze, degli Este di Ferrara, degli Sforza di Milano, dei Gonzaga di Mantova e dei duchi di Montefeltro di Urbino, dei nobili di Venezia e della Roma papale.\nAlcuni dei pi\u00f9 noti trattati greci di matematica furono tradotti nel XVI secolo, mentre erano date alle stampe le opere di astronomia di Niccol\u00f2 Copernico, Tycho Brahe e Keplero. Verso la fine del XVI secolo, Galileo applic\u00f2 i modelli matematici alla fisica. Lo studio della geografia fu trasformato dalle nuove informazioni ricavate dalle grandi esplorazioni geografiche.\nIn campo tecnologico, l'invenzione della stampa a caratteri mobili nel XV secolo da parte di Gutenberg rivoluzion\u00f2 la diffusione del sapere e la circolazione delle informazioni. La nuova invenzione aument\u00f2 notevolmente la quantit\u00e0 di libri in circolazione, aiut\u00f2 a eliminare gli errori di trascrizione e trasform\u00f2 lo sforzo intellettuale in un'attivit\u00e0 di confronto e di scambio piuttosto che di studi solitari e isolati. Le migliorie nella tecnologia navale aprirono alle flotte europee le rotte oceaniche, l'impiego della polvere da sparo rivoluzion\u00f2 le tattiche militari tra il 1450 e il 1550, favorendo lo sviluppo dell'artiglieria che rivel\u00f2 i suoi effetti devastanti contro le mura di castelli e citt\u00e0, distruggendo il mito atavico della cavalleria medievale.\nMedicina.\nIl Rinascimento fece inoltre notevoli progressi nel campo della medicina e dell'anatomia, scienze per le quali venne redatta anche, tra il XV e il XVI secolo, la prima traduzione delle opere di Ippocrate e Galeno, che pur contenendo in s\u00e9 poco di scientificamente applicabile, incoraggiarono lo studio della sperimentazione medica e dell'anatomia umana. Andrea Vesalio fu uno dei primi a studiare i cadaveri dissezionati.\nFilosofia.\nIn filosofia si assiste alla rinascita del neoplatonismo, al quale si devono quel rinnovato interesse per il bello e quella fioritura di espressioni artistiche che videro l'Italia protagonista. L'amore per il bello e per l'armonia del cosmo, significati dal concetto neoplatonico di anima del mondo, origin\u00f2 infatti le innumerevoli opere d'arte di questo tempo. Risulta esemplare in proposito una frase di Pietro Bembo, che nel Cinquecento scriveva: \u00abPerci\u00f2 che \u00e8 verissima openione, a noi dalle pi\u00f9 approvate scuole de gli antichi diffinitori lasciata, nulla altro essere il buono amore che di bellezza disio\u00bb.\nDiritto.\nNel campo del diritto perse importanza il metodo dialettico di tradizione medievale, a favore di una pi\u00f9 attenta interpretazione storico-filologica del diritto romano. Per i giuristi rinascimentali l'obiettivo centrale del governo era quello di mantenere la pubblica sicurezza e la pace interna, ridimensionando il valore della \"libertas\", del diritto e della giustizia in senso teorico.\nPolitica.\nGrandi stravolgimenti politici interessarono sia le principali citt\u00e0-stato della penisola, che si svilupparono in stati regionali espandendosi a spese dei vicini, senza peraltro arrivare alla realizzazione dell'unit\u00e0 nazionale, sia la nascita degli stati nazionali europei in Spagna, Francia e Inghilterra. La nuova realt\u00e0 fece sviluppare la diplomazia, con l'istituzione, entro il XVI secolo, di ambasciate permanenti.\nReligione.\nGli uomini di Chiesa del Rinascimento, soprattutto quelli di rango elevato come papi, cardinali e vescovi, modellarono il proprio comportamento sull'etica della societ\u00e0 laica, distinguendosi ben poco da quelle dei grandi mercanti e dei principi dell'epoca. Il cristianesimo rimase comunque un elemento vitale nella cultura dell'epoca.\nMusica.\nVerso la fine del Quattrocento la scuola franco fiamminga musicale, che si svilupp\u00f2 finanziata nelle scuole delle cattedrali dalla borghesia benestante, prese e rinnov\u00f2 grandemente le preesistenti forme della messa, del mottetto e della chanson. Ponendo le consonanze per terze (ancora oggi familiari all'orecchio occidentale) e la forma imitativa del canone alla base delle loro procedure compositive, i fiamminghi (tra cui ricordiamo il fondatore Guillaume Dufay e il grande Josquin Des Prez) rivoluzionarono la pratica della polifonia ereditata dall'Ars nova e dall'Ars antiqua. Il lavoro di questi compositori poneva le basi per lo sviluppo di quella che sarebbe stata la teoria dell'armonia.\nAll'inizio del Cinquecento gli eccessi della scuola fiamminga provocarono una reazione e una nuova tendenza alla semplificazione, come si pu\u00f2 vedere nell'opera di Josquin Des Prez, dei suoi contemporanei fiamminghi e, pi\u00f9 tardi, nell'opera di Giovanni Pierluigi da Palestrina, che erano in parte spinti dalle limitazioni imposte alla musica sacra dal Concilio di Trento che scoraggiava l'eccessiva complessit\u00e0. Le complessit\u00e0 dei canoni quattrocenteschi furono progressivamente abbandonate dai fiamminghi in favore dell'imitazione a due e tre voci (fino ad arrivare a sei voci reali) e con l'inserimento di sezioni in omofonia che sottolineavano i punti salienti della composizione. Palestrina, probabilmente il massimo compositore del XVI secolo, produsse composizioni in cui un contrappunto fluido alternava fittamente consonanze e dissonanze con un suggestivo effetto di sospensione."}
{"id": "726263", "revid": "287204", "url": "https://it.wikipedia.org/wiki?curid=726263", "title": "Jos\u00e9 Policarpo", "text": "Biografia.\nNato ad Alvorninha, un piccolo centro del comune di Caldas da Rainha, ha studiato presso il seminario maggiore di Olivais, venendo ordinato sacerdote il 15 agosto 1961.\nNel 1968 si \u00e8 laureato in teologia dogmatica alla Pontificia Universit\u00e0 Gregoriana, con una tesi sulla teologia delle religioni non cristiane.\n\u00c8 stato direttore del seminario di Penafirme dal 1964 al 1966 e rettore del seminario di Olivais dal 1970 al 1997; successivamente \u00e8 stato prima preside della Facolt\u00e0 di Teologia all'Universit\u00e0 Cattolica Portoghese (1974-1980 e 1985-1988) e poi rettore della stessa Universit\u00e0 (dal 1988 al 1996).\nMinistero episcopale e cardinalato.\nIl 26 maggio 1978 \u00e8 stato nominato vescovo ausiliare di Lisbona, titolare di Caliabra, ricevendo negli anni successivi importanti incarichi in seno alla Conferenza episcopale portoghese, della quale \u00e8 stato anche presidente (1999, 2002 e 2011). Il 5 marzo 1997 \u00e8 promosso arcivescovo coadiutore di Lisbona. Succede alla medesima sede patriarcale il 24 marzo 1998.\n\u00c8 stato creato cardinale da papa Giovanni Paolo II nel concistoro del 21 febbraio 2001 col titolo cardinalizio di Sant'Antonio in Campo, diventando in seguito membro della Congregazione per l'educazione cattolica e del Pontificio consiglio per i laici e per la cultura.\n\u00c8 stato considerato da alcuni \nNel 2011 \u00e8 tornato a presiedere la Conferenza episcopale portoghese.\nIl 18 maggio 2013 papa Francesco ha accettato la sua rinuncia al governo pastorale del patriarcato di Lisbona per raggiunti limiti di et\u00e0.\n\u00c8 morto il 12 marzo 2014 nella citt\u00e0 patriarcale di Lisbona all'et\u00e0 di 78 anni a seguito di un aneurisma aortico dopo aver subito un intervento chirurgico. La salma \u00e8 stata tumulata nel pantheon dei patriarchi del monastero di S\u00e3o Vicente de Fora a Lisbona.\nDichiarazioni.\nHa dichiarato pi\u00f9 volte che contro il sacerdozio femminile non esisterebbe alcun \u00abostacolo fondamentale\u00bb dal punto di vista teologico e che l'esclusione del sacerdozio cattolico ribadita anche dalla lettera apostolica \"Ordinatio sacerdotalis\" di papa Giovanni Paolo II sarebbe basata unicamente sulla tradizione, ma sarebbe in contrasto con l'\u00abuguaglianza fondamentale di tutti i membri della Chiesa\u00bb. A seguito di queste dichiarazioni ha ricevuto una lettera dal cardinale William Joseph Levada, prefetto della Congregazione per la dottrina della fede ed \u00e8 stato convocato dal cardinale Tarcisio Bertone, segretario di Stato della Santa Sede.Qualche settimana dopo papa Benedetto XVI gli invia una lettera autografa in cui conferma al cardinale la sua stima e il suo apprezzamento, in occasione del 50\u00ba di ordinazione sacerdotale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "726264", "revid": "242434", "url": "https://it.wikipedia.org/wiki?curid=726264", "title": "Piegato (araldica)", "text": ""}
{"id": "726269", "revid": "539017", "url": "https://it.wikipedia.org/wiki?curid=726269", "title": "Bernardo Bellotto", "text": " \u00c8 anche conosciuto con il nome di Canaletto, che us\u00f2 su suggerimento dello zio Antonio Canal, titolare dello stesso pseudonimo.\nBiografia.\nBernardo Bellotto nacque a Venezia il 30 gennaio 1721 (1720 \"more veneto\") da Lorenzo e da Fiorenza Canal, sorella di Antonio Canal. Suo fratello minore Pietro Bellotto (1725-1805 ca.) fu anch'egli pittore. Bernardo Bellotto dimostr\u00f2 un talento precoce nella pittura vedutistica, che sapr\u00e0 rendere fresca e gradevole. Nel 1738 si iscrisse alla corporazione dei pittori veneziani. Su suggerimento dello zio Antonio Canal nel 1742 si rec\u00f2 a Roma, passando per Firenze, Lucca e Livorno. In seguito lavor\u00f2 in Lombardia al servizio dei conti Simonetta e a Torino dove realizz\u00f2 due vedute per la corte sabauda. Durante un breve soggiorno a Verona probabilmente entr\u00f2 in contatto con Pietro Guarienti a cui si deve la prima e unica biografia antica dell'artista.\nNei primi tempi della propria emancipazione professionale Bellotto si appoggi\u00f2 al pi\u00f9 famoso nome dello zio. Non a caso, nei paesi di lingua tedesca e in alcuni limitrofi, ancora oggi \u00e8 indicato come \"Bernardo Bellotto, \"genannt Canaletto\"\" Le differenze caratteristiche del pi\u00f9 giovane sono una pi\u00f9 esatta osservazione e resa delle architetture, un trattamento pi\u00f9 dinamico del cielo e dell'acqua, e chiaroscuri pi\u00f9 drammatici, oltre naturalmente a una quantit\u00e0 assai pi\u00f9 varia di luoghi ritratti. Il suo stile si arricch\u00ec ulteriormente sotto l'influenza dei grandi paesaggisti olandesi seicenteschi. Nel secondo suo soggiorno sassone vir\u00f2, momentaneamente, verso una sorta di verismo descrittivo, nel quale la realt\u00e0 venne riportata con una fedelt\u00e0 fotografica.\nNel 1747, a soli ventisei anni, viene invitato dall'Elettore di Sassonia Augusto III a trasferirsi a Dresda. Qui ottiene subito fama e successo, anche a livello europeo oltre che il ruolo di pittore di corte. Nel 1758 l'imperatrice Maria Teresa d'Austria lo chiam\u00f2 a Vienna. Tre anni dopo si trasfer\u00ec a Monaco di Baviera: dopo cinque anni torner\u00e0 a Dresda, dove nel 1764 entr\u00f2 a far parte dell'Accademia. Ma il clima culturale diffusosi in quegli anni, improntato al neoclassicismo invoglier\u00e0 l'artista a trasferirsi definitivamente a Varsavia, dove trascorrer\u00e0 gli ultimi anni della sua vita.\nDei luoghi visitati, lasci\u00f2 una indelebile traccia nelle sue tele, che si distinguono per l'accuratezza dei particolari e l'attenta resa della luminosit\u00e0 caratteristica.\nLe vedute realizzate a Varsavia sono state prese come modello per la ricostruzione della citt\u00e0 dopo i bombardamenti della Seconda guerra mondiale."}
{"id": "726273", "revid": "125906407", "url": "https://it.wikipedia.org/wiki?curid=726273", "title": "Hawkwind", "text": "Gli Hawkwind sono una formazione rock britannica. Tra i fondatori del genere space rock, ne sono uno dei principali esponenti. Con i loro primi lavori hanno influenzato diverse scene musicali, come quelle punk e metal. Per tale motivo sono considerati l'anello di congiunzione tra la cultura hippie e quella punk. I loro testi affrontano principalmente tematiche fantascientifiche.\nIl gruppo fu fondato nel novembre del 1969 dal leader storico Dave Brock ed \u00e8 ancora in attivit\u00e0, anche se nel corso degli anni vi sono stati molti cambi di formazione. Brock \u00e8 l'unico componente del gruppo fin dall'origine. Nel complesso milit\u00f2 per qualche tempo anche Lemmy Kilmister, in seguito famoso come leader dei Mot\u00f6rhead. Il celebre scrittore di fantascienza Michael Moorcock \u00e8 stato un occasionale collaboratore, nonch\u00e9 ispiratore con la sua opera letteraria (soprattutto il ciclo letterario Hawkmoon che ha originato il nome del gruppo).\nDurante gli anni settanta, gli Hawkwind intrapresero numerosi tour in tutto il globo, eventi dal vivo caratterizzati dalla loro durata: interminabili concerti di tre-quattro ore, suite lunghissime prolungate fino allo sfinimento dei musicisti e del pubblico che alla fine \"crollava\" sotto l'incessante vortice di suoni, luci, sinistre coreografie e droghe allucinogene.\nStoria del gruppo.\n1969: Formazione.\nGli Hawkwind nascono a Londra dall'incontro di Dave Brock e Mick Slattery, che gi\u00e0 facevano parte della band psichedelica Famous Cure, con il bassista John Harrison (morto il 26 maggio 2012); tale incontro rivel\u00f2 il loro mutuo interesse per la musica elettronica. Il batterista Terry Ollis (all'epoca diciassettenne) fu ingaggiato tramite un annuncio sul settimanale di musica Melody Maker, mentre Nik Turner e Michael 'Dik Mik' Davies, conoscenti di Dave Brock, al quale inizialmente davano una mano per il trasporto della strumentazione, entrarono presto a far parte del gruppo. Questo fu primo nucleo di una formazione che con il tempo si rivel\u00f2 piuttosto instabile.\nLa prima occasione per ottenere visibilit\u00e0 fu uno spettacolo per complessi emergenti tenuto alla All Saints Hall di Notting Hill, dove la band riusc\u00ec a infiltrarsi senza essere stata invitata. I musicisti si presentarono abbastanza disorganizzati e senza un nome, per cui ne scelsero velocemente uno poco prima di salire sul palco: \"Group X\". Non avevano inoltre nessun brano in repertorio, cos\u00ec decisero di suonare una versione improvvisata di venti minuti di \"Eight Miles High\" dei Byrds. John Peel, DJ della BBC Radio 1, era presente tra il pubblico e fu positivamente impressionato dalla prestazione del gruppo, tanto che chiese all'organizzatore dell'evento, Douglas Smith, di tenerlo d'occhio. Smith era in contatto con l'etichetta Liberty Records e cos\u00ec riusc\u00ec a procurare un contratto al gruppo.\nLa formazione decise allora di cambiare il nome in \"Hawkwind Zoo\", che poco tempo dopo venne abbreviato in \"Hawkwind\". Sono molteplici le leggende sull'origine di questo nome, una di queste \u00e8 che sia stato ispirato dal ciclo letterario \"Hawkmoon\" dello scrittore di fantascienza Michael Moorcock (che avrebbe collaborato in futuro con il gruppo). Gli Hawkwind iniziarono a registrare alcuni demo della canzone \"Hurry on Sundown\" e di altri brani (inclusi nella ristampa dell'album \"Hawkwind\") negli Abbey Road Studios, quando Slattery lasci\u00f2 il gruppo per essere rimpiazzato da Huw Lloyd-Langton, che in passato aveva lavorato in un negozio di musica in cui Brock, ai tempi un suonatore ambulante, si recava a comprare le corde per la chitarra.\n1970-75: Il periodo United Artists.\nDick Taylor, il chitarrista dei Pretty Things, fu chiamato per produrre l'album di debutto \"Hawkwind\", nel 1970. Nonostante l'insuccesso commerciale, fece conoscere il gruppo nella scena musicale underground inglese, permettendo loro di suonare a spettacoli di beneficenza, festival e concerti gratuiti. Suonando al Bath Festival incontrarono i Pink Fairies, una formazione con cui condividevano interessi musicali, e coi quali nacque un rapporto di amicizia che port\u00f2 i due gruppi a esibirsi insieme con il nome \"Pinkwind\". L'abuso di droghe, tuttavia, caus\u00f2 la dipartita di Harrison, sostituito per qualche mese da Thomas Crimble (dal luglio del 1970 al marzo del 1971), che partecip\u00f2 ad alcune sessioni di registrazione per la BBC. Anche Lloyd-Langton lasci\u00f2 il gruppo per via di un esaurimento nervoso sofferto al festival dell'Isola di Wight a seguito dell'assunzione di LSD.\nIl loro album successivo, \"In Search of Space\", pubblicato nel 1971, fu un successo commerciale; raggiunse infatti la posizione numero 20 nelle classifiche britanniche. In questo periodo prende forma l'immaginario fantascientifico che diventer\u00e0 il marchio distintivo della band, grazie al lavoro del grafico Barney Bubbles e dello scrittore underground Robert Calvert, che realizzano la copertina dell'album e l\"Hawklog\", un opuscolo distribuito con il disco che verr\u00e0 poi sviluppato come uno spettacolo dal vivo: lo \"Space Ritual\". Iniziarono inoltre a collaborare con il gruppo lo scrittore di fantascienza Michael Moorcock e la ballerina Stacia. Dik Mik, che aveva lasciato il complesso, decise di tornare per registrare quest'album, affiancando l'ingegnere del suono Del Dettmar, che lo aveva finora rimpiazzato, alla strumentazione elettronica. Anche il bassista Dave Anderson, precedentemente nel gruppo kraut rock tedesco Amon D\u00fc\u00fcl II, si un\u00ec agli Hawkwind e suon\u00f2 nell'album, ma se ne and\u00f2 prima che fosse pubblicato per via di alcune tensioni con gli altri membri. Anderson e Lloyd-Langton formarono gli Amon Din, una formazione che ebbe vita breve. Nel frattempo anche Terry Ollis abbandon\u00f2 il gruppo, insoddisfatto per la direzione troppo commerciale che stava prendendo.\nL'arrivo del bassista Ian \"Lemmy\" Kilmister e del batterista Simon King, sanc\u00ec l'inizio del periodo di massimo splendore per gli Hawkwind. Uno dei primi concerti suonati dal gruppo fu al Roundhouse di Londra per una serata di beneficenza il 13 febbraio 1972, alla quale parteciparono anche altri artisti. Vennero pubblicati un album dal vivo di questo concerto, intitolato \"Greasy Truckers Party\", e il singolo \"Silver Machine\", che raggiunse la posizione numero tre nelle classifiche del Paese. Gli introiti furono reinvestiti per la registrazione dell'album successivo, \"Doremi Fasol Latido\", e per l'organizzazione del conseguente \"Space Ritual tour\", al quale partecip\u00f2 anche Robert Calvert nel ruolo di cantante (nonch\u00e9 coautore di alcuni pezzi) e interprete di alcuni brani, scritti da lui stesso e da Michael Moorcock, che recitava con un sottofondo musicale di stampo fantascientifico. Allo spettacolo presero parte le ballerine Stacia e Miss Renee, il mimo Tony Crerar e l'artista Liquid Len con il suo light show. Tutto questo fu racchiuso nell'album \"Space Ritual\". Suonano al festival Pop a Villa Pamphili a Roma. All'apice del loro successo, la formazione pubblic\u00f2 il singolo \"Urban Guerrilla\" nel luglio del 1973. Sfortunatamente nel periodo in cui fu pubblicato si verificarono alcuni attacchi terroristici da parte dell'IRA. Per questo motivo la BBC decise di non trasmetterlo per radio e i manager del gruppo scelsero di ritirarlo, per paura di essere accusati di opportunismo, nonostante il disco avesse gi\u00e0 raggiunto la posizione numero 39 nel Regno Unito.\nDik Mik lasci\u00f2 il gruppo nel 1973 e anche Calvert termin\u00f2 la collaborazione per concentrarsi su progetti personali. Anche Dettmar annunci\u00f2 la sua imminente partenza, cos\u00ec venne reclutato Simon House, gi\u00e0 negli High Tide, come violinista e tastierista, che suon\u00f2 nel tour in Nord America e registr\u00f2 l'album \"Hall of the Mountain Grill\", pubblicato nel 1974. Dettmar lasci\u00f2 definitivamente dopo il tour europeo per emigrare in Canada, mentre Alan Powell affianc\u00f2 Simon King alle percussioni.\nAll'inizio del 1975 la band registr\u00f2 l'album \"Warrior on the Edge of Time\" in collaborazione con Michael Moorcock. Il \"concept\" era basato sulla figura del Campione Eterno, ricorrente nei lavori dello scrittore. Durante il tour nel Nord America nel maggio dello stesso anno, Lemmy fu trovato in possesso di anfetamine mentre attraversava il confine degli Stati Uniti verso il Canada. Il doganiere scambi\u00f2 la polvere per cocaina e lo arrest\u00f2, costringendo il gruppo a cancellare alcuni concerti. Esasperati dal comportamento eccessivamente eccentrico di Lemmy, gli Hawkwind decisero di licenziare il bassista, a cui subentr\u00f2 l'amico di vecchia data Paul Rudolph, ex chitarrista dei Pink Fairies. Lemmy form\u00f2 in seguito un nuovo gruppo, i Mot\u00f6rhead, chiamati cos\u00ec dal titolo dell'ultima canzone da lui scritta per gli Hawkwind, assieme a un altro chitarrista dei Pink Fairies, Larry Wallis.\n1976-78: Il periodo Charisma Records.\nRobert Calvert si riun\u00ec al gruppo come cantante e \"frontman\" dopo un'apparizione al Reading Festival nell'agosto 1975. Stacia, d'altro canto, decise di rinunciare al posto di ballerina per dedicarsi alla propria famiglia. Gli Hawkwind intanto cambiarono casa discografica, firmando per la Charisma Records di Tony Stratton-Smith. Su suggerimento di Smith, inoltre, il gruppo rimpiazz\u00f2 il manager Douglas Smith per Tony Howard.\nIl sesto album degli Hawkwind, \"Astounding Sounds, Amazing Music\", fu pubblicato nel 1976 e segn\u00f2 una svolta decisiva nel loro sound. Alla vigilia della registrazione del singolo \"Back on the Streets\", Nik Turner fu allontanato per il suo imprevedibile modo di suonare dal vivo e Powell fu considerato di troppo per le necessit\u00e0 del gruppo in quel momento. Dopo un tour per la promozione del singolo, durante le prove per l'album successivo anche Rudolph fu licenziato per aver presumibilmente tentato di guidare il gruppo verso una direzione musicale completamente contraria alla visione di Brock e Calvert.\nL'album del 1977, \"Quark, Strangeness and Charm\", vede perci\u00f2 al basso Adrian \"Ade\" Shaw, precedentemente nei Magic Muscle, che aveva gi\u00e0 suonato con gli Hawkwind nel tour \"Space Ritual\" come musicista di supporto. La band continu\u00f2 a godere di un moderato successo commerciale, ma i disturbi mentali di Calvert causarono spesso problemi. Una fase maniacale costrinse il gruppo ad abbandonare un tour europeo mentre una fase depressiva durante un tour nord americano nel 1978 convinse Brock a sciogliere la formazione. Il periodo tra questi due tour, nel gennaio del 1978, vide la registrazione dell'album \"PXR5\", che fu pubblicato solo nel 1979.\nNel frattempo, il 23 dicembre 1977 a Barnstaple (nella contea di Devon), Brock e Calvert avevano tenuto in via eccezionale un concerto con un complesso locale, gli Ark, sotto lo pseudonimo di Sonic Assassins; fu cos\u00ec che nel 1978, volendo creare un nuovo progetto musicale, furono reclutati il bassista Harvey Bainbridge e il batterista Martin Griffin, che avevano partecipato all'evento. Alle tastiere fu chiamato Steve Swindells. La formazione fu battezzata \"Hawklords\" per questioni legali con il vecchio \"management\" con cui era appena avvenuta la rottura, e fu registrato l'album \"25 Years On\" in una fattoria nella contea di Devon utilizzando uno studio di registrazione mobile. Originariamente il batterista del progetto doveva essere Simon King, ma lo stesso abbandon\u00f2 durante le sessioni di registrazione per tornare a Londra. Simon House aveva temporaneamente lasciato il gruppo per suonare in un tour di David Bowie, dal quale fu assunto a tempo pieno, ma nonostante ci\u00f2 contribu\u00ec con il suo violino alla registrazione di \"25 Years On\". Alla fine del tour britannico per la promozione di questo album, Calvert, che voleva King di nuovo nella formazione, licenzi\u00f2 Griffin, ma subito dopo lasci\u00f2 a sua volta il gruppo, decidendo di fare carriera in letteratura. Anche Swindells si allontan\u00f2 per via dell'offerta da parte della casa discografica ATCO di registrare un album da solista.\nGli anni ottanta.\nAlla fine del 1979 tornarono gli Hawkwind con Brock, Bainbridge, King, Huw Lloyd-Langton (che aveva suonato nell'album di debutto) e Tim Blake (precedentemente nei Gong). Il gruppo cos\u00ec riformato intraprese subito un tour in Gran Bretagna nonostante non avesse alcun album da promuovere. Dalla registrazione di alcuni di questi concerti il gruppo pubblic\u00f2 con la Bronze Records il disco \"Live Seventy Nine\", seguito dopo poco tempo dall'album in studio \"Levitation\". Durante la registrazione di \"Levitation\", tuttavia, King lasci\u00f2 la formazione e venne sostituito da Ginger Baker, che inizialmente doveva solo partecipare alle sessioni in studio, ma dopo la proposta da parte degli Hawkwind di rimanere con loro decise di suonare nel tour successivo, durante il quale Tim Blake fu sostituito da Keith Hale.\nNel 1981 uscirono di scena sia Baker che Hale, dopo che la loro richiesta di licenziare Bainbridge fu rifiutata. Dopo aver richiamato Martin Griffin, gi\u00e0 batterista negli Hawklords, la formazione si assest\u00f2 a tre componenti, con Brock e Bainbridge ai sintetizzatori e ai \"sequencer\" oltre che ai loro rispettivi strumenti. Vennero registrati tre album per la RCA/Active, che videro nuovamente la collaborazione di Michael Moorcock ai testi e alla voce: \"Sonic Attack\", l'elettronico \"Church of Hawkwind\" e \"Choose Your Masques\". Gli Hawkwind parteciparono come \"headliner\" al Glastonbury Festival nel 1981 e fecero una comparsa al festival Monsters of Rock, tenutosi nel 1982 a Donington. Nell'estate dello stesso anno, inoltre, suonarono allo Stonehenge Free Festival, il giorno del solstizio.\nNei primi anni ottanta Brock inizi\u00f2 a utilizzare le drum machine per registrare i demo casalinghi e divenne sempre pi\u00f9 insofferente nei confronti dei batteristi che a suo parere non riuscivano a tenere il tempo in modo perfetto. In questo periodo, pertanto, nella band si avvicendarono molti musicisti alla batteria. Inizialmente Griffin fu estromesso e venne data un'altra possibilit\u00e0 a Simon King che fu nuovamente licenziato. Andy Anderson subentr\u00f2 allora alla batteria nello stesso periodo in cui suonava con i Cure, e cos\u00ec fece anche Robert Heaton, prima del successo con i New Model Army. Anche John Clark del Lloyd Langton Group partecip\u00f2 a qualche sessione di registrazione, mentre Rik Martinez inizi\u00f2 l\"'Earth Ritual tour\" ma non lo termin\u00f2, e venne perci\u00f2 rimpiazzato da Clive Deamer.\nNik Turner, che era tornato come ospite nel tour per la promozione di \"Choose Your Masques\" del 1982, fu invitato a rimanere stabilmente. I tour successivi videro alle tastiere e al violino Phil \"Dead Fred\" Reeves, ma sia lui che Nik Turner non apparvero nell'unico lavoro pubblicato tra il 1983 e il 1984, l'EP \"The Earth Ritual Preview\", in cui peraltro suon\u00f2 come ospite Lemmy. La tourn\u00e9e di quest'ultimo disco fu filmata e pubblicata sotto il nome di \"Night of the Hawk\", primo film-concerto della band.\nIl bassista Alan Davey, al tempo un giovane fan degli Hawkwind, invi\u00f2 una sua registrazione a Brock, il quale decise di esonerare Dead Fred Reeves e spostare Bainbridge dal basso alle tastiere, in modo da accogliere Davey. Questa formazione sperimentale partecip\u00f2 allo Stonehenge Free Festival del 1984 e l'esibizione fu filmata e pubblicata come \"Stonehenge 84\". All'inizio del 1985, Turner venne nuovamente espulso, a causa di tensioni personali e professionali con Dave Brock. Clive Deamer, che era considerato \"troppo professionale\" per il gruppo, fu sostituito nel 1985 da Danny Thompson Jr, amico del bassista Alan Davey, che rimase quasi fino alla fine del decennio.\nLa collaborazione degli Hawkwind con Moorcock continu\u00f2 con il loro progetto pi\u00f9 ambizioso, \"The Chronicle of the Black Sword\", pubblicato nel 1985 e basato sulla serie letteraria di Elric di Melnibon\u00e9. Moorcock contribu\u00ec nella stesura dei testi, ma si esib\u00ec nel tour solo con qualche brano recitato, mentre il personaggio principale fu impersonato sul palco da Tony Crerar. Dalla tourn\u00e9e fu ricavato un album dal vivo, \"Live Chronicles\", e il video \"The Chronicle of the Black Sword\". Nel 1986 il gruppo partecip\u00f2 al Festival di Reading, a cui segu\u00ec un tour in Gran Bretagna per la promozione di \"Live Chronicles\", il quale fu a sua volta filmato e pubblicato con il nome di \"Chaos\". Nel 1988 venne pubblicato l'album \"The Xenon Codex\", prodotto con Guy Bidmead, ma a causa di dissapori interni, sia Lloyd-Langton che Thompson lasciarono la formazione poco tempo dopo.\nGli anni novanta.\nNell'estate del 1988, il batterista Richard Chadwick, che fino ad allora aveva suonato in piccoli gruppi, come i Bath's Smart Pils, si un\u00ec agli Hawkwind, con cui aveva spesso incrociato il cammino. All'inizio fu semplicemente invitato a suonare con il complesso, ma presto rimpiazz\u00f2 Mick Kirton per diventare membro stabile della formazione, presente. Bridget Wishart, socia di Chadwick nell'ambiente dei festival alternativi, si aggreg\u00f2 al gruppo e ne divenne la prima e unica cantante donna. La formazione fu completata dal ritorno di Simon House al violino pubblicando due album: \"Space Bandits\" del 1990 e \"Palace Springs\" del 1991. Inoltre film\u00f2 una performance di un'ora a Nottingham per una serie di concerti trasmessi dalla Bedrock TV.\nNel 1991 Bainbridge, House e Wishart abbandonarono il gruppo, che continu\u00f2 con una formazione a tre, utilizzando massicciamente sintetizzatori e \"sequencer\". L'album del 1992, \"Electric Tepee\", coniuga brani hard-rock con altri ambient, mentre \"It Is the Business of the Future to Be Dangerous\", pubblicato nel 1993, \u00e8 quasi totalmente privo di inclinazioni rock. \"The Business Trip\", del 1994, \u00e8 la registrazione del tour dell'album precedente, con sonorit\u00e0 pi\u00f9 rock, come ci si potrebbe aspettare da esibizioni \"live\". L'album \"White Zone\" (1995), fu pubblicato sotto il nome di \"Psychedelic Warriors\", per riflettere l'allontanamento dai classici schemi musicali finora adottati.\nLa critica rivolta alla musica techno in quel periodo era quella di una generale mancanza di personalit\u00e0, che inizi\u00f2 ad essere percepita anche dagli Hawkwind. Ron Tree, che aveva conosciuto il gruppo nei vari festival, si offr\u00ec come \"frontman\"; venne cos\u00ec assunto per l'album \"Alien 4\" e per il relativo tour, dal quale venne ricavato l'album \"Love in Space\" e un video omonimo.\nNel 1996, scontento della direzione musicale intrapresa dal gruppo, Alan Davey lasci\u00f2 per formare una propria formazione hard-rock chiamata Bedouin e un tributo ai Mot\u00f6rhead chiamato Ace of Spades. Il ruolo di bassista fu preso, pur con riluttanza, dal cantante Ron Tree. Si aggiunse inoltre una seconda chitarra, quella di Jerry Richards (un altro elemento della scena dei festival, proveniente dai Tubilah Dog). Nel 1997 fu la volta dell'album \"Distant Horizons\" mentre nel 1999 fu pubblicato \"In Your Area\", quest'ultimo contenente sia tracce dal vivo che brani in studio. Il cantante Captain Rizz si aggreg\u00f2 per qualche apparizione durante i concerti.\nGli anni 2000.\nIl concetto della \"Hawkestra\", una riunione che avrebbe dovuto ospitare i membri passati del gruppo, doveva originariamente coincidere con il trentesimo anniversario della band e con la pubblicazione dell'antologia \"Epocheclipse - 30 Year Anthology\", ma per problemi logistici fu posticipata al 21 ottobre 2000. Ebbe luogo alla Brixton Academy e ne presero parte venti musicisti, per un concerto della durata di pi\u00f9 di tre ore che fu registrato e filmato. Tra gli ospiti ci fu anche Samantha Fox, che cant\u00f2 \"Master of the Universe\". Tuttavia, a causa di alcune dispute sui compensi e altre questioni, le possibilit\u00e0 di ripetere l'evento si annullarono, insieme con la pubblicazione dei relativi album e DVD.\nLa Hawkestra diede a Brock l'idea di ospitare i vecchi membri del gruppo nei concerti e negli album in studio per affiancare il nucleo principale formato da Tree, Richards, Davey e Chadwick. Il concerto di natale del 2000 al London Astoria vide il contributo di House, Blake, Rizz, Moorcock, Jez Huggett e Keith Kniveton. Il materiale registrato fu pubblicato con il nome \"Yule Ritual\" l'anno successivo. Nel 2001, Davey accett\u00f2 la proposta di rientrare nel gruppo in modo permanente, ma solo dopo l'abbandono di Tree e Richards.\nNel frattempo, dopo aver riallacciato i rapporti con i vecchi amici, Turner organizz\u00f2 nuovi concerti per la Hawkestra, che portarono alla nascita degli \"xhawkwind.com\", una formazione composta principalmente da ex membri degli Hawkwind, con un repertorio formato dai brani pi\u00f9 antichi. Una esibizione alla Guilfest nel 2002 fu causa di un malinteso, perch\u00e9 gli organizzatori non chiarirono se la formazione che avrebbe tenuto il concerto sarebbe stata quella originale oppure no. Per questo motivo Brock avvi\u00f2 un'azione legale per proibire a Turner di utilizzare il nome Hawkwind. Turner perse la causa, e ora il gruppo \u00e8 stato rinominato \"Space Ritual\".\nL'esibizione da parte degli Hawkwind al Canterbury Sound Festival nell'agosto del 2001, da cui venne tratto l'album dal vivo \"Canterbury Fayre 2001\", cont\u00f2 tra gli ospiti Huw Lloyd-Langton, Simon House e Keith Kniveton con Arthur Brown per il brano \"Silver Machine\". Il gruppo inoltre organizz\u00f2 il primo festival proprio, chiamato Hawkfest, a Devon, nell'estate del 2002. Brown si un\u00ec al complesso nello stesso anno per il tour invernale (in cui vennero suonati alcuni pezzi dei Kingdom Come), al quale parteciparono Blake e Lloyd-Langton. Lo show tenutosi a Newcastle fu pubblicato come DVD, intitolato \"Out of the Shadows\", mentre l'esibizione di Londra fu incisa nel CD \"Spaced Out in London\".\nNel 2005 venne pubblicato l'atteso album \"Take Me to Your Leader\". Registrato dai tre componenti ufficiali della band (Brock/Davey/Chadwick), vide il contributo del tastierista Jason Stuart, del giornalista Matthew Wright, di Arthur Brown, Lene Lovich, Simon House e Jez Hugget. A questo disco segu\u00ec nel 2006 il CD/DVD \"Take Me to Your Future\".\nNel 2007 il canale inglese BBC Four registr\u00f2 il documentario \"Hawkwind: Do Not Panic\", della durata di un'ora. Nonostante la partecipazione di Brock alle riprese, egli non appare nel documentario, e si presume che abbia richiesto l'eliminazione di tutto il materiale in cui fosse presente come conseguenza della mancata possibilit\u00e0 di avere il controllo artistico sulla produzione, che gli fu negato. La voce narrante all'apertura del programma annuncia il rifiuto di Brock di essere intervistato per via della presenza di Nik Turner, suggerendo cos\u00ec che i due non si fossero ancora riconciliati dopo la questione degli \"xhawkwind.com\".\nNel giugno 2007 Alan Davey abbandon\u00f2 ufficialmente il gruppo per partecipare a due nuovi progetti: i Gunslinger e i Thunor. Venne rimpiazzato da \"Mr Dibs\", da tempo \"roadie\" della formazione e gi\u00e0 bassista negli Spacehead e nei Krel (che hanno affiancato gli Hawkwind nel 1992).\nNel corso del 2007 gli Hawkwind si esibirono nel loro festival annuale, l'Hawkfest, parteciparono come \"headliner\" al festival americano \"NEARfest\", e tennero concerti in varie citt\u00e0 statunitensi. Alla fine dell'anno Tim Blake torn\u00f2 nuovamente nel gruppo nel ruolo di tastierista e suonatore di theremin. Gli Hawkwind suonarono per cinque date natalizie, e lo show di Londra fu pubblicato come CD audio e DVD video con il titolo di \"Knights of Space\".\nNel gennaio 2008 gli Hawkwind decisero di cambiare la propria politica sui \"bootleg\", annunciando che avrebbero permesso la registrazione dei concerti da parte del pubblico e la distribuzione non commerciale di tale materiale, tranne i casi della pubblicazione di un dato concerto come album ufficiale. Alla fine del 2008, la Atomhenge Records (una sussidiaria della Cherry Red Records) inizi\u00f2 la ristampa del catalogo Hawkwind dall'anno 1976 al 1997, con la pubblicazione di due antologie da tre CD l'una, \"Spirit of the Age (anthology 1976-84)\" e \"The Dream Goes On (anthology 1985-97)\".\nNel settembre 2008 il tastierista Jason Stuart mor\u00ec a causa di una emorragia cerebrale. Nell'ottobre seguente, il chitarrista Niall Hone (ex-Tribe of Cro) si un\u00ec al gruppo per la tourn\u00e9e invernale, in contemporanea con il ritorno di Tim Blake ai sintetizzatori. Durante i concerti, Niall affianc\u00f2 spesso Mr Dibs al basso, in brani come \"Angels of Death\" e \"Magnu\". Il suo stile musicale con questo strumento \u00e8 molto aggressivo grazie all'utilizzo di pesanti distorsioni ed effetti psichedelici che controbilanciano il suono di Mr Dibs.\nNel 2009 il gruppo intraprese un tour invernale per celebrare i quarant'anni di attivit\u00e0, con due \"sold out\" il 28 e il 29 agosto, date che corrispondono a quelle dei primi concerti in assoluto degli Hawkwind.\nIl presente.\nIl 21 giugno 2010 gli Hawkwind hanno pubblicato l'album \"Blood of the Earth\" seguito a dicembre dal tour promozionale in Gran Bretagna.\nNel 2011 la formazione ha intrapreso un tour in Australia e si \u00e8 esibita in vari festival europei, tra cui lo Sweden Rock Festival. A dicembre si \u00e8 tenuta una piccola tourn\u00e9e nel Regno Unito.\nIl 30 aprile 2012 \u00e8 stato pubblicato il ventisettesimo album in studio del gruppo, intitolato \"Onward\".\nSempre nel 2012, la loro canzone \"Master of the Universe\" \u00e8 stata utilizzata come colonna sonora dello spot del modello b-max di un'automobile.\nNel 2019 esce il nuovo album \"All Aboard the Skylark\" che segna un ritorno alle radici space rock degli esordi.\nInfluenze musicali.\nGli Hawkwind hanno influenzato numerosi musicisti e gruppi musicali, tra cui Al Jourgensen dei Ministry, i Monster Magnet, i Sex Pistols (che eseguirono una cover di \"Silver Machine\"), Henry Rollins dei Black Flag e gli Ozric Tentacles."}
{"id": "726276", "revid": "1762097", "url": "https://it.wikipedia.org/wiki?curid=726276", "title": "Marciapiede", "text": "Un marciapiede \u00e8 uno spazio sopraelevato posizionato al lato di una strada, riservato al transito e allo stazionamento dei pedoni. Il lato stradale \u00e8 solitamente delimitato da un cordolo in cemento o pietra.\nStoria.\nConosciuto nell'antichit\u00e0, spar\u00ec durante il Medioevo, in quanto a quell'epoca le strade venivano realizzate con un ruscello centrale che provvedeva a ripulire la strada dai fanghi e dai rifiuti. Venne reintrodotto in Inghilterra nel XVIII secolo.\nNel mondo.\nItalia.\nL'articolo 3, comma 1\u00b0, n. 33) del Codice della strada definisce \"marciapiede\": quella \u00abparte della strada, esterna alla carreggiata, rialzata o altrimenti delimitata e protetta, destinata ai pedoni\u00bb.\nCi\u00f2 significa che un veicolo non ha alcun diritto a stazionare o a circolare sul marciapiede, con l'eccezione delle rampe d'accesso a eventuali aree esterne alla carreggiata, come ad esempio parcheggi, garage o propriet\u00e0 private.\nCon un'interpretazione restrittiva dell'art. 190 del codice, non \u00e8 ammessa negli \"spazi riservati ai pedoni\", neanche la circolazione dei cosiddetti \"acceleratori di andatura\", come pattini, monopattini, skateboard.\nNel caso in cui un pedone dovesse attraversare la carreggiata riservata alla circolazione dei veicoli per raggiungere il marciapiede situato al lato opposto della stessa, dovrebbe utilizzare gli attraversamenti pedonali evidenziati da segnali verticali o da un semaforo.\nIl marciapiede generalmente fa parte del demanio cos\u00ec come ne fanno parte anche le strade, eccezion fatta per alcuni casi di lottizzazioni in cui sono di propriet\u00e0 privata, anche se aperti alla circolazione pubblica."}
{"id": "726279", "revid": "287204", "url": "https://it.wikipedia.org/wiki?curid=726279", "title": "Bippa", "text": ""}
{"id": "726284", "revid": "242434", "url": "https://it.wikipedia.org/wiki?curid=726284", "title": "Ripotenziato", "text": ""}
{"id": "726286", "revid": "9595", "url": "https://it.wikipedia.org/wiki?curid=726286", "title": "Forno di Canale", "text": ""}
{"id": "726288", "revid": "729019", "url": "https://it.wikipedia.org/wiki?curid=726288", "title": "Romanzo bizantino", "text": "Il Romanzo bizantino \u00e8 un genere letterario minore, sottogenere del romanzo storico che fu molto in voga nella Francia della Belle \u00e9poque, probabilmente in quanto lo stereotipo della Bisanzio corrotta e decadente diffuso dagli storici del Settecento e dell'Ottocento e in particolare da Edward Gibbon, veniva identificato con l'atmosfera della Parigi degli inizi del Novecento.\nIl Romanzo bizantino presenta delle peculiarit\u00e0 che lo identificano come un tipo di produzione \"sui generis\": l'ambientazione urbana, molto spesso in una Bisanzio all'apice della sua grandezza, nella quale trionfano il cosmopolitismo e la dissolutezza; i \"topoi letterari\" costituiti dalla descrizione frequente di gare all'Ippodromo, dispute tra le fazioni, delitti e intrighi politici, scene di palazzo.\nVi sono anche dei temi ricorrenti, quali i culti misterici, l'empiet\u00e0, le donne, la santit\u00e0, l'eresia, le passioni turpi e tutto ci\u00f2 che distingue le contraddizioni di una civilt\u00e0 sospesa tra due mondi.\nPrincipali esponenti di questa narrativa furono Paul Adam, Jean Lombard, e Hugues le Roux."}
{"id": "726289", "revid": "123738601", "url": "https://it.wikipedia.org/wiki?curid=726289", "title": "Tributo ad Augusto", "text": "Tributo ad Augusto \u00e8 un album tributo di autori vari, pubblicato il 18 febbraio 1995. L'album \u00e8 composto da cover di brani dei Nomadi a opera di gruppi e cantanti italiani.\nDescrizione.\nL'album \u00e8 stato ideato e curato dai giornalisti Fausto Pirito e Stefano Ronzani. \nIl libretto del disco inizia con la frase: \u00ab18 febbraio 1995: in questo giorno Augusto Daolio avrebbe compiuto 48 anni... in questo giorno esce Tributo ad Augusto\u00bb, che raccoglie l'omaggio di svariati artisti italiani e stranieri alla figura di Augusto Daolio attraverso reinterpretazioni inedite di canzoni appartenenti al repertorio dei Nomadi. Nel libretto del disco a ogni canzone \u00e8 abbinato un quadro dipinto da Augusto Daolio.\nLa raccolta \u00e8 uscita in CD, LP e musicassetta.\nLa prima traccia, \"Noi non ci saremo\" interpretata dai Nomadi con Francesco Guccini, \u00e8 stata tratta da \"Album concerto\", pubblicato nel 1979."}
{"id": "726290", "revid": "399", "url": "https://it.wikipedia.org/wiki?curid=726290", "title": "Romanzo Bizantino", "text": ""}
{"id": "726292", "revid": "242434", "url": "https://it.wikipedia.org/wiki?curid=726292", "title": "Risarchiato", "text": ""}
{"id": "726294", "revid": "599013", "url": "https://it.wikipedia.org/wiki?curid=726294", "title": "Jos\u00e8 Maria Aznar", "text": ""}
{"id": "726297", "revid": "767487", "url": "https://it.wikipedia.org/wiki?curid=726297", "title": "La lunga notte (album)", "text": "La lunga notte \u00e8 il primo album di Cisco come solista, non molto lontano dai precedenti lavori discografici con i Modena City Ramblers, di cui \u00e8 stato per diversi anni la voce solista. Un album con tratti autobiografici (\"Come se il mondo\", \"Questo \u00e8 il momento\"), di impegno civile e sociale (\"La lunga notte\", \"Venite a vedere\") e di omaggio a personaggi cari a Cisco (\"Best\", \"Tina\" o \"Sisters of mercy\").\nAscoltando il disco non si pu\u00f2 non cogliere l'invito a vivere senza cedere ai compromessi (\"Diamanti e carbone\") o un riferimento ai viaggi di Cisco in Sudamerica (\"Latinoamericana\"), nel cuore dell'Italia pi\u00f9 vera (\"Terra rossa\") o nel campo di sterminio di Birkenau (\"A volte\"). \nSi pu\u00f2 inoltre notare come il sentimento predominante dell'album sia la solitudine; infatti ogni personaggio (basti pensare a \"Che Guevara\" in \"Latinoamericana\" oppure \"Best\" nell'omonima canzone) o tema (ne \"La lunga notte\", in \"Terra rossa\", in \"Zelig\") trattato rispecchia questo sentore. Una versione della copertina inoltre ritrae uno spaventapasseri, simbolo di umile e dura solitudine. In un'altra versione ritroviamo lo stesso Cisco nella posa dello spaventapasseri, ulteriore richiamo a quanto scritto.\nIl brano che ci accompagna verso la chiusura della tracklist (\"Eroi, Supereroi\"), racchiude forse il vero messaggio di soccorso che Cisco vuole infilare nella bottiglia: per uscire da questa lunga notte non servono supereroi n\u00e9 miracoli, serve solo che ognuno si impegni secondo le sue possibilit\u00e0, magari prendendo spunto da quelle piccole-grandi cose della Natura, che ogni giorno combattono la loro grande battaglia.\nLa traccia \"Il prigioniero\" \u00e8 un omaggio dell'autore alla serie televisiva \"The Prisoner\", del 1967. Il dialogo in inglese tra Luca 'Gaby' Giacometti e Peter Walsh, che si sente intorno alla met\u00e0 del brano, ricalca infatti l'introduzione del telefilm."}
{"id": "726300", "revid": "242434", "url": "https://it.wikipedia.org/wiki?curid=726300", "title": "Scoppiato (araldica)", "text": ""}
{"id": "726303", "revid": "1363832", "url": "https://it.wikipedia.org/wiki?curid=726303", "title": "Kris Slater", "text": "Ha lavorato inizialmente come attore drammatico e recitato all'Ashland Shakespearian\nFestival dell'Oregon. Dopo essersi diplomato, si \u00e8 arruolato nell'esercit\u00f2, servendo le armi per due anni alla Schofield BKS, nelle Hawaii. Congedato con onore dopo esser stato coinvolto in un incidente in elicottero dove morirono 7 persone, si \u00e8 trasferito a Los Angeles lavorando come attore per film hard."}
{"id": "726304", "revid": "2091899", "url": "https://it.wikipedia.org/wiki?curid=726304", "title": "Effetto Voigt", "text": "L'effetto Voigt, talvolta denominato birifrangenza magnetica o doppia rifrazione magnetica, \u00e8 un fenomeno magneto-ottico osservato per la prima volta dal fisico tedesco Woldemar Voigt. Esso consiste nella rotazione del piano di polarizzazione della luce mentre il raggio luminoso attraversa una cella a vapore immersa in un campo magnetico diretto perpendicolarmente alla direzione dello stesso raggio.\nQuesto effetto, osservabile anche in altri mezzi, viene utilizzato nei filtri di Voigt, un tipo di filtro passa banda per filtrare le radiazioni elettromagnetiche con precisione, accuratezza e minima perdita dell'intensit\u00e0 del segnale. In questa circostanza, a causa dell'effetto Voigt, la cella a vapore si comporta come una lamina a mezza onda."}
{"id": "726312", "revid": "125794831", "url": "https://it.wikipedia.org/wiki?curid=726312", "title": "Omero", "text": "Omero (, pronuncia: , VIII secolo a.C.) \u00e8 stato un poeta greco identificato storicamente come l' autore dell\"Iliade\" e dell\"Odissea\", i due massimi poemi epici della letteratura greca. Nell'antichit\u00e0 gli furono attribuite anche altre opere, tra cui il poemetto giocoso \"Batracomiomachia\", i cosiddetti \"Inni omerici\", il poemetto \"Margite\" e diversi poemi del Ciclo epico.\nL'effettiva paternit\u00e0 della sua opera fu gi\u00e0 posta in dubbio nei tempi antichi (dal III sec. a.C., presso la scuola filologica di Alessandria d'Egitto). In epoca moderna, a partire dalla seconda met\u00e0 del Seicento, si inizi\u00f2 a mettere in discussione l'esistenza stessa del poeta, inaugurando la cosiddetta \"questione omerica\".\nLa lingua con cui sono scritte le sue due opere, l\"Iliade\" e l\"'Odissea\", \u00e8 la lingua omerica, lingua esclusivamente letteraria dai caratteri compositi che presenta tratti dei principali dialetti greci.\nEtimologia del nome.\nIl suo nome, probabilmente greco, \u00e8 stato oggetto sin dall'antichit\u00e0 di varie spiegazioni paretimologiche:\nTradizione biografica.\nLa biografia tradizionale di Omero che pu\u00f2 ricostruirsi dalle fonti antiche \u00e8 probabilmente fantasiosa. I tentativi di costruire una biografia di colui che si \u00e8 sempre ritenuto il primo poeta greco sono confluiti in un \"corpus\" di sette biografie comunemente indicate come Vite di Omero. La pi\u00f9 estesa e dettagliata \u00e8 quella attribuita, con tutta probabilit\u00e0 erroneamente, ad Erodoto, e perci\u00f2 definita \"Vita Herodotea\". Un'altra biografia molto popolare tra gli antichi autori \u00e8 quella attribuita, ma erroneamente, a Plutarco. Ad esse si pu\u00f2 aggiungere come ottava testimonianza di simili interessi biografici l'anonimo \"Agone di Omero ed Esiodo\". Alcune delle genealogie mitiche di Omero tramandate da queste biografie sostenevano che fosse figlio della ninfa Creteide, altre lo volevano discendente di Orfeo, il mitico poeta della Tracia che rendeva mansuete le belve con il suo canto.\nUna parte notevolmente importante nella tradizione biografica di Omero verteva intorno alla questione della sua patria. Nell'antichit\u00e0 ben sette citt\u00e0 si contendevano il diritto di aver dato i natali a Omero: prime tra tutte Chio, Smirne e Colofone, poi Atene, Argo, Rodi e Salamina. La maggioranza di queste citt\u00e0 si trova nell'Asia minore, e precisamente nella Ionia. In effetti, la lingua di base dell\"'Iliade\" \u00e8 il dialetto ionico: questo dato attesta per\u00f2 soltanto che la formazione dell'epica \u00e8 probabilmente da collocarsi non nella Grecia odierna, ma nelle citt\u00e0 ioniche della costa anatolica, e non dice nulla sulla reale esistenza di Omero, n\u00e9 tanto meno sulla sua provenienza.\nL\"'Iliade\" contiene anche, oltre alla base ionica, molti eolismi (termini eolici). Pindaro suggerisce perci\u00f2 che la patria di Omero potrebbe essere Smirne: una citt\u00e0 sulla costa occidentale dell'attuale Turchia, abitata appunto sia da Ioni che da Eoli. Quest'ipotesi \u00e8 stata per\u00f2 privata del suo fondamento quando gli studiosi si sono resi conto che molti di quelli che venivano considerati eolismi erano in realt\u00e0 parole achee.\nSecondo Semonide, invece, Omero era di Chio; di certo sappiamo solo che nella stessa Chio c'era un gruppo di rapsodi che si definivano \u201cOmeridi\u201d Inoltre, in uno tra i tanti inni a divinit\u00e0 che vennero attribuiti ad Omero, l'Inno ad Apollo, l'autore definisce se stesso \u201cuomo cieco che abita nella rocciosa Chio\u201d. Accettando dunque come scritto da Omero l'Inno ad Apollo, si spiegherebbero sia la rivendicazione dei natali del cantore da parte di Chio, sia l'origine del nome (da \u1f41 \u03bc\u1f74 \u1f41\u03c1\u1ff6\u03bd, \"ho m\u1e15 hor\u1e51n\", il cieco). Erano queste, probabilmente, le basi della convinzione di Simonide. Tuttavia, entrambe le affermazioni, quella di Pindaro e quella di Semonide, mancano di prove concrete.\nSecondo Erodoto Omero sarebbe vissuto quattrocento anni prima della sua epoca, quindi verso la met\u00e0 del IX secolo a.C.; in altre biografie Omero risulta invece nato in epoca posteriore, perlopi\u00f9 verso l'VIII secolo a.C.. La contraddittoriet\u00e0 di queste notizie non aveva incrinato nei Greci la convinzione che il poeta fosse veramente esistito, anzi aveva contribuito a farne una figura mitica, il poeta per eccellenza. Anche sul significato del nome di Omero si svilupp\u00f2 la discussione. Nelle \"Vite\", si dice che il vero nome di Omero sarebbe stato Melesigene, cio\u00e8 (secondo l'interpretazione contenuta nella \"Vita Herodotea\") \u201cnato presso il fiume Meleto\u201d. Il nome Omero sarebbe quindi un soprannome: tradizionalmente lo si faceva derivare o da \u1f41 \u03bc\u1f74 \u1f41\u03c1\u1ff6\u03bd \"ho m\u1e15 hor\u1e51n\", \"il cieco\", oppure da \u1f45\u03bc\u03b7\u03c1\u03bf\u03c2 \"h\u00f2m\u0113ros\", che significherebbe \"ostaggio\".\nInevitabilmente un'ulteriore discussione si accese sul rapporto cronologico esistente tra Omero e l'altro cardine della poesia greca, Esiodo. Come si pu\u00f2 vedere dalle \"Vite\", c'era sia chi pensava che Omero fosse vissuto in et\u00e0 anteriore ad Esiodo, sia chi riteneva che fosse invece pi\u00f9 giovane, e anche chi li voleva contemporanei. Nel gi\u00e0 citato \"Agone\" si racconta di una gara poetica tra Omero e Esiodo, indetta in occasione dei funerali di Anfidamante, re dell'isola di Eubea. Al termine della gara, Esiodo lesse un passo delle \"Opere e Giorni\" dedicato alla pace e all'agricoltura, Omero uno dell\"'Iliade\" consistente in una scena di guerra.\nPer questo il re Panede, fratello del morto Anfidamante, assegn\u00f2 la vittoria ad Esiodo. Sicuramente, in ogni caso, questa leggenda \u00e8 del tutto priva di fondamento. Sostanzialmente, in conclusione, nessuno dei dati fornitici dalla tradizione biografica antica consente affermazioni anche solo possibili per stabilire la reale esistenza storica di Omero. Anche per queste ragioni, oltre che sulla base di considerazioni approfondite sulla probabile composizione orale dei poemi (cfr. pi\u00f9 sotto), la critica ha ormai da tempo quasi generalmente concluso che non sia mai esistito un distinto autore di nome Omero a cui ricondurre nella loro integrit\u00e0 i due poemi maggiori della letteratura greca.\nLa questione omerica.\nL'et\u00e0 antica.\nI numerosi problemi relativi alla reale esistenza storica di Omero e alla composizione dei due poemi diedero origine a quella che si \u00e8 soliti definire \"questione omerica\", che per secoli ha cercato di stabilire se fosse mai realmente esistito un poeta di nome Omero e quali opere, tra tutte quelle legate alla sua figura, gli si potessero eventualmente attribuire; o, in alternativa, quale sia stato il processo di composizione dell\"Iliade\" e dell\"Odissea\". La paternit\u00e0 della questione viene tradizionalmente attribuita a tre studiosi: Fran\u00e7ois H\u00e9delin abate d'Aubignac (1604-1676), Giambattista Vico (1668-1744) e soprattutto Friedrich August Wolf (1759-1824).\nI dubbi intorno ad Omero e alla reale entit\u00e0 della sua produzione sono per\u00f2 ben pi\u00f9 antichi. Gi\u00e0 Erodoto, in un passo della sua storia delle guerre persiane (2, 116-7), dedica una breve digressione alla questione della paternit\u00e0 omerica dei \"Cypria\", concludendo, in base a incongruenze narrative con l\"'Iliade\", che essi non possano essere opera di Omero, ma debbano essere attribuiti ad un altro poeta.\nLa prima testimonianza relativa a una redazione complessiva, nella forma dei due poemi, dei vari canti prima diffusi separatamente risale fino al VI secolo a.C., ed \u00e8 legata al nome di Pisistrato, tiranno di Atene tra il 561 e il 527 a.C. Dice infatti Cicerone nel suo De Oratore: \u201c\"primus Homeri libros confusos antea sic disposuisse dicitur, ut nunc habemus\"\u201d (Si dice che Pisistrato per primo avesse ordinato i libri di Omero, prima confusi, cos\u00ec come ora li abbiamo). \u00c8 stata cos\u00ec sostenuta un'ipotesi secondo cui nella biblioteca che, stando ad alcune fonti, Pisistrato avrebbe organizzato ad Atene fosse contenuta l\"'Iliade\" di Omero, fatta realizzare dal figlio Ipparco. Tuttavia, la tesi della cosiddetta \"redazione pisistratea\" \u00e8 stata screditata, cos\u00ec come l'esistenza stessa di una biblioteca ad Atene nel VI secolo a.C.: il filologo italiano Giorgio Pasquali affermava che, supponendo l'esistenza di una biblioteca ad Atene in quel periodo, non si vede cosa avrebbe potuto contenere, per il numero ancora relativamente ridotto di opere prodotte e per l'uso non ancora preminente della scrittura a cui affidarle.\nUna parte dei critici antichi, rappresentata soprattutto dai due grammatici Xenone ed Ellanico, noti come i \u03c7\u03c9\u03c1\u03af\u03b6\u03bf\u03bd\u03c4\u03b5\u03c2 (\"ch\u014dr\u00eczontes\", ovvero \"separatisti\"), confermavano invece l'esistenza di Omero, ma ritenevano che non tutti e due i poemi fossero da ricondurre a lui, e perci\u00f2 gli attribuivano unicamente l\"'Iliade\", mentre ritenevano l\"Odissea\" composta oltre cent'anni dopo da un ignoto aedo.\nNell'antichit\u00e0 furono soprattutto Aristotele e i grammatici alessandrini a occuparsi della questione. Il primo affermava l'esistenza di Omero, ma, tra tutte le opere legate al suo nome, gli attribuiva la composizione soltanto di \"Iliade\", \"Odissea\" e \"Margite\". Fra gli alessandrini, i grammatici Aristofane di Bisanzio e Aristarco di Samotracia formularono l'ipotesi destinata a restare la pi\u00f9 diffusa fino all'avvento dei filologi oralisti. Essi sostenevano l'esistenza di Omero e gli attribuivano soltanto l\"Iliade\" e l\"Odissea\"; inoltre, sistemarono le due opere nella versione che possediamo oggi e ne espunsero i passi a loro dire corrotti e integrarono alcuni versi.\nUna precisazione della tesi di Aristarco si pu\u00f2 considerare la conclusione, dovuta a ragioni stilistiche, a cui giunge l'anonimo del Sublime, secondo cui Omero avrebbe composto l\"Iliade\" in giovane et\u00e0 e l\"Odissea\" da anziano.\nLa nuova formulazione moderna della questione.\nSimili discussioni ricevettero uno scossone con la composizione dell'opera dell'abate d'Aubignac \"Conjectures acad\u00e9miques ou dissertation sur l'Iliade\" (1664, ma pubblicata postuma nel 1715), in cui si sosteneva che Omero non fosse mai esistito, e che i poemi come noi li leggiamo siano il frutto di un'operazione redazionale che avrebbe riunito in un unico testo episodi epici originariamente isolati.\nIn questa nuova fase della critica omerica, la posizione di Giambattista Vico, che solo in epoca recente \u00e8 entrata a far parte della storia della \u201cquestione omerica\u201d, riveste in realt\u00e0 un ruolo importantissimo. Proprio nel capitolo della \"Scienza Nuova\" (ultima edizione del 1744) dedicato a \u201cla discoverta del vero Omero\u201d si ha infatti la prima formulazione dell'oralit\u00e0 originaria della composizione e della trasmissione dei poemi. In Omero, secondo Vico (come gi\u00e0 aveva affermato d'Aubignac, che Vico non conosceva), non bisogna riconoscere una reale figura storica di poeta, ma \"il popolo greco poetante\", ossia una personificazione della facolt\u00e0 poetica del popolo greco.\nNel 1788 vengono infine pubblicati da Jean-Baptiste-Gaspard d'Ansse de Villoison gli scolii omerici contenuti a margine del pi\u00f9 importante manoscritto dell\"'Iliade\", il Veneto Marciano A, che costituiscono una fonte fondamentale di conoscenze sull'attivit\u00e0 critica compiuta sui poemi in et\u00e0 ellenistica. Lavorando su questi scolii, Friedrich August Wolf nei celebri \"Prolegomena ad Homerum\" (1795) tracci\u00f2 per la prima volta la storia del testo omerico qual \u00e8 ricostruibile per il periodo che va da Pisistrato fino all'epoca alessandrina. Spingendosi poi ancora pi\u00f9 indietro, Wolf avanz\u00f2 nuovamente l'ipotesi che gi\u00e0 era stata di Vico e di d'Aubignac, sostenendo l'originaria composizione orale dei poemi, che poi sarebbero stati trasmessi sempre oralmente almeno fino al V secolo a.C.\nAnalitici e unitari.\nLe conclusioni di Wolf secondo cui i poemi omerici non sarebbero opera di un singolo poeta, ma di pi\u00f9 autori che operavano oralmente, portarono la critica a orientarsi in due schieramenti. La prima a svilupparsi fu la cosiddetta critica analitica o separatista: sottoponendo i poemi ad una capillare indagine linguistica e stilistica, gli analitici si proponevano di individuare tutte le eventuali cesure interne ai due poemi con lo scopo di riconoscere le personalit\u00e0 dei diversi autori di ogni episodio. I principali analitici (chorizontes) furono: Gottfried Hermann (1772-1848), secondo cui i due poemi omerici deriverebbero da due nuclei originali (\"\"Ur-Ilias\", intorno all'ira di Achille, e \"Ur-Odyssee\"\", incentrata sul ritorno di Odisseo), a cui sarebbero state fatte aggiunte ed ampliamenti; Karl Lachmann (1793-1851), le cui teorie trovano una certa analogia con quelle di H\u00e9delin d'Aubignac, secondo cui la \"Iliade\" sarebbe composta da 16 canti popolari riuniti e poi trascritti per ordine di Pisistrato (\"Kleinliedertheorie\"); Adolf Kirchoff, che, studiando l\"Odissea\", teorizz\u00f2 che fosse composta da tre poemi indipendenti (la \"Telemachia\", il \u03bd\u03cc\u03c3\u03c4\u03bf\u03c2 o viaggio di ritorno di Ulisse e l'arrivo in patria); Ulrich von Wilamowitz-Moellendorff (1848-1931), il quale sosteneva che Omero avesse raccolto e rielaborato dei canti tradizionali, organizzandoli attorno ad un unico tema.\nA questo indirizzo della critica si opposero naturalmente le posizioni di quegli studiosi che, come Wolfgang Schadewaldt, credevano di poter trovare nei vari rimandi interni ai poemi, nei procedimenti di anticipazione di episodi non ancora avvenuti, nella distribuzione dei tempi e nella struttura dell'azione le prove di un'unit\u00e0 d'origine nella concezione delle due opere. I due poemi sarebbero stati composti fin dall'inizio in modo unitario, con una struttura ben congegnata e una serie di episodi appositamente predisposti in vista di un fine, senza con ci\u00f2 negare eventuali inserzioni avvenute in seguito, nel corso dei secoli e col procedere delle recitazioni. \u00c8 senz'altro significativo che proprio Schadewaldt, uno degli esponenti principali della corrente unitaria, abbia anche dato fede al nucleo centrale, se non ai singoli dettagli narrativi, delle \"Vite\" omeriche, cercando di estrapolare la verit\u00e0 dalla leggenda e di ricostruire una figura di Omero storicamente verosimile.\nL'ipotesi oralistica.\nAlmeno nei termini in cui era tradizionalmente formulata, la questione omerica \u00e8 lontana dall'essere risolta, perch\u00e9 in realt\u00e0 \u00e8 probabilmente insolubile. Nel secolo scorso, le domande ormai classiche intorno a cui si era fino allora imperniata la questione omerica cominciarono in effetti a perdere di senso di fronte a una nuova impostazione del problema resa possibile dagli studi sui processi di composizione dell'epica nelle culture pre-letterarie effettuati sul campo da alcuni studiosi statunitensi.\nIl pioniere di questi studi, e il principale tra quelli che vengono definiti \"filologi oralisti\", fu Milman Parry, studioso statunitense, che formul\u00f2 la prima versione della sua teoria in \"L'epith\u00e8te traditionelle dans Hom\u00e8re. Essai sur un probl\u00e8me de style hom\u00e9rique\" (1928). Nella teoria di Parry (che non era specificamente un omerista), auralit\u00e0 e oralit\u00e0 sono la chiave di lettura: gli aedi avrebbero cantato improvvisando, o meglio impostato elementi via via innovativi su una matrice standard; oppure avrebbero declamato al pubblico dopo aver composto in forma scritta.\nEbbene Parry ipotizz\u00f2 un primo momento in cui i due testi dovettero circolare di bocca in bocca, da padre in figlio, esclusivamente in forma orale; successivamente per esigenze pratiche ed evolutive intervenne qualcuno ad unificare, quasi \"cucendoli\", i vari tessuti dell\"epos\" omerico, e questo qualcuno potrebbe essere un Omero realmente vissuto o un'\u00e9quipe rapsodica specializzata sotto il nome \"Omero\". Il centro della ricerca di Parry riguarda, come dichiara il titolo del suo saggio, l'epiteto tradizionale epico, cio\u00e8 l'attributo che accompagna il nome nei testi omerici (\u201cpi\u00e8 veloce Achille\u201d, per esempio), che viene studiato nel contesto del nesso formulare che l'insieme nome-epiteto determina. Le conclusioni cardine della teoria di Parry si possono cos\u00ec riassumere:\nI principi cos\u00ec costituiti della tradizionalit\u00e0 e formularit\u00e0 della dizione epica portano Parry a pronunciarsi sulla questione omerica, distruggendone i presupposti in nome dell'unica certezza che un simile studio formulare dei poemi consente di raggiungere: nella loro struttura, l\"Iliade\" e l\"Odissea\" sono assolutamente arcaici, ma questo permette solo di affermare che essi rispecchiano una tradizione consolidata di aedi. Questo giustifica la somiglianza stilistica esistente tra i due poemi. Non consente per\u00f2 di dire nulla di certo sul loro autore, n\u00e9 su quanti possano esserne stati gli autori.\nSubito le tesi di Parry vennero estese su un campo pi\u00f9 ampio della coppia nome-epiteto. Walter Arend, in un celebre libro del 1933 (\"Die typischen Szenen bei Homer\"), riproponendo le tesi di Parry, notava che non solamente ci sono delle ripetizioni di segmenti metrici, ma anche scene fisse o tipiche (discesa dalla nave, descrizione dell'armatura, morte dell'eroe, etc.), vale a dire scene che si ripetono letteralmente ogni volta che si ripresenta un identico contesto nella narrazione. Individu\u00f2 quindi dei canoni compositivi globali, che avrebbero organizzato l'intera narrazione: il catalogo, la \"ring composition\" e lo schidione.\nInfine, Eric Havelock ipotizz\u00f2 che l'opera omerica fosse in realt\u00e0 un'enciclopedia tribale: i racconti sarebbero serviti ad insegnare la morale o trasmettere la conoscenza e quindi l'opera avrebbe dovuto essere costruita secondo una struttura educativa.\nLa tradizione manoscritta.\nL'antichit\u00e0.\nL'Iliade e l'Odissea vennero fissate per iscritto nella Ionia di Asia, intorno all'VIII secolo a.C.: la scrittura venne introdotta nel 750 a.C. circa; si \u00e8 supposto che trent'anni dopo, nel 720 a.C., gli aedi (cantori professionisti) potessero gi\u00e0 utilizzarla. \u00c8 probabile che pi\u00f9 aedi abbiano cominciato ad usare la scrittura per fissare testi che affidavano completamente alla memoria; la scrittura era null'altro che un nuovo mezzo per agevolare il proprio lavoro, sia per poter lavorare pi\u00f9 facilmente sui testi, sia per non dover affidare tutto alla memoria.\nNell'epoca dell'auralit\u00e0 il magma epico cominci\u00f2 a sedimentarsi nella sua struttura, pur mantenendo una certa fluidit\u00e0.\n\u00c8 probabile che inizialmente ci fossero un grandissimo numero di episodi e sezioni rapsodiche legati al Ciclo Troiano; vari autori, nell'epoca dell'auralit\u00e0 (cio\u00e8 intorno al 750 a.C. circa) operarono una cernita, scegliendo da questa ingente mole di racconti un numero sempre pi\u00f9 esiguo di sezioni, numero che se per Omero fu 24, per altri autori poteva essere 20, o 18, o 26, o anche 50. Quel che \u00e8 certo \u00e8 che la versione di Omero si impose sulle altre; bench\u00e9 dopo di lui altri aedi avessero continuato a selezionare continuamente episodi per creare la \u201cloro\u201d Iliade, essi tennero conto che la versione dell\"Iliade\" pi\u00f9 in voga era quella di Omero. In sostanza, non tutti gli aedi cantavano la stessa \"Iliade\", e non si arriv\u00f2 mai ad avere un testo standard per tutti; c'erano una miriade di testi simili tra loro, ma con leggere differenze.\nDurante l'auralit\u00e0, Il poema non ha ancora una struttura definitivamente chiusa.\nNon possediamo l'originale pi\u00f9 antico dell'opera, ma \u00e8 probabile che gi\u00e0 nel VI secolo a.C. ne circolassero degli esemplari.\nL'auralit\u00e0 non consent\u00ec di stabilire delle edizioni canoniche. Dagli scolii omerici abbiamo notizia di edizioni dei poemi preparate dalle singole citt\u00e0 e dette perci\u00f2 \u03ba\u03b1\u03c4\u1f70 \u03c0\u03cc\u03bb\u03b5\u03b9\u03c2 (\"kat\u00e0 p\u00f2leis\"): Creta, Cipro, Argo e Marsiglia avevano ciascuna la sua versione locale dei poemi di Omero. Le varie edizioni \u03ba\u03b1\u03c4\u1f70 \u03c0\u03cc\u03bb\u03b5\u03b9\u03c2 non erano probabilmente molto discordanti tra di loro. Abbiamo anche notizia di edizioni precedenti all'ellenismo, dette \u03c0\u03bf\u03bb\u03c5\u03c3\u03c4\u03b9\u03ba\u03cc\u03c2 \"polystik\u00f2s\", \u201ccon molti versi\u201d; queste edizioni si caratterizzavano per un numero di versi maggiore di sezioni rapsodiche rispetto alla vulgata alessandrina; varie fonti ce ne parlano, ma non ne conosciamo l'origine.\nOltre a queste edizioni approntate dalle diverse citt\u00e0, sappiamo anche dell'esistenza di edizioni \u03ba\u03b1\u03c4' \u1f04\u03bd\u03b4\u03c1\u03b1 (\"kat'\u00e0ndra\"), cio\u00e8 preparate da singoli individui per personaggi illustri che desideravano avere delle edizioni proprie. Un esempio celebre \u00e8 quello di Aristotele, che si fece creare un'edizione dell\"Iliade\" e dell' \"Odissea\" per farla leggere ad Alessandro Magno, suo discepolo, intorno alla fine del IV secolo a.C.\nIn questo stato di cose, i poemi omerici furono inevitabilmente soggetti ad alterazioni e interpolazioni per quasi quattro secoli prima dell'et\u00e0 alessandrina. I rapsodi, recitando il testo trasmesso per via orale, e quindi non fissato stabilmente, vi potevano inserire o sottrarre parti, invertire l'ordine di certi episodi, accorciarne o ampliarne certi altri. Inoltre, poich\u00e9 l\"Iliade\" e l\"Odissea\" erano la base dell'insegnamento elementare (generalmente i piccoli greci imparavano a leggere esercitandosi sui poemi di Omero) non \u00e8 improbabile che i maestri semplificassero i poemi affinch\u00e9 fossero di pi\u00f9 facile comprensione per i bambini, anche se la critica recente tende a minimizzare la portata di questi interventi scolastici.\nProbabilmente pi\u00f9 estesi furono gli interventi mirati a correggere alcuni particolari scabrosi appartenenti a usanze e credenze non pi\u00f9 in accordo con la mentalit\u00e0 pi\u00f9 moderna, specialmente per quanto riguarda l'atteggiamento nei confronti delle divinit\u00e0. In effetti, fin dall'inizio la rappresentazione eccessivamente terrena degli d\u00e8i omerici (litigiosi, lussuriosi e sostanzialmente non estranei ai vari vizi degli uomini) turb\u00f2 i destinatari pi\u00f9 attenti (celebre \u00e8 soprattutto la critica rivolta alle divinit\u00e0 omeriche da Senofane di Colofone). Gli scolii attestano un certo numero di interventi, anche piuttosto cospicui (a volte potevano venire soppresse anche decine di versi consecutivi) intesi proprio a smussare questi aspetti non pi\u00f9 compresi o condivisi.\nAlcuni studiosi ritengono che, col tempo, si sia arrivati a una sorta di testo base attico, una \"vulgata attica\" (la parola \"vulgata\" viene usata dagli studiosi in riferimento alla Vulgata di San Girolamo, che all'inizio dell'era cristiana analizz\u00f2 le varie versioni latine della Bibbia esistenti e le unific\u00f2 in un testo latino definitivo, che chiam\u00f2 appunto vulgata\u00a0\u2013 per il volgo, da divulgare).\nGli antichi grammatici alessandrini tra il III e il II secolo a.C. concentrarono il loro lavoro di filologia del testo su Omero, sia perch\u00e9 il materiale era ancora molto confuso, sia perch\u00e9 egli era universalmente riconosciuto come il padre della letteratura greca. Il lavoro degli alessandrini viene in genere indicato col termine \"emendatio\", versione latina del greco \u03b4\u03b9\u03ce\u03c1\u03b8\u03c9\u03c3\u03b9\u03c2, che consisteva nell'eliminare le varie interpolazioni e nel ripulire il poema dai vari versi formulari suppletivi, formule varianti che entravano anche tutte insieme. \nSi arriv\u00f2 dunque ad un testo definitivo. Il contributo principale fu quello di tre grandi filologi, vissuti tra la met\u00e0 del terzo secolo e la met\u00e0 del secondo: Zenodoto di Efeso forse elabor\u00f2 la numerazione alfabetica dei libri e quasi sicuramente invent\u00f2 un segno critico, l\"'obelos\", per indicare i versi a suo parere interpolati; Aristofane di Bisanzio, di cui non resta nulla, ma pare fosse stato un gran commentatore, inser\u00ec il prosodio, i segni critici (come la \"crux\") e gli spiriti; Aristarco di Samotracia oper\u00f2 un'ampia (e oggi considerata eccessiva) atticizzazione, dal momento che egli era convinto che Omero fosse di Atene, e si occup\u00f2 di scegliere una lezione per ogni vocabolo \u201cdubbio\u201d, curandosi anche di mettere un \"obelos\" con le altre lezioni scartate; non \u00e8 ancora chiaro in quale misura si sia basato sul proprio giudizio e in quale invece sulla comparazione delle varie copie a sua disposizione.\nIl testo di Aristarco fin\u00ec con l'imporsi su quello dei suoi predecessori, ma il testo dell\"Iliade\" oggi a nostra disposizione \u00e8 piuttosto diverso da quello di Aristarco. Su 874 punti in cui egli scelse una particolare lezione, solo 84 tornano nei nostri testi; la \"vulgata alexandrina\" corrisponde quindi alla nostra solo per il 10%. Questo dimostra che il testo della vulgata alessandrina non era definitivo; \u00e8 probabile che nella stessa biblioteca d'Alessandria d'Egitto, dove gli studiosi erano famosi per i loro litigi, ci fossero pi\u00f9 versioni dell\"Iliade\". I motivi per cui il testo alessandrino di Aristarco non riusc\u00ec a influenzare fortemente la tradizione sono spiegate dal grecista Raffaele Cantarella: per quanto elaborato a livello critico, il testo aristarcheo era stato realizzato in un ambiente culturalmente elitario di una zona periferica del mondo greco com'era Alessandria; \u00e8 quindi inevitabile che anche in et\u00e0 ellenistica circolassero pi\u00f9 versioni del testo omerico, probabilmente influenzate dalle varie tradizioni orali e rapsodiche.\nSecondo l'interpretazione pi\u00f9 probabile, i grammatici alessandrini spiegavano le loro scelte testuali in commenti separati, a cui rimandavano i vari segni critici apposti al testo vero e proprio. Questi commenti si definivano con il termine \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1 (\"commentarii\"), nessuno dei quali si \u00e8 conservato. Da essi derivano per\u00f2 le osservazioni marginali tramandate insieme al testo dei poemi nei codici medievali, gli scolii (\u03c3\u03c7\u03cc\u03bb\u03b9\u03b1), che rappresentano per noi dei ricchi repertori di osservazioni al testo, note, lezioni, commenti. Il nucleo fondamentale di questi scolii si form\u00f2 probabilmente nei primi secoli dell'era cristiana: quattro grammatici (Didimo, Aristonico, Nicanore e Erodiano), vissuti tra il III e il II secolo a.C. dagli studiosi alessandrini, dedicarono ai poemi omerici (soprattutto l\"Iliade\"), dei commenti linguistici e filologici che si rifacevano alle osservazioni critiche dei grammatici alessandrini. Gli studi di questi quattro grammatici vennero poi compendiati da uno scoliasta successivo (forse di epoca bizantina) nell'opera comunemente nota come \"Commento dei Quattro\".\nIntorno alla met\u00e0 del II secolo, dopo il lavoro di Alessandria, circolavano quindi il testo alessandrino e residui di altre versioni. Di certo gli alessandrini stabilirono il numero di versi e la suddivisione dei libri.\nDal 150 a.C. sparirono le altre versioni testuali e si impose un unico testo dell\"Iliade\"; tutti i papiri ritrovati da quella data in poi corrispondono ai nostri manoscritti medievali: la \"vulgata medievale\" \u00e8 la sintesi di tutto quanto.\nIl Medioevo.\nNel Medioevo occidentale non era diffusa la conoscenza del greco, nemmeno tra personaggi come Dante o Petrarca; uno dei pochi a conoscerlo era Boccaccio, che ne apprese i primi rudimenti a Napoli dal monaco calabrese Barlaam e ne consolid\u00f2 in seguito la conoscenza grazie alla collaborazione con il grecista Leonzio Pilato. L\"Iliade\" era conosciuta in occidente grazie alla \"Ilias\" tradotta in latino di et\u00e0 neroniana.\nPrima del lavoro dei grammatici Alessandrini, il materiale di Omero era molto fluido, ma anche dopo di esso altri fattori continuarono a modificare l'Iliade, e per arrivare alla \u03ba\u03bf\u03b9\u03bd\u03ae omerica bisogna aspettare il 150 a.C. L\"Iliade\" fu molto pi\u00f9 copiata e studiata dell\"Odissea\".\nNel 1170 Eustazio di Salonicco contribu\u00ec in modo significativo a questi studi.\nL'et\u00e0 moderna e contemporanea.\nNel 1920 ci si rese conto che era impossibile fare uno \"stemma codicum\" per Omero perch\u00e9, gi\u00e0 in quell'anno, escludendo i frammenti papiracei, c'erano ben 188 manoscritti, e perch\u00e9 non si riesce a risalire ad un archetipo di Omero. Spesso i nostri archetipi risalgono al IX secolo d.C., quando a Costantinopoli il patriarca Fozio si preoccup\u00f2 che tutti i testi scritti in alfabeto greco maiuscolo fossero traslitterati in minuscolo; quelli che non furono traslitterati, sono andati persi. Per Omero tuttavia non esiste un solo archetipo: le traslitterazioni avvennero in pi\u00f9 luoghi contemporaneamente.\nIl nostro pi\u00f9 antico manoscritto capostipite completo dell'Iliade \u00e8 il Marcianus 454a, conservato nella Biblioteca Marciana di Venezia, che risale al X secolo d.C.: nel corso del XV secolo fu portato in Occidente da Giovanni Aurispa. I primi manoscritti dell'Odissea sono invece dell'XI secolo d.C.\nL\"editio princeps\" dell'Iliade \u00e8 stata stampata nel 1488 a Firenze da Demetrio Calcondila. Le prime edizioni veneziane, dette \"aldine\" dallo stampatore Aldo Manuzio, furono ristampate ben tre volte, nel 1504, 1517, 1521, indice questo senza dubbio del gran successo sul pubblico dei poemi omerici.\nUn'edizione critica dell'Iliade fu pubblicata nel 1909 a Oxford a cura di David Binning Monro e Thomas William Allen. L\"Odissea\" fu edita nel 1917 da Allen.\nReligione e antropologia in Omero.\nLa religione greca era fortemente ancorata al mito e infatti in Omero si dispiega tutta la religione olimpica (carattere panellenico).\nSecondo alcuni, la religione \"omerica\" ha forti caratteri primitivi e recessivi:\nSecondo Walter F. Otto, la religione \"omerica\" \u00e8 il modello pi\u00f9 avanzato che la mente umana abbia mai concepito, perch\u00e9 scinde l\"essere\" dall\"essere stato\".\nL'uomo \"omerico\" \u00e8 particolaristico, perch\u00e9 \u00e8 la somma di parti diverse:\nL'eroe omerico basa il riconoscimento del proprio valore sulla considerazione che la societ\u00e0 ha di lui. Questa affermazione \u00e8 vera a tal punto che alcuni studiosi, in particolare E. Dodds, definiscono tale societ\u00e0 come \"societ\u00e0 della vergogna\". Infatti non \u00e8 tanto la colpa oppure il peccato, ma la vergogna a sancire il decadimento dell'eccellenza dell'eroe, la perdita della sua condizione di esemplarit\u00e0. Quindi un eroe diviene modello per la propria societ\u00e0 nella misura in cui gli vengono riconosciute azioni eroiche, mentre in caso queste non gli vengano pi\u00f9 attribuite, decade da essere modello e sprofonda nella vergogna.\nL'eroe aspira dunque alla gloria (\u03ba\u03bb\u03ad\u03bf\u03c2 \"kl\u00e8os\") e possiede tutte le qualit\u00e0 per conquistarla: vigore fisico, coraggio, forza di sopportazione. Egli non \u00e8 solamente forte, ma anche bello (\u03ba\u03b1\u03bb\u03cc\u03c2 \u03ba\u03b1\u1f76 \u1f00\u03b3\u03b1\u03b8\u03cc\u03c2 \"kal\u00f2s k\u00e0i agath\u00f2s\", bello, valoroso e virtuoso; kalokagathia) e solo altri eroi possono affrontarlo e vincerlo. I grandi guerrieri sono anche eloquenti, tengono lunghi discorsi nell'assemblea prima e durante il combattimento. Siamo in una societ\u00e0 dominata dall'aristocrazia guerriera in cui la nobilt\u00e0 di stirpe \u00e8 sottolineata dalla menzione del padre, della madre e spesso anche degli antenati. L'eroe ha o desidera avere discendenza maschile per perpetuare il prestigio della famiglia in quanto la societ\u00e0 \u00e8 essenzialmente una societ\u00e0 di uomini, perch\u00e9 l'uomo rappresenta la continuit\u00e0 della stirpe: \u00e8 lui che viene ucciso, mentre le donne sopravvivono come preda di guerra e diventano le schiave o concubine dei vincitori. Il premio del valore, oltre che la vittoria sul nemico, \u00e8 rappresentato anche dalla preda, perci\u00f2 gli eroi omerici sono ricchi e avidi di ricchezza ed in patria possiedono terre, bestiame, oggetti preziosi.\nAgamennone deve accompagnare con regali l'ambasceria che invia ad Achille; questi restituisce il cadavere di Ettore, perch\u00e9 cos\u00ec vogliono gli dei, ma nel contempo accetta i preziosi pepli, i talenti d'oro e gli altri oggetti che gli offre Priamo. Le discordie tra eroi sono inevitabili dato che essi sono molto gelosi del loro onore (\u03c4\u03b9\u03bc\u03ae \"t\u012bm\u1e15\"), come appare ad esempio nello scontro tra Agamennone ed Achille in cui ciascuno si sentirebbe sminuito nel proprio onore se cedesse (Agamennone esercita i diritti di un re, ad Achille \u00e8 stato tolto quello che gli spettava come al pi\u00f9 forte dei guerrieri). Sconosciuta \u00e8 la piet\u00e0 per i vinti, a maggior ragione se si tratta di vendetta: Telemaco impicca di sua mano le ancelle infedeli; Ettore non riesce ad ottenere da Achille neanche l'impegno di restituire il suo corpo. Ma egli aveva ucciso Patroclo, e l'amicizia \u00e8 un tratto essenziale del mondo eroico. La morte viene sempre accettata con naturalezza e in battaglia essa \u00e8 l'unica alternativa alla vittoria: cos\u00ec vuole l'onore(anche se in realt\u00e0 molti eroi si volgono alla fuga, e sono rampognati o criticati per essere fuggiti, sia tra i greci, inclusi Odisseo e Diomede, sia tra i troiani, come Enea). E la narrazione omerica \u00e8 dignitosa e pacata anche nel descrivere gli orrori della battaglia, le ferite, le uccisioni. Nessuna ricompensa attende l'eroe nell'aldil\u00e0: egli riceve gli onori funebri dovuti al proprio rango. Quanto alle figure femminili esse sono complesse ed il loro ruolo \u00e8 prevalentemente passivo, di sofferenza e di attesa, sono le vittime eterne della guerra (Andromaca, Penelope). Comunque, a differenza di altri poeti successivi, vi \u00e8 una certa di neutralit\u00e0 verso la figura di Elena, vista come portatrice di un proprio fato, e non traditrice o ingannatrice.\nLa concezione degli dei in Omero \u00e8, come gi\u00e0 accennato, antropomorfa. Le alterne vicende della guerra vengono decise sull'Olimpo. Gli dei parlano ed agiscono come mortali. Hanno qualit\u00e0 umane in misura incomparabilmente superiore. Il loro riso \u00e8 inestinguibile (\u1f0c\u03c3\u03b2\u03b5\u03c3\u03c4\u03bf\u03c2 \u03b3\u03ad\u03bb\u03bf\u03c2,\n\"\u00e0sbestos gh\u00e8los\", \"riso inestinguibile\"), la loro vita trascorre in mezzo a festosi banchetti: \u00e8 ci\u00f2 che l'uomo sogna. I loro sentimenti, i moti dell'animo sono umani: si provocano a vicenda, sono sensibili all'adulazione, iracondi e vendicativi, cedono alle seduzioni, se commettono una colpa possono anche essere puniti. Marito e moglie si tradiscono a vicenda, di preferenza con esseri mortali, senza che questi episodici amori mettano in pericolo le istituzioni divine. Sugli uomini hanno un potere assoluto, talvolta capriccioso, e ne fanno un uso anche crudele. Era acconsentirebbe che Zeus distruggesse Argo, Sparta, Micene, le tre citt\u00e0 a lei care, purch\u00e9 appaghi il suo desiderio e faccia rompere la tregua tra Greci e Troiani. Gli dei assistono i mortali nei pericoli, spesso sono teneri, ma possono anche essere spietati. Atena attira Ettore nel duello mortale presentandosi a lui sotto forma del fratello Deifobo e l'eroe, ignaro, la segue; intanto Apollo \u00e8 fuggito davanti ad Achille e ha abbandonato al suo destino il proprio guerriero prediletto. Esiste poi, al di sopra degli dei, la Moira (\u039c\u03bf\u1fd6\u03c1\u03b1), il Fato. Gli dei sono immortali, ma non invulnerabili, Diomede, nel V libro dell'Iliade, fer\u00ec consecutivamente Afrodite e Ares.\nGli dei citati da Omero sono sia molti di quelli presenti anche nella mitologia micenea, sia quelli che si aggiunsero successivamente, a capo degli Olimpi \u00e8 posto Zeus, e non Poseidone come pare all'epoca dei palazzi micenei, la maggior parte delle divinit\u00e0 post-micenee (come Apollo) parteggia per i Troiani.\nL'interpretazione di Steiner.\nSecondo Rudolf Steiner la poesia epica come quella di Omero trae un\u2019ispirazione divina. Nell\u2019incipit dell\"Iliade\" troviamo: \u00abCantami, o diva, del pelide Achille\u2026\u00bb, cos\u00ec come nell\"Odissea\": \u00abMusa, quell\u2019uom di multiforme ingegno\u2026\u00bb In entrambi i casi si fa riferimento alla divinit\u00e0 come fonte ispirativa, come \u201cpensiero\u201d che guidi la mano affinch\u00e9 possa esprimere ci\u00f2 che la divinit\u00e0 vuole trasmettere agli umani.\nAlcuni vocaboli della lingua di Omero.\nNella lingua omerica esistono dei vocaboli che spiccano per il loro valore semantico e la forza evocativa. Essi sono:\nIl testo d'Omero come \"enciclopedia\" del mondo greco.\nPer secoli nel mondo greco il testo di Omero era considerato come fonte di ogni insegnamento e anche nei secoli successivi i poemi omerici oltre che prodigiose creazioni poetiche, sono altres\u00ec straordinarie fonti per la comprensione delle consuetudini politiche, delle tecniche metallurgiche, edilizie, dei consumi alimentari delle popolazioni mediterranee in et\u00e0 protostorica.\nI versi di Omero hanno assicurato agli archeologi mille fili per l'interpretazione dei reperti di scavo nelle sfere pi\u00f9 lontane della vita civile. Se, peraltro, l'Iliade non propone elementi significativi per lo studio della prima agricoltura e dell'allevamento nel mondo egeo, l'Odissea fornisce alcuni elementi di rilievo assolutamente singolare: ospite del re dei Feaci, Odisseo ne visita gli orti, vero prodigio di agricoltura irrigua, sbarcato a Itaca si arrampica tra i boschi e giunge alla porcilaia costruita dal proprio servo Eumeo, un autentico \"impianto di allevamento\" per 600 scrofe, quindi migliaia di maialetti: autentico precorrimento degli allevamenti moderni. Due cultori autorevoli dell'agricoltura primitiva, Antonio Saltini, docente di storia dell'agricoltura, e Giovanni Ballarini, docente di patologia veterinaria, hanno proposto, in base ai versi di Omero, due stime contrapposte della quantit\u00e0 di ghiande che potevano produrre i querceti di Itaca, e del numero di suini che l'Isola fosse, quindi, in grado di mantenere.\nIncontrando il padre, Odisseo gli ricorda, quindi, le piante diverse che il vecchio gli aveva donato per il suo primo giardino, menzionando 13 variet\u00e0 di pero, 10 di melo, 40 di fico e 50 di uve diverse, la prova dell'intensit\u00e0 della selezione cui l'uomo aveva gi\u00e0 sottoposto le specie fruttifere all'alba del primo millennio a.C.\nIl mondo di Omero.\nIl mondo viene descritto da Omero come un disco del diametro di quattromila chilometri: Delfi, e quindi la Grecia, \u00e8 il centro del disco. Questo disco, anch'esso divino e indicato con il nome di Gaia (, anche , Gea), \u00e8 a sua volta circondato da un largo fiume (e dio) indicato con il nome di Oceano (, \"\u014ckean\u00f2s\") le cui acque corrispondono all'oceano Atlantico, al mar Baltico, al mar Caspio, alle coste settentrionali dell'oceano Indiano e al confine meridionale della Nubia. Il Sole (divino anch'esso e indicato con il nome di \u1f2d\u03bb\u03b9\u03bf\u03c2 \"H\u1e15lios\") attraversa nella sua rotazione questo disco, ma il suo volto lucente illumina solo esso, ne consegue che il mondo al di l\u00e0 del disco e quindi della rotazione del sole, ovvero ci\u00f2 che \u00e8 oltre il fiume Oceano risulti privo di luce. Da Oceano hanno origine le altre acque, anche quelle infere come lo Stige attraverso connessioni sotterranee. Quando i corpi celesti tramontano si bagnano nell'Oceano, cos\u00ec lo stesso Sole, dopo essere tramontato, lo attraversa per mezzo di una coppa d'oro per risorgere da Oriente il mattino seguente. Al di l\u00e0 del fiume Oceano, c'\u00e8 il buio, vi sono le aperture all'Erebo, il mondo sotterraneo. L\u00ec, presso queste aperture, vivono i Cimmeri.\nIl disco terrestre circondato dal dio-fiume Oceano \u00e8 suddiviso in tre parti: nord-ovest abitato dagli Iperborei; il meridione, dopo l'Egitto, \u00e8 abitato dai devoti Etiopi, uomini dal volto bruciato dal Sole, oltre le terre nelle quali vivono i nani Pigmei (\u03a0\u03c5\u03b3\u03bc\u03b1\u1fd6\u03bf\u03b9); tra queste due estremit\u00e0 vi \u00e8 la zona temperata del Mediterraneo nel cui centro si colloca la Grecia. Dal punto di vista verticale, il mondo omerico ha come tetto il Cielo (divino anch'esso con il nome di Urano, \u039f\u1f50\u03c1\u03b1\u03bd\u03cc\u03c2 \"\u016aran\u00f2s\"), costituito di bronzo, il quale delimita il percorso del Sole. Ai limiti del Cielo volteggiano gli d\u00e8i che amano sedersi sulle cime dei monti e da l\u00ec contemplare le vicende del mondo. Dimora degli d\u00e8i \u00e8 uno di questi, il monte Olimpo. Sotto la Terra si situa il Tartaro (\u03a4\u03ac\u03c1\u03c4\u03b1\u03c1\u03bf\u03c2, \"T\u00e1rtaros\"; divinit\u00e0 anch'essa), luogo buio, dove sono incatenati i Titani (\u03a4\u03b9\u03c4\u03ac\u03bd\u03b5\u03c2 \"Tit\u00e1nes\"), divinit\u00e0 sconfitte dagli d\u00e8i, luogo circondato da mura di bronzo e chiuso da porte fabbricato da Poseidone. La distanza posta tra la sommit\u00e0 di Urano e la Terra, dice Esiodo nella \"Teogonia\", \u00e8 percorribile da un'incudine lasciata da l\u00ec cadere che raggiunger\u00e0 la superficie della Terra all'alba del decimo giorno; medesima distanza oppone la Terra dalla base del Tartaro. Tra l'Urano e il Tartaro si situa dunque quel \"mondo di mezzo\" abitato da Dei celesti e sotterranei, semidei, uomini e animali, dai vivi e dai morti.\nOnorificenze.\nAd Omero sono stati intitolati il cratere Homer, sulla superficie di Mercurio, e un asteroide, 5700 Homerus."}
{"id": "726314", "revid": "224230", "url": "https://it.wikipedia.org/wiki?curid=726314", "title": "Alessandro Panagulis", "text": ""}
{"id": "726315", "revid": "599013", "url": "https://it.wikipedia.org/wiki?curid=726315", "title": "Carlos Luciano da Silva", "text": "Era un centrocampista difensivo.\nCarriera.\nClub.\nBrasile.\nHa vinto il Campeonato Paulista nel 2004 e nel 2005, con il S\u00e3o Caetano e il S\u00e3o Paulo, vincendo anche con quest'ultima la Copa Libertadores e il Mondiale per club FIFA nel 2005. A Yokohama, contro il , nella finale di questa competizione, segna il gol che favorisce la vittoria del trofeo intercontinentale.\nGermania.\nIl 1\u00ba gennaio 2007 viene acquistato dai tedeschi dell'Hertha Berlino. Ha debuttato 3 febbraio contro l'Amburgo. Mineiro viene impiegato molto poco nella sua stagione e mezza tra le file dei capitolini e nell'estate 2008 il suo contratto scaduto non viene rinnovato.\nChelsea.\nRimasto svincolato per circa 3 mesi, il 24 settembre 2008 viene ingaggiato a costo zero dagli inglesi del per sostituire Michael Essien, infortunato al ginocchio. L'esperienza non \u00e8 fortunata e colleziona solo 1 presenza, il 1\u00ba novembre 2008 contro il Sunderland. Il suo contratto in scadenza al 30 giugno 2009 non viene rinnovato.\nSchalke 04.\nNell'agosto 2009 firma un contratto annuale con lo , e a fine stagione, con sole 7 partite disputate, non vede rinnovare il suo contratto.\nCoblenza.\nNell'estate 2011 viene acquistato dal Coblenza, club della Terza divisione tedesca.\nNazionale.\nHa debuttato nell'aprile 2001 contro il . Poco impiegato con la maglia verdeoro, per lui 4 presenze e 0 gol, ottiene comunque la convocazione per i mondiali 2006, anche a causa del posto vacante dovuto all'infortunio di Edm\u00edlson, centrocampista del Barcellona. Nonostante ci\u00f2 non scende mai in campo nella competizione svolta in Germania."}
{"id": "726316", "revid": "92723", "url": "https://it.wikipedia.org/wiki?curid=726316", "title": "Edilio Raggio", "text": "Biografia.\nLaureato in giurisprudenza, non esercit\u00f2 mai l'attivit\u00e0 forense, ma si interess\u00f2 invece al commercio e all'imprenditoria e fece la sua fortuna grazie ad un vantaggioso contratto di fornitura di carbone alle ferrovie in seguito esteso alla Marina Militare.\nFond\u00f2 da giovane nell'area novese lo stabilimento della Carbonifera Industriale Italiana che sar\u00e0 poi la base della sua fortuna. Nel 1874 si present\u00f2 candidato alla XII Legislatura per il collegio di Novi Ligure ed una volta eletto divenne membro della Giunta del Bilancio e di varie commissioni nonch\u00e9 Relatore del Bilancio della Regia Marina e conserv\u00f2 l'incarico di deputato per pi\u00f9 di un quarto di secolo fino al 1900.\nNel 1879 avvi\u00f2 l'attivit\u00e0 di armatore e fond\u00f2 l'acciaieria Raggio &amp; Ratto nell'allora comune autonomo di Sestri Ponente.. La ferriera era dotata del primo \"treno a lamiere\" in Italia e del primo forno Martin-Siemens della Liguria\nNel 1882 insieme ai fratelli Carlo ed Armando fond\u00f2 la \"Societ\u00e0 Italiana di Trasporti Marittimi Raggio &amp; Co.\" per collegare l'Italia al Sudamerica, sia per quanto riguardava le merci che i passeggeri. \nProprio in quel periodo acquist\u00f2 a Cornigliano Ligure lo \"scoglio di Sant'Andrea\" dove tra il 1881 e 1885 avrebbe fatto costruire lo splendido Castello Raggio.\nTra il 1898 e il 1899 alcuni incidenti ferroviari in Liguria riconducibili alla qualit\u00e0 del carbone da lui fornito fecero scoppiare uno scandalo nazionale che offusc\u00f2 temporaneamente la sua immagine pubblica.\nLa sua fortuna alla sua morte, stimata oltre i 200 milioni di lire (pari a circa 847 milioni di euro al febbraio 2020), esclusi i beni immobili e i numerosi impianti industriali, era a quel tempo il pi\u00f9 grande patrimonio liquido d'Italia.\nA Edilio Raggio sono intitolati una via a Novi Ligure, l'ospedale e una via nel centro di Genova. A Pozzolo Formigaro vicino a Novi Ligure \u00e8 intitolato l'ex asilo infantile, aperto nel 1860 e inaugurato ufficialmente nel 1896 e poi chiuso nel 1986."}
{"id": "726319", "revid": "287204", "url": "https://it.wikipedia.org/wiki?curid=726319", "title": "Korotokku", "text": ""}
{"id": "726323", "revid": "770813", "url": "https://it.wikipedia.org/wiki?curid=726323", "title": "AgustaWestland AW139", "text": "L'AgustaWestland AW139 \u00e8 un elicottero Leonardo (precedentemente AgustaWestland) prodotto in Italia, negli Stati Uniti d'America e in Russia. \u00c8 un elicottero medio, biturbina, multiruolo da 15 posti.\nInizialmente sviluppato congiuntamente dalla allora Agusta e dalla Bell e presentato al pubblico con il nome Agusta-Bell AB139, in seguito al ritiro dal progetto della Bell e alla fusione tra\nAgusta e Westland nel 2000 \u00e8 stato ribattezzato AW139.\nStoria del progetto.\nNella seconda met\u00e0 degli anni '90 Agusta avvi\u00f2 lo sviluppo di un nuovo elicottero medio non specializzato che potesse rimpiazzare gli elicotteri della famiglia Bell Huey, che essa stessa produceva su licenza. Nel 1998 Agusta e Bell formano la joint venture Bell/Agusta Aerospace Company (BAAC) finalizzata allo sviluppo di due progetti: il primo, a guida Agusta, per un elicottero medio denominato AB139 e il secondo, a guida Bell, per un convertiplano divenuto poi l'AW609. Nel settembre 2000 l'inglese Bristow Helicopters divenne il primo cliente del nuovo elicottero.\nIl primo AW139 effettu\u00f2 il primo volo, della durata di 45 minuti, il 3 febbraio 2001 presso lo stabilimento Agusta di Cascina Costa in provincia di Varese, ed ai comandi vi era il pilota collaudatore Bruno Bellucci. Il primo esemplare di produzione, invece, usc\u00ec dalla fabbrica il 24 giugno 2002. Il modello ha ricevuto la certificazione EASA nel giugno 2003 e la certificazione FAA nel dicembre 2004. Il primo elicottero \u00e8 stato consegnato nel 2003 nello stabilimento di Vergiate in provincia di Varese, dove ha sede l'assemblaggio finale.\nA fine 2005 AgustaWestland compr\u00f2 le quote di Bell nel programma, ovvero il 25%, diventandone unico proprietario; in conseguenza l'elicottero \u00e8 stato ribattezzato AW139. Nell'ambito di questa riorganizzazione compr\u00f2 anche il 15% delle quote di Bell nell'AW609 controllandone il 40%.\nNel periodo 2004-2006, ha partecipato al concorso internazionale per la fornitura \"U.S. Army Light Utility Helicopter Program\", ma l'Esercito degli Stati Uniti ha preferito il progetto basato sull'Eurocopter EC145, che verr\u00e0 prodotto con la denominazione militare UH-72A.\nAl salone di Farnborough del 2006, AgustaWestland annunci\u00f2 la variante militare multiruolo denominata AW149. La versione avr\u00e0 dimensioni maggiori rispetto all'AW139 e sar\u00e0 dotata di avionica specifica. Il prototipo dell\u2019AW149 ha volato il 13 novembre 2009 dall'elisuperficie di Vergiate, pilotato dal capo pilota collaudatore Giuseppe Lo Coco.\nNel 2007 \u00e8 stata attivata una seconda linea di produzione a Filadelfia, USA, mentre nel 2010 \u00e8 stata fondata HeliVert, una joint venture paritetica tra Finmeccanica e Russian Helicopters, con sede a Tomilino, per produrre e manutenere gli AW139 destinati al mercato russo.\nNel 2015 \u00e8 stata annunciata una versione con peso massimo al decollo incrementato a 7\u00a0000\u00a0kg e strutture rinforzate dedicata in particolare al settore offshore e sanitario.\nA marzo 2015 la trasmissione ha superato un test di \"dry-run\" (funzionamento senza olio lubrificante) della durata di 63 minuti, pi\u00f9 del doppio di ogni altro elicottero allora in servizio e del minimo richiesto dalle normative.\nIl 20 settembre 2019 \u00e8 stata consegnata la millesima macchina di questo modello, destinata alla Guardia di Finanza, durante una celebrazione ufficiale che si \u00e8 tenuta nello stabilimento Leonardo di Vergiate.\nTecnica.\nL'AW139 si colloca nella categoria delle sei tonnellate, con capacit\u00e0 di trasporto di fino a 15 persone ed una vocazione multiruolo grazie alla rapida riconfigurabilit\u00e0, all'architettura aperta e alla completa dotazione di sensori, sistemi di comunicazione e di condivisione dati necessari per operare in un ambiente network-centrico. L'elicottero \u00e8 stato presentato al mercato in diverse configurazioni incluse polizia, eliambulanza, trasporto VIP, \"Search and Rescue\", supporto alle piattaforme petrolifere \"offshore\".\nCellula.\nLa cellula \u00e8 realizzata in materiali compositi e leghe di metallo ed \u00e8 divisa in tre sezioni: cockpit, cabina e trave di coda. L'accesso alla cabina \u00e8 garantito da due portelloni scorrevoli che possono essere sostituiti, nella versione VIP, da due portelli incernierati. La cabina pu\u00f2 ospitare 12 passeggeri in configurazione standard, 15 passeggeri in configurazione ad alta densit\u00e0, tra 5 e 8 passeggeri in configurazione VIP, fino a 8 persone e una barella in configurazione SAR, 1 paziente e 4 membri del personale oppure 2 pazienti e 2 membri del personale nelle versioni HEMS. Il peso massimo al decollo \u00e8 di kg e pu\u00f2 essere incrementato a kg attraverso un kit; un ulteriore kit pu\u00f2 portare il peso massimo a kg.\nIl carrello \u00e8 di tipo triciclo, \u00e8 retrattile ed ammortizzato. Il carrello principale \u00e8 dotato di un sistema frenante differenziale e di un freno di stazionamento, il carrello anteriore \u00e8 orientabile. Entrambi i carrelli sono mossi dal sistema idraulico.\nMotori.\nL'AW139 utilizza due turboalberi Pratt &amp; Whitney PT6C-67C dotati di EEC; non \u00e8 dotato di auxiliary power unit. I serbatoi sono di tipo autosigillante e sono collocati immediatamente dietro la cabina. I serbatoi principali possono contenere fino a l di combustibile e possono essere affiancati da serbatoi ausiliari che possono contenere fino a 500 l.\nSistemi e impianti.\nL'AW139 \u00e8 dotato di due sistemi idraulici: il primo, definito \"di emergenza\", controlla la discesa del carrello e fornisce potenza a tre attuatori che controllano il rotore principale e a un attuatore che controlla il rotore di coda; il secondo, definito \"di esercizio\", controlla, oltre a quanto controllato dal primo sistema, la normale meccanica del carrello.\nIl sistema elettrico \u00e8 costituito da due sotto-sistemi: un sistema a 28 V c.c. \u00e8 alimentato da due generatori mossi da uno dei motori e da due batterie che vengono utilizzate per l'avviamento dei motori o in caso di perdita dei generatori, un sistema duale 115 V - 26 V c.a. a 400 Hz \u00e8 alimentato da due inverter che elaborano corrente continua prodotta dal sistema di bordo oppure fornita da un sistema di terra (GPU oppure batteria).\nIl glass cockpit \u00e8 dotato di 5 schermi (4 sui modelli iniziali), \u00e8 derivato dall'Honeywell Primus EPIC e pu\u00f2 essere modificato per renderlo compatibile con strumenti per visione notturna (\"night vision goggles\"). L'elicottero \u00e8 dotato di pilota automatico a 4 assi ed \u00e8 certificato per essere condotto da un solo pilota in condizioni di VFR diurne; pu\u00f2 essere pilotato da un singolo pilota in condizioni di VFR notturne se dotato di Traffic Collision Avoidance System e di Quick Reference Handbook; pu\u00f2 essere condotto da un singolo pilota in condizioni di IFR se dotato di Flight Director e Quick Reference Handbook.\nRotori.\nIl rotore principale \u00e8 costituito da cinque pale realizzate in composito con struttura a sandwich e rivestite sul bordo d'attacco con una protezione dall'usura in nickel (alle estremit\u00e0) e in acciaio; ciascuna pala \u00e8 dotata di due alette di trim. L'utilizzo di cinque pale ha consentito di disporre di una adeguata superficie per la produzione di portanza contenendo il diametro del rotore, portando come vantaggi un ingombro ridotto rispetto agli elicotteri della stessa classe e velocit\u00e0 di volo sostenute evitando di avere elevate velocit\u00e0 di rotazione alle estremit\u00e0 e di conseguenza l'insorgere di fenomeni di resistenza d'onda. L'albero della testa del rotore \u00e8 realizzato in titanio. Il rotore di coda \u00e8 costituito da quattro pale in composito e ha un diametro di 2,70 m. Entrambi i rotori sono dotati di cuscinetti elastomerici.\nIl passo collettivo e il passo ciclico sono comandati meccanicamente dall'input fornito dai piloti, che viene amplificato da tre attuatori idraulici. Il sistema di controllo del volo pu\u00f2 interagire con il passo collettivo e con il passo ciclico tramite, rispettivamente, uno e due attuatori elettrici. Il rotore di coda \u00e8 controllato meccanicamente tramite un attuatore idraulico, mentre il controllo del rotore di coda \u00e8 affidato ad attuatori elettrici.\nImpiego operativo.\nMilitare.\nL'Aer Ch\u00f3r na h\u00c9ireann \u00e8 stato il primo operatore militare avendo ricevuto il suo primo AW139 nel 2006, seguita dalla Al-Quww\u0101t al-Jawiyya al-Im\u0101r\u0101tiyya e dalla Qatar Emiri Air Force nel 2009.\nL'Aeronautica Militare italiana ha ricevuto il primo di dieci esemplari dell'AW139 l'8 marzo 2012, esso \u00e8 stato preso in consegna presso il 15\u00ba Stormo di Cervia. Presso la forza aerea l'elicottero \u00e8 stato designato HH-139A. L'acquisto di questa macchina presso l'Aeronautica Militare fa parte dell'ambito del programma di ammodernamento degli assetti ad ala rotante impiegati per la ricerca e il soccorso nazionale (SAR \u2013 Search and Rescue).\nLa consegna degli altri nove esemplari, sempre destinati al 15\u00ba Stormo di Cervia e ai Centri SAR dipendenti, si completer\u00e0 nel corso dell'anno.\nL'AW-139, nella versione per l'A.M. prende appunto la denominazione HH (Hospital Helicopter), ed \u00e8 stato scelto per affiancare e gradualmente sostituire le attuali linee HH-3F e HH-212, in servizio da oltre 30 anni presso la forza armata italiana. Anche il 31\u00ba Stormo di Ciampino ha ricevuto i due esemplari della versione per trasporto VIP per sostituire i 2 ormai vetusti Sikorsky SH-3D/TS Sea King.\nIl 21 novembre 2019 la commissione Difesa del Senato ha dato parere favorevole per l'avvio di due programmi di modernizzazione nel settore elicotteristico, che comprendono l'acquisto di 17 HH-139. La previsione \u00e8 che il programma termini nel 2033, con un costo complessivo di circa 766 milioni di euro. Nel budget \u00e8 inclusa la spesa per le attivit\u00e0 di manutenzione dei 13 elicotteri gi\u00e0 operativi, l\u2019acquisto di un simulatore di volo, gli adeguamenti infrastrutturali, le stazioni di pianificazione e 10 anni di supporto logistico integrato.\nIl 24 settembre 2018 l'AW139 \u00e8 stato annunciato come vincitore di una gara indetta dalla United States Air Force per la fornitura di fino a 84 esemplari al fine di sostituire gli UH-1 nei compiti di sorveglianza delle basi di ICBM e di trasporto del personale.\nCivile.\nNel 2012 la multinazionale canadese CHC Helicopter \u00e8 divenuta il principale utilizzatore di AW139 al mondo, operando pi\u00f9 di 40 di queste macchine in missioni di trasporto offshore, Search and Rescue e trasporto sanitario.\nIl Nucleo Elicotteri della Provincia autonoma di Trento possiede due esemplari adibiti ad elisoccorso. Anche Babcock International, multinazionale britannica, opera con gli stessi aeromobili sulle oltre 40 basi HEMS di sua gestione, in particolare in Lombardia, dove risiedono sia la sede legale che un hangar operativo di custodia e manutenzione.\nAnche numerose ditte private utilizzano questo elicottero."}
{"id": "726328", "revid": "1522738", "url": "https://it.wikipedia.org/wiki?curid=726328", "title": "Roger (American Dad!)", "text": ""}
{"id": "726336", "revid": "1013865", "url": "https://it.wikipedia.org/wiki?curid=726336", "title": "Varsinais-Suomi", "text": "Il Varsinais-Suomi (\"Egentliga Finland\" in svedese, letteralmente \"Finlandia propria\") o Finlandia sud-occidentale, \u00e8 una regione della Finlandia occidentale. Confina con le regioni di Satakunta, Kanta-H\u00e4me e Uusimaa.\nLa regione della Finlandia propria \u00e8 composta da 53 comuni, di cui 11 sono citt\u00e0 (in grassetto nella tabella):\nLa regione utilizza lo stemma della provincia storica della Finlandia propria."}
{"id": "726337", "revid": "74173", "url": "https://it.wikipedia.org/wiki?curid=726337", "title": "Finlandia Propria", "text": ""}
{"id": "726341", "revid": "1573940", "url": "https://it.wikipedia.org/wiki?curid=726341", "title": "Simias concolor", "text": "Il rinopiteco di Pagai o scimmia concolore (Simias concolor ) \u00e8 una grossa scimmia del Vecchio Mondo di corporatura piuttosto massiccia, con lunghe braccia atte all'arrampicata. \u00c8 l'unica specie del genere Simias.\nDescrizione.\nIl suo pelo \u00e8 marrone-nero e anche la zona nuda sulla faccia \u00e8 nera. \u00c8 l'unica scimmia nella sottofamiglia Colobinae ad avere una coda relativamente corta; la coda non \u00e8 ricoperta interamente da pelo ed \u00e8 lunga solo 15\u00a0cm. Il corto naso \u00e8 appuntito all'ins\u00f9. Il rinopiteco di Pagai raggiunge una lunghezza approssimativa di 50\u00a0cm e un peso di 7\u00a0kg.\nBiologia.\n\u00c8 un abitante della foresta pluviale, diurno e arboricolo, che scende raramente sul suolo.\nVive in piccoli gruppi (da 2 a 5 esemplari), che consistono di un maschio, di una o pi\u00f9 femmine e dei loro piccoli. La stagione riproduttiva va da giugno a luglio.\nLa sua dieta consiste principalmente di foglie e, in minor misura, di frutta e bacche.\nDistribuzione e habitat.\nQuesto primate vive solamente sulle isole Mentawai (Sumatra occidentale, Indonesia), a Siberut e sulle isole meridionali di Sipura, Pagai del Nord e Pagai del Sud. Due di queste isole, Pagai del Nord e del Sud, costituiscono il suo areale principale.\nTassonomia.\nComprende le seguenti sottospecie:"}
{"id": "726345", "revid": "831635", "url": "https://it.wikipedia.org/wiki?curid=726345", "title": "Carlo II di Spagna", "text": "Alla morte senza eredi di Carlo II succedette una fase di tensione in Europa, poich\u00e9 questi aveva indicato nel proprio testamento Filippo d'Angi\u00f2 (nipote di Luigi XIV di Francia) erede universale, a condizione di non unire la Corona di Spagna ad altre corone europee. Gli Asburgo, casa regnante in Austria e imperatori del Sacro Romano Impero, rivendicavano il diritto alla successione. Ma il rischio di vedere i Borbone sui troni di Spagna e Francia allarm\u00f2 anche la Gran Bretagna, preoccupata di vedere la Francia impossessarsi delle colonie spagnole. La controversia dinastica condusse alla Guerra di successione spagnola (1702-1714).\nBiografia.\nInfanzia e problemi di salute.\nNato il 6 novembre 1661 al Real Alc\u00e1zar di Madrid, Carlo fu l'ultimogenito e l'unico figlio maschio sopravvissuto di Filippo IV di Spagna e della sua seconda moglie, sua nipote, Marianna d'Austria.\nPer quanto debole e malaticcio, la sua nascita fu accolta con grande gioia, dal momento che l'altro erede di Filippo IV, Filippo Prospero, principe delle Asturie, era morto a 4 anni, cinque giorni prima che Carlo nascesse, e prima di lui erano deceduti Fernando Tomas e Baltasar Carlos nel 1646 a soli 17 anni: Carlo diveniva quindi l'unico erede legittimo di Filippo IV.\nLa salute dell'infante sin dalla nascita fu particolarmente debole, tanto che l'ambasciatore francese presso la corte di Madrid, appena pochi mesi dopo la nascita dell'infante, riport\u00f2 cos\u00ec a Luigi XIV:\nPer via della salute particolarmente precaria, Carlo II non fu capace di parlare fino all'et\u00e0 di quattro anni, n\u00e9 di camminare fino a otto anni, e fu trattato come un bambino piccolo fino all'et\u00e0 di dieci anni: i suoi tutori avevano evitato di sottoporlo a qualunque sforzo sia fisico sia intellettuale, fino al punto di non considerare neppure l'igiene personale del ragazzo, tanto che il fratellastro don Giovanni d'Austria, divenuto \"valido\", gli impose di lavarsi e di curare i capelli.\nOltre a ci\u00f2, il re era sovente colpito da fortissimi attacchi di emicrania, epilessia e da continue malattie di carattere influenzale, che la credenza popolare attribuiva a una maledizione. Per questo motivo egli \u00e8 passato alla storia come \"el Hechizado\" (in italiano, \"lo Stregato\"). Riguardo a tale credenza lo stesso sovrano disse:\nRecenti studi medici hanno dimostrato che, invece, la cattiva salute del re dipendeva principalmente dalla politica matrimoniale endogamica e quindi dalla pratica di contrarre matrimoni tra consanguinei all'interno della dinastia degli Asburgo (molto frequente era il matrimonio tra primi cugini o tra zio e nipote), finalizzata a non disperdere i territori asburgici, ma tutt'altro che vantaggiosa dal punto di vista genetico. La madre di Carlo, Marianna d'Austria, era figlia di Maria Anna di Spagna, che era per\u00f2 anche sorella di Filippo IV di Spagna, il quale, a sua volta, era padre di Carlo. Dunque, Filippo IV e Marianna d'Austria, genitori di Carlo, erano rispettivamente zio e nipote, mentre Maria Anna di Spagna era contemporaneamente zia paterna e nonna materna di Carlo. Quest'ultimo, quindi, aveva quattro bisnonni al posto di otto e sei trisnonni invece di sedici. Secondo uno studio medico, il suo coefficiente di consanguineit\u00e0 era 0,254, ossia oltre 10 volte rispetto a quello di Filippo I di Castiglia, padre dell'imperatore Carlo V e fondatore della dinastia.\nLa teoria maggiormente seguita attribuisce il suo rachitismo, la sua debolezza mentale e la sterilit\u00e0 alla sindrome di Klinefelter, ma oltre a questa il re soffriva di un marcato progenismo mandibolare, presente in molti membri della famiglia e per questo detto \"mento asburgico\", che impediva all'arcata superiore e inferiore dei denti di incontrarsi, rendendogli estremamente difficile la parola e la masticazione.\nInfine i tratti marcati del volto hanno suggerito la possibilit\u00e0 che fosse affetto da acromegalia, mentre le frequenti gastriti e i conati di vomito possono essere ricondotti al fatto che fosse malato di acidosi tubulare renale.\nDescrizione del re.\nLe sue condizioni precarie di salute influirono moltissimo sul suo aspetto fisico, tanto che il nunzio apostolico in Spagna, dopo aver incontrato il sovrano all'et\u00e0 di vent'anni circa, cos\u00ec riport\u00f2:\nGli storici statunitensi William e Ariel Durant aggiunsero: \"Basso, zoppicante, epilettico, precocemente anziano e completamente calvo prima dei 35 anni, era sempre vicino alla morte\".\nAltre testimonianze, tuttavia, sembrano ridimensionare l'estensione delle disabilit\u00e0 fisiche e mentali del sovrano: a dispetto della salute precaria era un abile cacciatore; nonostante gli attacchi di depressione, era solito partecipare attivamente agli affari di Stato al punto che l'ambasciatore francese Jean-Baptiste Colbert, Marchese di Torcy, scrisse nelle sue relazioni che le capacit\u00e0 mentali del re erano intatte. Nel 1691 Carlo II partecip\u00f2 alle trattative con la missione diplomatica inviata dal Sultano del Marocco. Il diplomatico del Ducato di Savoia, Costanzo Operti, tenne udienze regolari con il sovrano durante la Guerra della Grande Alleanza e lo descrisse nei rapporti come affabile e generoso ma timido e con scarsa confidenza, tratti frequentemente menzionati anche da altri diplomatici stranieri. \nLa timidezza fu sottolineata anche dallo storico Modesto Lafuente, secondo il quale Carlo II fu un re schivo e religioso e con il tempo divenne sempre pi\u00f9 riflessivo, angosciato e triste per i molti problemi del regno. \nRiguardo al suo comportamento, scrisse cos\u00ec Antonio Castillo:\nRegno.\nReggenza di Marianna d'Austria.\nFilippo IV mor\u00ec nella mattina del 17 settembre 1665 dichiarando suo figlio Carlo, di appena 4 anni, come suo erede universale. Data la giovane et\u00e0 di Carlo e le sue precarie condizioni di salute, con la clausola 21 del testamento Filippo IV affid\u00f2 la reggenza alla regina Marianna d'Austria, la quale doveva essere assistita da altri sei funzionari, tra cui l'arcivescovo di Toledo e inquisitore generale, cardinale Baltasar Moscoso y Sandoval.\nFilippo IV poi, con la disposizione 37, riconobbe come proprio figlio don Giovanni d'Austria, che si era distinto come generale nelle Fiandre e aveva riunito alla corona Napoli e la Catalogna e che al momento aveva la carica di vicer\u00e9 d'Aragona, raccomandando alla moglie di rispettarlo e di promuoverne la carriera.\n\"Valimiento\" di Juan Everardo Nithard.\nLa regina madre, invece, morto l'arcivescovo di Toledo, assegn\u00f2 la carica vacante di inquisitore generale e di presidente del consiglio di reggenza al suo confessore personale, il gesuita austriaco Juan Everardo Nithard, cui confer\u00ec in forma ufficiosa il titolo di \"valido\", escludendo don Giovanni d'Austria, che ben presto incominci\u00f2 a odiare la regina e il suo \"valido\", mentre la nobilt\u00e0 disprezz\u00f2 il Nithard per via della sua eccessiva influenza sulla regina e in secondo luogo poich\u00e9 la sua nomina non era stata approvata dal papa Alessandro VII.\nNithard aveva ereditato una situazione politica particolarmente complessa, dal momento che da un lato la sconfitta nella guerra franco-spagnola aveva scosso il potere e il prestigio spagnolo in Europa, mentre dall'altro la guerra di restaurazione portoghese, che si trascinava dal 1640, assorbiva le scarse energie del regno.\nDurante il governo di Nithard la situazione portoghese precipit\u00f2 ulteriormente, dal momento che l'esercito spagnolo, mal equipaggiato e mal diretto, si dimostr\u00f2 totalmente incapace di difendere i confini e regolarmente truppe portoghesi riuscirono a penetrare nella Castiglia e nell'Andalusia, ponendole a sacco.\nIncapace di respingere l'esercito portoghese, Nithard stipul\u00f2 nel 1668 il disastroso trattato di Lisbona con cui, in cambio di Ceuta, la Spagna riconosceva l'indipendenza del Portogallo e dei suoi possedimenti (il Brasile e le piazzeforti commerciali in India e in Indocina).\nNello stesso anno, inoltre, Luigi XIV di Francia intraprese la guerra di devoluzione contro la Spagna, che solo grazie all'aiuto dell'Inghilterra, della Svezia e delle Province Unite, preoccupate dell'espansionismo francese, riusc\u00ec a evitare, nel trattato di Aquisgrana, gravi perdite territoriali.\nIl trattato di Lisbona prima e la guerra di devoluzione poi avevano gravemente screditato il governo del gesuita presso la nobilt\u00e0, mentre era cresciuto lo scontento dei ceti deboli a causa del forte aumento delle tasse disposto dal gesuita per finanziare i due conflitti fallimentari.\nDi tale scontento si fece interprete don Giovanni d'Austria: nel 1669 marci\u00f2 verso Madrid e, occupata la capitale senza incontrare resistenza, obblig\u00f2 la regina madre a destituire Nithard.\n\"Valimiento\" di Fernando de Valenzuela.\nIn sostituzione di Nithard fu nominato \"valido\" Fernando de Valenzuela, marchese di Villasierra, il cui governo non fu per\u00f2 pi\u00f9 efficiente di quello del predecessore.\nSul piano economico, infatti, Valenzuela non tent\u00f2 di adottare riforme per rendere pi\u00f9 equo ed efficiente il fisco e neppure riusc\u00ec a riordinare la circolazione monetaria, sconvolta dall'eccessiva coniazione di monete avvenuta durante gli ultimi decenni del regno di Filippo IV, ma, per risolvere i gravi problemi finanziari, ricorse ancora una volta all'aumento delle imposte dirette che gravavano sui ceti popolari e ridusse gli effettivi dell'esercito.\nUgualmente negativa fu la sua politica estera, dal momento che fu il principale responsabile dell'entrata in guerra della Spagna nella guerra d'Olanda nel 1672.\nIn questo conflitto l'esercito spagnolo, fortemente indebolito, non riusc\u00ec a difendere la Franca Contea, perse le importanti piazzeforti di Namur e Charleroi e sub\u00ec diverse incursioni in Catalogna, mentre sul mare una flotta congiunta ispano-olandese combatt\u00e9 alcune battaglie inconcludenti presso le isole Alicudi e la citt\u00e0 di Augusta.\nA seguito di ci\u00f2, nel 1674 avvenne la rivolta di Messina, in cui gli abitanti, cacciata la guarnigione spagnola, chiesero l'aiuto di truppe francesi, mentre la seguente battaglia navale di Palermo tra la marina ispano-olandese e francese si concluse con un'importante vittoria francese.\nNel 1678 fu stipulato il trattato di Nimega, in base al quale la Francia ottenne la Franca Contea e numerose piazzeforti fiamminghe in cambio della riconsegna di Charleroi, Namur e della citt\u00e0 di Messina.\nFuribondo per la rivolta, Carlo II dichiar\u00f2 la citt\u00e0 \"morta civilmente\", abol\u00ec tutti i privilegi, tra cui il porto franco e fece distruggere il Palazzo Senatoriale, in cui si riuniva il senato di Messina, ordinando, in segno di disprezzo, di spargere sale sul suolo in cui si riuniva e di erigere una statua che lo ritraeva a cavallo mentre calpestava un serpente, Messina.\nLe gravi sconfitte nella guerra d'Olanda, tuttavia, influirono non poco sulla situazione politica del regno: infatti, con l'avvicinarsi della maggiore et\u00e0 di Carlo II, sia la regina madre sia don Giovanni d'Austria intrapresero una lotta agguerrita per assicurarsene il favore e quindi governare in sua vece, data la grave debolezza fisica del sovrano.\nA tale scopo, nel 1677, la regina, con l'appoggio di Valenzuela e di gran parte della corte, decise di inviare don Giovanni d'Austria in Italia, in modo da allontanarlo dalla corte, mentre fece prorogare di altri due anni la reggenza.\nCarlo II, dopo un violento litigio con la madre, cedette, ma in segreto invi\u00f2 missive al fratellastro don Giovanni, inducendo costui a marciare verso Madrid: occup\u00f2 il palazzo dell'Escorial e convinse il re, di diritto maggiorenne dal 1675, a licenziare Valenzuela e a esiliarlo nelle Filippine, a confinare la regina madre, Marianna d'Austria, all'alc\u00e1zar di Toledo e infine a nominare un nuovo \"valido\", lo stesso don Giovanni d'Austria.\nGoverno personale.\nNel 1679 don Giovanni d'Austria mor\u00ec e Marianna d'Asburgo pot\u00e9 tornare a corte.\nInfatti, sebbene fosse stato dichiarato adulto, il re, per via delle precarie condizioni di salute, lasci\u00f2 alla madre una notevole libert\u00e0 d'azione cos\u00ec come, conscio delle proprie debolezze, prefer\u00ec delegare parte dei propri poteri a vari \"validi\": Juan Francisco de la Cerda, duca di Medinaceli (dal 1680 al 1685), Manuel Joaqu\u00edn \u00c1lvarez de Toledo, conte di Oropesa (dal 1685 al 1691 e dal 1695 al 1699) e all'arcivescovo di Toledo Luis Manuel Fern\u00e1ndez de Portocarrero (dal 1699 al 1700).\nProblemi economici e declino politico.\nGli anni in cui Carlo II regn\u00f2 furono difficili per la Spagna, ormai entrata in una fase di declino. La crisi politica e militare si era acuita a causa delle sconfitte nella guerra dei trent'anni e nelle continue guerre contro la Francia.\nTali conflitti, sebbene non avessero compromesso gravemente l'immenso impero spagnolo (salvo ovviamente la perdita del Portogallo e delle colonie del Brasile e delle Molucche), ne avevano tuttavia dissestato l'economia e indebolivano i collegamenti tra le varie province.\nEra invece gravemente deteriorata la situazione economica gi\u00e0 debilitata dalla politica imperialista di Filippo II di Spagna e dei suoi successori Filippo III e Filippo IV e da problemi strutturali quali un'amministrazione decentrata e debole, un sistema tributario che gravava principalmente sui ceti deboli ed esentava le rendite della nobilt\u00e0 e della Chiesa cattolica e dalla mancanza di una borghesia dinamica che potesse attivare dei vitali circuiti produttivi.\nI problemi economici venivano amplificati dalla forte importanza assunta dalla nobilt\u00e0 e dal clero, non solo per via delle detrazioni fiscali, ma anche per il semplice fatto che in questi ceti si concentrava la gran parte della propriet\u00e0 fondiaria, di cui si disinteressavano ritenendo l'amministrazione delle loro terre cosa non degna del loro rango o del dovere di servire Dio.\nIn conseguenza di ci\u00f2 i latifondi non erano sfruttati se non per il pascolo o per un'agricoltura estensiva e poco produttiva, affidata nelle mani dei braccianti, mentre i liberi proprietari, schiacciati dal peso del fisco o emigravano nelle citt\u00e0 ma con scarse possibilit\u00e0 di trovare lavoro o nelle colonie causando un forte deficit demografico.\nIn tali condizioni divenivano ancora pi\u00f9 gravi gli effetti dell'espulsione dei moriscos, decisa nel 1609 dal duca di Lerma, il favorito di Filippo III.\nI musulmani che dopo la Reconquista erano rimasti in Spagna a condizione di convertirsi al Cristianesimo, avevano costituito infatti, proprio perch\u00e9 considerati indegni del servizio religioso o militare, una manodopera di alta qualit\u00e0 nell'industria serica come nella produzione agricola nell'agricoltura e nell'industria.\nQuesti meriti furono per\u00f2 insufficienti a salvarli: infatti, le pressioni del clero, dietro il pretesto che i musulmani avrebbero potuto agevolare un attacco turco, indussero Filippo III e il duca di Lerma a esiliarli privando il paese di 200\u00a0000 uomini pari al 3,5% della popolazione; altre stime, inoltre indicano 275\u00a0000 e 300\u00a0000 espulsi. Con tale atto fu gravemente compromessa l'economia andalusa lasciata priva dei migliori agricoltori e artigiani.\nLa naturale conseguenza di ci\u00f2 era stata che la Spagna, principale importatore di metalli preziosi dalle Americhe, non ne tratteneva per s\u00e9 che un piccolo quantitativo e usava il restante come mezzo di pagamento verso i mercanti italiani (genovesi in particolare), fiamminghi, olandesi che procuravano tutto ci\u00f2 la Spagna non produceva.\nQuanto detto risulta ancor pi\u00f9 evidente in queste due testimonianze dell'epoca, di cui la prima, datata 1595, \u00e8 un estratto del rapporto dell'ambasciatore veneziano Vendramin; la seconda, invece, \u00e8 una lettera, scritta nel 1675 da Don Alfonso Nunez de Castro:\nL'influenza del clero, infine, impediva ogni anelito di riforma culturale e il suo ruolo \u00e8 testimoniato dall'importanza assunta dal tribunale inquisitorio che nel 1680 celebr\u00f2, alla presenza della famiglia reale e della corte, il pi\u00f9 grande autodaf\u00e9 nella storia dell'Inquisizione spagnola: 120 prigionieri furono giudicati e per celebrare l'evento fu pubblicato un libro riccamente decorato.\nGli eccessi del clero, tuttavia, impaurirono lo stesso sovrano che istitu\u00ec un'apposita commissione per indagare sull'Inquisizione spagnola ma, per quanto il resoconto fosse nettamente contrario all'inquisizione, l'influenza del clero fu tale da indurre il governo a nascondere e, secondo alcuni, dare alle fiamme il rapporto e in effetti, quando lo richiese Filippo V, non se ne trov\u00f2 alcuna copia.\nPolitica interna e amministrazione finanziaria.\nConsapevole dei forti problemi economici, il re, consigliato dai suoi ministri, il duca di Medinaceli prima e il conte di Oropesa poi, intraprese alcune riforme per migliorare la situazione sociale ed economica del regno.\nIl 18 maggio 1680 diede incarico al consiglio delle Indie di attuare un progetto di consolidamento del diritto in modo da unificare la legislazione cui erano sottoposte le colonie spagnole nelle leggi delle Indie.\nLe \"leyes de Indias\", rese esecutive con una cedola reale emanata da Carlo II, erano costituite da 6.385 disposizioni raccolte in 9 libri secondo le seguenti materie:\nNel Regno di Napoli in cui fu l'ultimo Asburgo a regnare, e pi\u00f9 specificatamente in Calabria, in seguito alla strage di Pentedattilo del venerd\u00ec di Pasqua del 1686, dopo aver perseguito il barone Bernardino Abenavoli reo del fatto di sangue, nel 1696 unific\u00f2 Montebello Jonico a Fossato creando il marchesato di Montebello Jonico e attribuendolo al nobile Ferdinando Mazzacuva (nato nel 1677) che divenne il primo marchese dell'antica famiglia della Jonica calabrese.\nPochi anni dopo, nel 1691, promulg\u00f2 una prammatica sanzione con cui dava mandato ai vicer\u00e9 della Nuova Spagna e del Per\u00f9 di aprire scuole di villaggio per insegnare ai nativi americani lo spagnolo: atto che sanc\u00ec la completa unione della cultura indigena con quella dei conquistadores iberici.\nIn politica interna, il Duca di Medinaceli, cerc\u00f2 di restaurare l'economia attuando una svalutazione della moneta ma non ottenne alcun successo e, con l'istituzione della \"Junta de Comercio y Moneda\", incominci\u00f2 una politica di raccoglimento finanziario, invertendo una tendenza consolidata che si trascinava sin da Carlo I.\nMedinaceli, tuttavia, dovette affrontare anche la politica espansionistica di Luigi XIV che, a partire dal 1682, intraprese una campagna di conquista nei Paesi Bassi coronata dall'occupazione di Lussemburgo e verso il confine catalano, ove le truppe francesi poterono avanzare fino a Gerona.\nNel 1683 la Spagna dichiar\u00f2 guerra alla Francia che reag\u00ec attaccando uno dei pi\u00f9 fedeli alleati spagnoli, la Repubblica di Genova, la cui capitale fu sottoposta a un feroce bombardamento navale. Prive di risorse, Spagna e Genova accettarono la mediazione di Olanda e dell'imperatore che si concluse con il trattato di Ratisbona.\nMedinaceli, screditato dagli insuccessi, osteggiato dalla regina madre, si dimise poco dopo lasciando gli incarichi al conte di Oropesa, il quale, approfittando della pace, prosegu\u00ec la politica di risanamento dell'economia, gi\u00e0 abbozzata dal predecessore, ridusse, cio\u00e8, il numero degli uffici militari, dei tribunali, aument\u00f2 l'orario di lavoro dei dipendenti pubblici e soppresse gran parte delle pensioni e delle esenzioni fiscali fino ad allora erogate.\nIn secondo luogo, coadiuvato dal marchese Manuel de Lira, segretario di stato per le spese generali, Oropesa ridusse le rendite di corte arrivando a proibire numerosi acquisti di articoli non necessari allo scopo di abolire, nel 1685, alcune tasse impopolari che gravavano principalmente sulla popolazione comune. Fall\u00ec, invece, per l'opposizione della chiesa e di gran parte della nobilt\u00e0, il progetto di richiamare in Spagna gli ebrei, affinch\u00e9 rianimassero il commercio e le manifatture.\nIl re fu tra i principali sostenitori di questi provvedimenti tanto che volle dedicare meno tempo ai suoi svaghi per occuparsi con maggior vigore e interesse alle questioni pubbliche, desiderando di essere informato di tutto\nIl 14 ottobre 1686 il re promulg\u00f2 un decreto che attuava, dopo diversi tentativi falliti, una riforma monetaria per ovviare ai problemi di inflazione, manipolazione monetaria e tesaurizzazione delle monete pregiate in oro e argento; problemi originati dall'eccessiva coniazione di reales di rame durante il regno di Filippo IV e durante la reggenza di Marianna d'Austria.\nIl decreto mise fuori circolazione tali monete in rame, svalut\u00f2 del 20% la moneta d'argento e costitu\u00ec due sistemi monetari separati: da una parte le Indie e le transazioni commerciali con l'estero mantenevano il vecchio real di argento, poi conosciuto con il nome di \"pezzo da otto\", mentre la Spagna adottava il nuovo standard svalutato; il valore del vecchio real fu fissato a 10 reales del nuovo standard\nGli effetti di tale riforma furono certamente notevoli non solo per la separazione del sistema monetario delle colonie rispetto a quello della madrepatria ma anche perch\u00e9 la svalutazione garant\u00ec una moderata ripresa delle attivit\u00e0 agricole, commerciali e manifatturiere delle Asturie, dell'Aragona e della Catalogna e certamente contribu\u00ec a riordinare l'intera situazione economica.\nBilancio conclusivo.\nLe riforme, per quanto utili per il regno, sebbene fossero riuscite a rianimare i traffici commerciali e la produzione agricola e manifatturiera, certamente ebbero dei limiti notevoli n\u00e9 tanto meno riuscirono a colmare il divario che separava l'impero spagnolo dai suoi concorrenti.\nInfatti, esse si limitarono a scalfire gli interessi dei ceti agiati, in secondo luogo giovarono solamente alle regioni periferiche del regno, maggiormente aperte ai commerci, e non alla Castiglia e all'Andalusia che, ormai spopolate dalle carestie e dalle epidemie erano rimaste completamente nelle mani dei feudatari latifondisti, aggravando le disparit\u00e0 economiche.\nPoi, manc\u00f2 una riforma della pubblica amministrazione, la quale, fortemente decentrata in province che mantenevano \"fueros\" e statuti autonomi o privilegi, non era in grado di garantire una tempestiva mobilitazione delle energie del regno, n\u00e9 poteva tanto meno imbrigliare il potere e l'influenza delle aristocrazie locali: se, infatti, Filippo IV e il conte di Olivares avevano tentato inutilmente di centralizzare a Madrid l'amministrazione, provocando rivolte separatiste, come la sollevazione della Catalogna, Carlo II non affront\u00f2 neppure il problema e lo lasci\u00f2 in eredit\u00e0 ai suoi successori.\nTuttavia bisogna riconoscere che questa inattivit\u00e0 non ebbe risvolti del tutto negativi, dal momento che contribu\u00ec a migliorare le condizioni economiche e fu apprezzata dalla classe dirigente e dalla borghesia aragonese e catalana, tanto che Feliu de la Penya, un importante aristocratico catalano, defin\u00ec Carlo II come il \"re migliore che la Spagna abbia mai avuto\"; certamente tale politica compiacente fece anche in modo che la rivolta delle Barrettina, scoppiata in Catalogna tra il 1687 e il 1689, e la contemporanea sollevazione della citt\u00e0 di Alicante non sfociassero in una sollevazione come quella del 1640.\nSuccessione.\nSin dalla morte di Filippo IV, il trono di Spagna era stato l'oggetto di intensi rapporti diplomatici tra Luigi XIV di Francia e l'imperatore Leopoldo I d'Asburgo, entrambi cugini e cognati di Carlo II, allo scopo di evitare che un'eventuale morte del sovrano senza eredi legittimi portasse a una guerra.\nQuesti negoziati portarono nel 1668 alla stipula di un trattato, mai entrato in vigore, che prevedeva la spartizione dell'impero spagnolo nei seguenti termini:\nPer evitare lo smembramento del regno occorreva dare una moglie al re, affinch\u00e9 potesse generare al pi\u00f9 presto un erede e mantenere cos\u00ec sul trono la casa degli Asburgo di Spagna. Dopo molte trattative, la corte di Madrid scelse una principessa francese e nel 1679 Carlo II spos\u00f2 Maria Luisa di Borbone-Orl\u00e9ans, figlia di Filippo I di Borbone-Orl\u00e9ans (fratello di Luigi XIV) e della sua prima moglie Enrichetta Anna Stuart.\nDal matrimonio, tuttavia, non nacquero figli: per quanto la coppia fosse molto affiatata, la precaria salute del sovrano aveva probabilmente cagionato una forma di sterilit\u00e0, come fece notare questa testimonianza dell'ambasciatore francese a Madrid, il quale, dopo una confidenza con la regina, scrisse:\nIn conseguenza di ci\u00f2 la regina venne sottoposta a fortissime pressioni da parte dell'intera corte affinch\u00e9 cercasse di procreare un erede; tuttavia queste non solo non sortirono l'effetto sperato, ma contribuirono a prostrare la fibra della sovrana, la quale cadde in una forte crisi di malinconia.\nIl 12 febbraio 1689 la regina Maria Luisa d'Orl\u00e9ans mor\u00ec di peritonite, cagionata da una caduta da cavallo; il re ne fu sconvolto, tanto che si disse \"Sulle labbra di Maria Luisa d'Orleans si \u00e8 posato l'ultimo sorriso del re\", ma la minaccia sempre pi\u00f9 prossima di estinzione della dinastia lo convinse a un nuovo matrimonio.\nScartata l'idea del matrimonio con la nipote Maria Antonia d'Austria, figlia della sorella Margherita Teresa d'Asburgo e dell'imperatore Leopoldo I, le attenzioni della corte si spostarono sulle principesse Anna Maria Luisa de' Medici, figlia del granduca di Toscana Cosimo III de' Medici e Maria Anna del Palatinato-Neuburg, una delle figlie di Filippo Guglielmo del Palatinato, cognata dell'imperatore d'Austria Leopoldo I d'Asburgo.\nAlla fine il re, in parte su consiglio di Leopoldo I e in parte perch\u00e9 la sposa proveniva da una famiglia estremamente fertile (i genitori avevano avuto diciassette figli), decise di sposare nel 1690 Maria Anna del Palatinato-Neuburg, il cui carattere collerico e autoritario, tuttavia, spense presto ogni entusiasmo del re verso di lei, allontanando definitivamente la speranza della nascita di un erede e aprendo il problema della successione.\nInfatti a corte si crearono due partiti: il primo, che aveva il sostegno della regina Maria Anna, si appoggiava alle rivendicazioni del ramo austriaco degli Asburgo, rappresentato dall'arciduca Carlo, figlio dell'imperatore Leopoldo I d'Asburgo e di Eleonora Maddalena del Palatinato, e quindi nipote per parte di padre di Ferdinando III e di Maria Anna di Spagna e allo stesso tempo cugino di Carlo II.\nIl partito francese, invece, sostenuto in Spagna dal clero e dall'arcivescovo di Toledo Luis Fernandez de Portocarrero, poneva le proprie speranze su Filippo, duca di Angi\u00f2, nipote di Luigi XIV e di Maria Teresa di Spagna, figlia di Filippo IV di Spagna e di Elisabetta di Borbone e di conseguenza sorellastra di Carlo II.\nTale rivendicazione era, tuttavia pi\u00f9 debole rispetto a quella austriaca dal momento che nel contratto di matrimonio di Maria Teresa era stato specificato che essa rinunciava alle pretese di successione: la dote che accompagnava tale promessa non era tuttavia stata pagata e quindi Luigi XIV sosteneva che non essendo stata pagata la dote, decadeva anche l'altra obbligazione.\nInfine anche le case regnanti del Portogallo e del Piemonte avevano avanzato le loro pretese, che, tuttavia, erano state ben presto scartate dalle potenze.\nVivente Carlo II varie volte le potenze europee avevano cercato di raggiungere un accordo ma i tentativi erano sempre falliti.\nNel 1696, con l'appoggio dell'Olanda e dell'Inghilterra, Carlo II decise di nominare come suo erede il pronipote Giuseppe Ferdinando Leopoldo di Baviera, figlio di Maria Antonia d'Asburgo la quale era a sua volta figlia dell'imperatore Leopoldo I d'Asburgo e di Margherita Teresa d'Asburgo, sorella del re.\nIl 1\u00ba ottobre 1698 fu stipulato, con la mediazione del re d'Inghilterra, a l'Aja un secondo trattato tra Luigi XIV e Leopoldo I che prevedeva di assegnare:\nTale accordo non entr\u00f2 in vigore per la forte opposizione di Carlo II che, l'11 novembre dello stesso anno, su consiglio della madre e dell'arcivescovo di Toledo Portocarrero ribad\u00ec la sua volont\u00e0 di testare a un unico erede:\nLa sua volont\u00e0 fu per\u00f2 vanificata il 6 febbraio 1699 dalla morte, per vaiolo, del principe di Baviera, a Bruxelles, ove viveva presso il padre Massimiliano II Emanuele di Baviera, governatore dei Paesi Bassi: si riapriva la crisi dinastica.\nLuigi XIV e Leopoldo I allora cercarono di accordarsi di nuovo e con l'appoggio dell'Inghilterra e dell'Olanda decisero nel trattato di Londra del 25 marzo 1700 di spartirsi l'eredit\u00e0 spagnola. \nAnche questo accordo incontr\u00f2 la dura protesta del re di Spagna dal momento che, in contrasto con la volont\u00e0 del re di testare a un solo erede, suddivideva l'impero nei seguenti termini:\nMorte e testamento.\nOrmai la salute di Carlo II declinava e le pressioni dell'ambiente di corte sul re si moltiplicarono fino a giungere agli esorcismi.\nNel 1698, infatti, il re, su consiglio dell'inquisitore generale Rocaperti e del confessore Froillan Diaz, invit\u00f2 a corte frate Alvarez Arguelles con il compito di interrogarlo per scoprire se fosse vittima di un sortilegio.\nIl frate afferm\u00f2 che il re era effettivamente vittima di una maledizione e che i colpevoli di ci\u00f2 fossero la regina e politici favorevoli al partito austriaco. Ma esso, con l'appoggio della regina Maria Anna di Neuburg reag\u00ec e controinterrog\u00f2 il re, ottenendo il risultato opposto.\nLa regina allora fece incarcerare il confessore Froil\u00e1n D\u00edaz e frate Arguelles, ma la diffusione della notizia degli esorcismi gener\u00f2 uno scandalo e contribu\u00ec a minare il gi\u00e0 scarso prestigio della corte spagnola mentre d'altro canto la tensione e i medicamenti somministrati al sovrano, durante le procedure, minarono la sua salute gi\u00e0 vacillante.\nCon lo scandalo degli esorcismi divenne ancor pi\u00f9 forte la frattura all'interno della corte cos\u00ec come le pressioni sul re:\nda una parte la moglie Maria Anna e i parenti austriaci ricordavano la lealt\u00e0 dinastica, dall'altra i membri del partito filo-borbonico asserivano che solo la potenza del Re Sole avrebbe potuto evitare la disgregazione dei territori controllati dalla Spagna e gli suggerivano di testare in favore di Filippo d'Angi\u00f2.\nLo scontro all'interno della corte ebbe ripercussioni anche sull'ordine pubblico e il 28 aprile 1699 scoppi\u00f2 a Madrid il cosiddetto \"mot\u00edn de los Gatos\".\nIl pretesto della rivolta furono dei soprusi e delle parole ingiuriose rivolte dal corregidor di Madrid, Francisco de Vargas, a una fruttivendola, accusata dal nobile di non essere in grado di sfamare il marito e i figli e che in risposta la folla l\u00ec presente incominci\u00f2 a urlare \"Lunga vita al re e morte a Oropesa\".\nLa folla si spost\u00f2 verso la casa del conte di Oropesa, la saccheggi\u00f2 e prosegu\u00ec verso il palazzo reale dove Carlo II cerc\u00f2 di calmare gli animi dei rivoltosi annunciando la sostituzione del \"corregidor\" di Madrid, de Vargas, con Francisco Ronquillo, un'amnistia generale e il licenziamento del conte di Oropesa. Solo allora la folla si disperse.\nDopo il tumulto acquis\u00ec una notevole influenza il cardinale Luis Fernandez de Portocarrero, di cui era ben nota la simpatia per il candidato francese, il duca di Angi\u00f2.\nAlla soglia del 1700 le condizioni fisiche di Carlo II precipitarono: il sovrano deperiva costantemente e divenne quasi cieco, soffriva di febbri continue, idropisia, astenia, debolezza intestinale mentre gli attacchi epilettici e gli spasmi aumentavano di intensit\u00e0, senza che le inadeguate cure mediche, quali porre piccioni appena uccisi sul capo e applicare viscere di mammiferi calde sul ventre, gli portassero giovamento.\nNel settembre dello stesso anno il re scrisse a papa Innocenzo XII per chiedergli consiglio in materia della sua successione, ottenendo una risposta favorevole alle pretese francesi. Poi, conscio della sua fine imminente, diede ordine di aprire i sarcofaghi degli antenati e, vedendo il corpo, conservatosi intatto, della sua prima moglie Maria Luisa d'Orl\u00e9ans, vi rimase accanto piangendo per una notte intera.\nDal 20 settembre il re rimase confinato nel suo letto, incapace di alzarsi, e il 3 ottobre, quando gli fu presentato il testamento che i redattori avevano compilato secondo le sue volont\u00e0, affinch\u00e9 lo firmasse, esclam\u00f2 \"Dio solo \u00e8 colui che d\u00e0 i regni, poich\u00e9 solo a Lui appartengono\" per poi sospirare:\nIl 30 ottobre perse conoscenza e, secondo le sue direttive, fu costituito un consiglio di reggenza guidato dalla regina Maria Anna e dal cardinale Portocarrero.\nMor\u00ec il 1\u00ba novembre alle ore 2:49 per un colpo apoplettico;\ndi seguito si riportano i risultati dell'esame autoptico, condotto poco prima che il re venisse condotto alla sua eterna dimora, nella cripta Reale del Monastero dell'Escorial:\nNel suo testamento, reso pubblico il 2 novembre, riconoscendo le ragioni francesi con la clausola 13, nomin\u00f2 come suo erede e successore universale Filippo d'Angi\u00f2, nipote del re di Francia Luigi XIV e di Maria Teresa di Spagna, sorella maggiore di Carlo, alla sola condizione che Filippo rinunciasse a nome suo e dei suoi figli a ogni pretesa verso la corona di Francia.\nSe Carlo, abilmente, aveva con il suo testamento impedito che le corone di Francia e Spagna si unissero, gli atti di Luigi XIV andavano in direzione opposta: il Re Sole, infatti, immediatamente ruppe gli accordi con Leopoldo I e approfitt\u00f2 della parentela col nuovo re spagnolo per schierare le sue truppe nei Paesi Bassi spagnoli.\nAl disegno egemonico di Luigi XIV si oppose l'Austria, e questo determin\u00f2 l'inizio della guerra di successione spagnola che si risolse con la pace di Utrecht e quella di Rastadt, rispettivamente nel 1713 e nel 1714: Filippo V veniva riconosciuto come re di Spagna, ma quest'ultima fu costretta a cedere all'Austria tutti i possedimenti italiani e i Paesi Bassi spagnoli, e all'Inghilterra Gibilterra e Minorca: la Spagna cess\u00f2 di essere una grande potenza.\nIl 27 gennaio 1701, saputa la notizia della morte di Carlo II, a Roma vennero celebrate solenni esequie commemorative, o \"funerale regio\", presso la basilica di Santa Maria Maggiore: sopra un catafalco di quattro piani, riccamente decorato, stava il cenotafio di Carlo II, rappresentato da un'urna sepolcrale in broccato d'oro sormontata da una fastosa corone reale dorata. La solenne messa fu officiata dal Vescovo di Cartagena monsignor Spagnuolo, mentre l'orazione funebre venne declamata in latino dal reverendo padre Carlo d'Aquino della Compagnia del Ges\u00f9.\nTitoli, stemma e predicati d'onore.\nDopo il trattato di Lisbona e la conseguente rinuncia formale alle rivendicazioni su trono portoghese, al re di Spagna spettavano, oltre al titolo di maest\u00e0 cattolica, i seguenti predicati d'onore:"}
{"id": "726346", "revid": "404449", "url": "https://it.wikipedia.org/wiki?curid=726346", "title": "Massimo Pallottino", "text": "Biografia.\nPallottino fu allievo di Giulio Quirino Giglioli e si laure\u00f2 nel 1931 con una tesi sul centro antico di Tarquinia. In seguito effettu\u00f2 scavi a Cerveteri e diversi studi sul Tempio di Apollo a Veio. Nel 1933 divent\u00f2 Ispettore per la Soprintendenza alle antichit\u00e0 di Roma e nel 1937 assunse la direzione del Museo di Villa Giulia. Gi\u00e0 libero docente di etruscologia nell'ateneo romano, nel 1940 accett\u00f2 la cattedra di archeologia all'Universit\u00e0 di Cagliari che tenne fino al 1945. Nello stesso periodo ebbe l\u2019incarico di reggenza delle Antichit\u00e0 e Opere d\u2019Arte della Sardegna. Dal 1946 e fino al 1980, insegn\u00f2 sempre a Roma. \nCon l'approfondimento delle sue tecniche ha dato vita al concetto e all'ambito disciplinare dell'\"etruscologia\", fondando anche un corrispondente settore etrusco-italico presso il Consiglio Nazionale delle Ricerche. Ha anche partecipato alla creazione dell'Istituto Nazionale di Studi Etruschi e Italici e del suo periodico \"Studi Etruschi\". Il suo primo saggio, \"Etruscologia\", pubblicato per la prima volta a Milano nel 1942 (dapprima con il titolo \"Gli Etruschi\"), \u00e8 stato un best seller di ampio successo e numerose edizioni, ancora oggi apprezzato e tradotto in pi\u00f9 lingue.\nNel 1982 ha vinto il Premio Balzan per le scienze dell'antichit\u00e0 per aver effettuato ricerche e scoperte di fondamentale importanza nell'ambito delle scienze dell'antichit\u00e0, attraverso lo scavo di Pyrgi, il contributo all'interpretazione dell'etrusco, le indagini rivelatrici sulle origini di Roma e sui popoli dell'Italia preromana. Ha ottenuto nel 1991 il \"Cavallo d'Oro di San Marco\", premio internazionale del Centro Veneto di Studi e Ricerche sulle Civilt\u00e0 Classiche e Orientali.\nDue anni dopo la sua scomparsa, sono stati dedicati due volumi alla sua memoria e ai suoi importanti contributi accademici: \"Etrusca e Italica: scritti in ricordo di Massimo Pallottino\". Suoi allievi sono stati tra gli altri Mario Torelli e Giovanni Colonna - entrambi grandi studiosi di etruscologia e professori ordinari di archeologia classica rispettivamente delle Universit\u00e0 di Perugia e Roma \"La Sapienza\" - nonch\u00e9 Mauro Cristofani e Gilda Bartoloni.\nSposato con Maria Manca dell\u2019Asinara, era padre della paroliera e illustratrice Paola Pallottino.\nTeoria della formazione.\nNel 1947 Pallottino teorizz\u00f2 che al concetto di \"origine\" dei popoli va sostituito quello di \"formazione\": i popoli si formano e sviluppano in maniera graduale."}
{"id": "726351", "revid": "287204", "url": "https://it.wikipedia.org/wiki?curid=726351", "title": "Colli di Conegliano Refrontolo passito", "text": "Il Colli di Conegliano Refrontolo passito \u00e8 un vino a DOCG prodotto nel Veneto\nZona di produzione.\nComprende in tutto o in parte il territorio dei comuni di Refrontolo, Pieve di Soligo e San Pietro di Feletto della provincia di Treviso\nTecniche produttive.\nSono da considerarsi inadatti i vigneti a fondo valle.\nI nuovi impianti ed i reimpianti dovranno avere una densit\u00e0 non inferiore ai ceppi/ettaro.\nSono consentite solo forme di allevamento a controspalliera.\nTutte le operazioni di vinificazione e imbottigliamento debbono essere effettuate nella zona DOCG ma sono ammesse deroghe.\nL'uva viene raccolta alcuni giorni prima della completa maturazione e disposta su graticci (in dialetto \"gardiz\") affinch\u00e9 passisca, fino alla seconda met\u00e0 di dicembre in cui avviene la pigiatura.\nEssendo un vino passito, la resa risulta molto bassa, di circa 30 litri di vino per quintale di uva prelevata.\nRichiede un invecchiamento minimo di 4 mesi a partire dal 1\u00ba novembre dell'anno della vendemmia.\nAbbinamenti consigliati.\nStrutturato ed equilibrato, caldo e morbido al palato e perfetto con pasticceria secca, crostata con marmellata di prugne, torta sbrisolona ma anche con formaggi erborinati.\nProduzione.\n\"Provincia, stagione, volume in ettolitri\""}
{"id": "726354", "revid": "125842604", "url": "https://it.wikipedia.org/wiki?curid=726354", "title": "Corrida", "text": "La corrida o corrida de toros \u00e8 un tipo di tauromachia di antica provenienza. Corse, lotte o cacce con tori o altri bovini si organizzavano gi\u00e0 presso gli antichi Greci, gli Etruschi e i Romani: per esempio un tipo di corrida definito \"giostra dei tori\" era popolare nello Stato pontificio e si svolgeva anche nel celebre sferisterio di Macerata; inoltre vi era la Caccia ai Tori in Campo San Polo a Venezia. Questa manifestazione \u00e8 attualmente praticata prevalentemente in Spagna e in diversi Paesi dell'America latina come Messico, Per\u00f9, Venezuela, Ecuador, Colombia, Costa Rica, Panama, Bolivia e anche nel sud della Francia. In Portogallo si celebra in maniera leggermente diversa.\nMentre in italiano con il termine \"corrida\" ci si riferisce sia al singolo evento sia pi\u00f9 genericamente allo spettacolo tauromachico inteso come attivit\u00e0, in maniera decontestualizzata (per esempio in espressioni quali \"amare, odiare la c.\"; \"il mondo della c.\"; \"essere favorevoli, contrari alla c.\"), in spagnolo il termine \"corrida\" (sottintendendo \"de toros\") indica esclusivamente il singolo incontro o evento (analogamente a quanto accade in italiano col termine \"partita\" per il calcio: la c. del tale giorno; una bella, brutta c.), mentre per riferirsi all'attivit\u00e0 in s\u00e9 si utilizzano altre definizioni, come \"Tauromaquia\", \"Fiesta Nacional\", \"Fiesta de los Toros\" o, pi\u00f9 spesso, semplicemente \"Los Toros\".\nPosizione della Chiesa Cattolica.\nNel 1567 San Pio V aveva decretato con la bolla \"De salutis gregis dominici\" che chi partecipava alle corride incorreva automaticamente (\"latae sententiae\") nella pena della scomunica. La bolla venne ritirata da Clemente VIII con il documento \"Suspectus numerus\" (12 gennaio 1597).\nOrigini storiche.\nLe prime gare con i tori in Spagna risalgono a circa l'800 dopo Cristo e si hanno notizie documentate di feste con tauromachie a Cu\u00e9llar (Segovia) nell'anno 1215, ma la corrida pi\u00f9 simile a come la si conosce oggi risale al XIV secolo ed era praticata solo dai nobili a cavallo, che fieramente davano sfoggio della loro abilit\u00e0 affrontando i tori per una questione di prestigio e di onore, con servitori pronti ad assisterli in qualsiasi momento. Nel 1542 la citt\u00e0 di Barcellona omaggiava il principe Filippo, futuro Filippo II di Spagna con \"luminarias, danzas, m\u00e1scaras y juegos de toros\". \nLa prima scuola di tauromachia fu fondata a Siviglia nel 1670 e venne ufficializzata, solo nel 1830 con regio decreto da Ferdinando VII. I Borbone di Francia disprezzavano questo spettacolo cruento cos\u00ec lontano dall'eleganza e dalla grazia della corte di Versailles. Nel 1723 Filippo V la proib\u00ec per quasi venticinque anni, ma Ferdinando VI, il suo successore, la concesse di nuovo ai propri sudditi. Era l'epoca dei Lumi e la stragrande maggioranza dei nobili, degli aristocratici e degli intellettuali si opponeva alle corride e ne chiedeva apertamente l'abolizione in nome del trionfo della ragione e della civilt\u00e0. \nFu allora il popolo ad impossessarsi della festa, i nobili cavalieri furono rimpiazzati dai picadores con la funzione di frenare le cariche dell'animale senza ucciderlo, come invece facevano i nobili, mentre i loro assistenti e i servitori di un tempo si trasformarono nei toreri appiedati che arpionavano, combattevano ed uccidevano l'animale con la spada. Era nata la corrida come la conosciamo oggi. Nel 1805 Carlo IV emise la Real Cedula che vietava formalmente la corrida, ma di fatto questo editto non ebbe alcuna efficacia.\nSotto Franco ci fu una sorta di sottacere riguardo alle corride, per non dare un'idea violenta della Spagna all'estero. Negli anni '60 ci fu invece un periodo di grande popolarit\u00e0 per la corrida. I romanzi di Ib\u00e1\u00f1ez ed Hemingway alimentarono il mito della corrida e del torero, cos\u00ec come i ruoli svolti da star del cinema quali Sophia Loren, Ava Gardner, Gina Lollobrigida e Lucia Bos\u00e8 in film che parlavano di toreri.\nDescrizione.\nLe regole sono pi\u00f9 o meno definite anche se vi possono essere varie differenze da caso e caso. In genere in una corrida ci sono tre toreri e sei tori che si alternano.\nI tori utilizzati per una corrida provengono tutti da allevamenti specializzati (\"ganader\u00edas\"), di cui la maggior parte si concentra nelle regioni dell'Andalusia e dell'Estremadura, le zone della Spagna a pi\u00f9 forte tradizione taurina.\nGeneralmente in una corrida tutti i tori derivano dal medesimo allevamento. Fanno eccezione le \"corridas concurso\" (corride concorso), in cui ogni toro rappresenta un allevamento diverso, e dove i vari allevamenti concorrono in una gara per un premio, che viene assegnato all'allevamento che ha portato il toro migliore per aspetto e comportamento.\nAll'inizio della corrida tutte le persone che verranno coinvolte escono nell'arena, sfilando in un corteo (\"paseillo\") davanti al pubblico. Entrano per primi due \"alguaciles\" o \"alguacilillos\", araldi a cavallo in costume del XVII secolo, i quali chiedono simbolicamente al presidente, unico giudice della corrida, le chiavi della porta da dove usciranno i tori. Poi i tre toreri, seguiti dalle rispettive \"cuadrillas\" composte da due \"picadores\" a cavallo, tre \"banderilleros\" e dagli incaricati di ritirare il corpo del toro dopo che questo sar\u00e0 stato sacrificato. Ogni \"faena\" (con uno dei sei tori) \u00e8 poi suddivisa in tre parti, i cosiddetti \"tercios\".\n\"Tercio de varas\".\nNella prima parte (\"tercio de varas\") il toro esce dalla porta del \"toril\", recando sul dorso l\"'arp\u00f3n de divisa\", un nastro con i colori dell'allevamento, fissato a un arpioncino che gli \u00e8 stato appena conficcato nel garrese. Solitamente il toro compie un giro completo dell'arena dirigendosi alla sua destra, alla ricerca di una via d'uscita o per misurare lo spazio in cui si trova. Se il bovino appena uscito compie il giro verso sinistra, si dice che il toro \"ha salido contrario\". Il torero ne studia le mosse per determinarne le capacit\u00e0 fisiche, la rapidit\u00e0 dei riflessi, la direzione preferita nell'attacco e via dicendo. Per provocare le cariche (\"embestida\") del toro egli utilizza il \"capote\", un grande drappo di tela irrigidita e appesantita da bagni in gomma liquida. Questo drappo ha solitamente un colore rosa acceso sulla faccia esterna e giallo su quella interna. \u00c8 il turno quindi dei \"picadores\" che a cavallo contengono l'assalto del toro con una picca mentre l'animale tenta di rovesciare il pesante cavallo bardato, a volte riuscendoci. Il cavallo indossa il \"peto\", o \"caparaz\u00f3n\", una sorta di armatura trapuntata che protegge ventre e arti, e anche il \"picador\" indossa parastinchi e calzature pesantemente imbottite.\nNel colpire il toro, il \"picador\" utilizza la \"vara de picar\" o \"puya\", una picca costituita da un manico in legno di frassino lungo 280 cm e una punta in acciaio forgiata a piramide a tre lati, fornita alla base di un arresto anch'esso metallico (fino agli anni Settanta un disco, oggi in forma di sbarretta trasversale) che ha la funzione di impedire la penetrazione del manico nelle carni dell'animale. La legge spagnola 4 aprile 1991 n. 10 o \"Ley Nacional Taurina\" che regola le corride prevede che il toro venga colpito con quest'arma alla base del \"morrillo\", cio\u00e8 nel muscolo del collo, almeno due volte. Alcuni tori continuano tuttavia a caricare cavallo e cavaliere dopo aver ricevuto anche cinque o sei \"puyazos\" (cio\u00e8 colpi di \"puya\" o \"vara de picar\"); in questi casi in genere il \"picador\" rovescia la \"vara\" e simula il colpo colpendo il toro con il manico di quest'ultima, per non debilitarlo oltre il dovuto prima del tempo. Il compito del \"picador\" \u00e8 quello di mettere il toro in condizioni di inferiorit\u00e0, costringendolo a tenere la testa abbassata.\nA questo punto i \"peones\" si occupano, con i \"capotes\", di distrarre il bovino, consentendo l'uscita di scena a cavalli e cavalieri.\nIl \"tercio de varas\" ha un duplice obiettivo: valutare e valorizzare la reale \"bravura\" del toro e ridurne la forza e l'ardore.\n\"Tercio de banderillas\".\nOra inizia la seconda fase in cui i tre \"banderilleros,\" o in alcuni casi il torero stesso, provocano le cariche del toro esclusivamente con i movimenti del proprio corpo e infilzano tre paia di \"banderillas\" nel dorso del toro, in una zona situata un po' pi\u00f9 indietro rispetto a quella colpita dai \"puyazos.\" \nLe \"banderillas\" sono asticciole lignee lunghe 70\u00a0cm, coperte da nastri colorati di carta crespa e terminanti con un arpioncino in acciaio, lungo 6\u00a0cm e largo 4. La punta della \"banderilla\" non \u00e8 fissata direttamente sul palo di legno, bens\u00ec \u00e8 attaccata a un cilindretto corto, collegato con una breve cordicella al palo stesso e alloggiato all'interno di una cavit\u00e0. Quando la \"banderilla\" viene conficcata sul dorso del toro e inizia a oscillare, la punta si sfila dal palo di legno in modo che l'asta colorata, anzich\u00e9 restare ritta, penzoli lateralmente, trattenuta soltanto dalla cordicella.\nNelle corride che non prevedono l'uccisione dell'animale, come per esempio quelle comiche, si utilizzano a volte \"banderillas\" speciali, dalla punta molto piccola e con il palo a sezione molto ridotta, che offrono un effetto scenografico simile a quello delle \"banderillas\" vere ma riducendo quasi a zero i danni sull'animale; al contrario, nelle corride con messa a morte, sui tori che hanno rifiutato l'incontro con il picador si utilizzano aste con una punta di dimensioni maggiori del solito, in modo che sostituiscano almeno parzialmente l'effetto della \"vara de picar\". Queste \"banderillas\" hanno la carta ornamentale di colore nero e sono considerate un grande disonore per l'allevatore del toro che le riceve.\nEsistono inoltre \"banderillas\" speciali per occasioni particolari, con il palo di legno di lunghezza pi\u00f9 corta, fino alle cosiddette rose, praticamente prive di palo e con l'ornamento di carta in forma di fiore. Collocare \"banderillas\" di questo tipo \u00e8 molto pi\u00f9 rischioso in quanto richiede che il torero si avvicini molto di pi\u00f9 alle corna dell'animale. Si usano comunque molto raramente.\nLe punte non penetrano in profondit\u00e0 nel muscolo del toro e, al contrario della \"vara de picar\", producono ferite tutt'altro che gravi; al contrario, la loro funzione \u00e8 quella di correggere eventuali difetti che il toro ha evidenziato oppure quella di rivitalizzare il toro dopo l'impegnativa prova alla picca.\nLa \"Ley taurina\" prevede che al toro vengano conficcate nel dorso, a due a due, sei \"banderillas\"; tuttavia, se il bovino ha ricevuto molti colpi di \"vara\", il presidente pu\u00f2 decidere di limitarne il numero a quattro.\n\"Tercio de muleta\".\nQuando il toro ha sul dorso le \"banderillas\" e comincia a dare segni di cedimento (i bovini, a differenza dei cavalli, hanno uno scatto fulmineo ma una resistenza molto limitata, e accumulano acido lattico con molta facilit\u00e0), ha inizio la fase saliente e pi\u00f9 famosa della \"lidia\". Il torero depone l'ampio e pesante \"capote\" e lo sostituisce con la \"muleta\", un drappo pi\u00f9 piccolo di flanella scarlatta, avvolto intorno a una gruccia lignea che lo mantiene disteso in modo da poterlo impugnare con una sola mano. Nell'altra, nascosta dietro la schiena, impugna una spada da lidia, ovvero una spada finta da ornamento senza lama e punta acuminata che il matador utilizzer\u00e0 anche pi\u00f9 volte per sorreggere la muleta.\nDurante la \"faena de muleta\" le cariche del toro si fanno sempre pi\u00f9 morbide e pausate, sempre con la testa abbassata. Il torero d\u00e0 prova durante questo \"tercio\" di tutto il suo coraggio, avvicinandosi sempre di pi\u00f9 al toro e cercando di abbellire e collegare ogni incontro a quello successivo.\nLa \"Ley taurina\" prevede che il torero uccida il toro entro il decimo minuto del \"tercio de muleta\": se cos\u00ec non avviene, ovvero se il torero ha vibrato il colpo a vuoto, o raggiungendo il toro in un punto non vitale, dall'alto degli spalti viene suonato uno squillo di tromba per avvertire l'uomo che deve affrettarsi (\"aviso\").\nSe entro il tredicesimo minuto il toro \u00e8 ancora vivo, viene suonato un secondo avviso: il torero, a questo punto, usa di solito un \"estoque de descabellar\", una spada pi\u00f9 piccola con una sbarretta trasversale in prossimit\u00e0 della punta, per dare al toro, spesso gi\u00e0 ferito a morte, il colpo di grazia. Ovviamente un'uccisione di questo tipo \u00e8 molto meno \"gradita\" agli spettatori di quanto non accada quando il torero uccide il quadrupede al primo colpo.\nSe il torero non dovesse ucciderlo nemmeno questa volta, allo scadere del quindicesimo minuto suona il terzo avviso: il torero ha fallito e il toro, moribondo ma vivo, verr\u00e0 finito con un pugnale da uno dei \"peones\". Il \"matador\" verr\u00e0 fischiato.\nRicompense.\nA seconda del comportamento del torero e della qualit\u00e0 del toro, il presidente, su richiesta del pubblico, pu\u00f2 offrire al torero un giro di trionfo tutt'intorno all'arena (\"vuelta al ruedo\"), una o le due orecchie del toro o, come massimo onore, la coda, che vengono tagliate una volta che l'animale \u00e8 stato ucciso. Infine il toro viene trascinato fuori dall'arena per essere macellato.\nAnche per il toro sono previsti dei \"premi\": se esso ha lottato con onore, il suo corpo sar\u00e0 trascinato fuori dall'arena molto lentamente, tra gli applausi della folla.\nSe il toro ha combattuto in maniera esemplare, il presidente pu\u00f2 accordare che il suo corpo venga trascinato in un giro di trionfo tutt'intorno all'arena (\"vuelta al ruedo\"), prima di essere portato in macelleria.\nSe il comportamento del toro in combattimento \u00e8 giudicato eccezionale, pu\u00f2 succedere che si decida di salvargli la vita per farne un riproduttore, cosicch\u00e9 tramandi le sue caratteristiche alle generazioni successive; un tempo questo evento era rarissimo, ma oggi avviene con sempre maggiore frequenza. Questo premio \u00e8 definito \"indulto\" (grazia) e costituisce il massimo premio per il toro. In questo caso, la stoccata \u00e8 soltanto simulata. La \"Ley taurina\" impone che essa venga eseguita con una \"banderilla\" a cui viene di solito spezzata la punta; alcuni toreri, come Enrique Ponce, preferiscono tuttavia simulare il colpo mortale a mani nude.\nIl toro viene poi fatto rientrare nei \"corrales\" con l'ausilio dei \"capotes\", o, se questo non dovesse bastare, guidato da una mandria di buoi, spesso tenuti nei recinti delle arene proprio per questo scopo. In casi eccezionali, come quello del famoso Belador, toro graziato nell'arena di Las Ventas di Madrid su richiesta del torero Ortega Cano, pu\u00f2 essere necessario l'intervento di un cane da pastore.\nCure dopo l'eventuale indulto.\nIl toro \"indultado\" diventa oggetto di tempestive cure veterinarie, volte a farlo guarire e recuperare il pi\u00f9 in fretta possibile per farne un riproduttore (\"semental\").\nUna prima cura viene realizzata dallo staff medico dell'arena sempre presente all'interno dei \"corrales\", i recinti dove gli animali vengono portati qualche ora prima della rappresentazione, anche per prestare soccorso ai toreri eventualmente feriti. Prestare i primi soccorsi all'animale \u00e8 un'operazione molto difficile: il toro \u00e8 ancora molto scosso e nervoso e occorre quindi immobilizzarlo con funi all'interno di un cassone. Dopodich\u00e9 le ferite vengono lavate con abbondante soluzione disinfettante e un chirurgo veterinario provvede alla rimozione degli arpioncini delle \"banderillas\" rimasti nella carne con un bisturi affilato. L'asta lignea viene di solito recisa con un troncarami.\nIn seguito, dopo aver anestetizzato il toro, un chirurgo esperto provvede all'esame delle ferite (quelle provocate dai \"puyazos\" sono spesso molto profonde e abbastanza gravi), alla rasatura del pelo in prossimit\u00e0 delle stesse e all'inserimento di sonde per il drenaggio e lo scolo dei liquidi, quindi le aperture vengono suturate.\nSe il toro supera i primi due-tre giorni, che sono i pi\u00f9 critici, pu\u00f2 dirsi di solito fuori pericolo. Tuttavia, la gravit\u00e0 delle ferite dovute ai \"puyazos,\" che talvolta arrivano a lesionare il polmone e la pleura, fa s\u00ec che molti tori muoiano proprio nei primi giorni dopo l\"'indulto\". In seguito quelli che sopravvivono non sembrano manifestare particolare paura o aggressivit\u00e0 nei confronti degli esseri umani.\nLinguaggio dei fazzoletti.\nIl presidente espone sul \"palco presidencial\" fazzoletti di diverso colore per decidere quale premio spetti al torero: un orecchio, due orecchie o la coda. Nel caso in cui il toro non venga ritenuto capace di combattere, il presidente, mostrando un fazzoletto verde, ne pu\u00f2 chiedere il cambio.\nAllo stesso modo, un fazzoletto azzurro accorda al toro ormai morto la \"vuelta al ruedo\", mentre un fazzoletto arancione, esposto ovviamente prima che il torero vibri il colpo con la spada, decreta che l'animale \u00e8 meritevole dell\"'indulto\". Quest'ultimo \u00e8 spesso richiesto prima dal pubblico, che manifesta la sua volont\u00e0 agitando fazzoletti bianchi.\nAltri tipi di corrida.\nOltre che la tradizionale corrida \"a pi\u00e9\", cio\u00e8 con il torero che affronta il toro a piedi, ne esiste anche una che prevede che il torero monti a cavallo, privo di protezioni. Quest'ultimo tipo \u00e8 detta \"rejoneo\".\nEsistono anche manifestazioni non cruente di tauromachia, ad esempio lo spettacolo dei \"recortes\", che consiste nell'affrontare il toro a mani nude, provocandolo alla carica per poi evitarlo all'ultimo istante tramite una schivata o un salto.\nLa \"carne de lidia\".\nDopo la rituale uccisione nell'arena, le carcasse dei tori che hanno combattuto la corrida vengono trasferite in un reparto macelleria all'interno dell'arena stessa dove vengono scuoiate, disossate e sezionate fino a trasformarle in un prodotto pronto per il consumo. Sulla reale qualit\u00e0 di questa carne le opinioni sono discordanti: mentre da un lato alcuni esaltano la sua naturalit\u00e0 dovuta all'allevamento completamente biologico, altri evidenziano difetti come la durezza (si tratta in genere di animali di almeno 4 anni d'et\u00e0 in luogo dei consueti 2 anni del tipico bovino adulto commerciale), il dissanguamento solo parziale dovuto alle modalit\u00e0 di uccisione, nonch\u00e9 la necessit\u00e0 di un periodo di frollatura come per la selvaggina. La \"carne de lidia\" gode comunque tuttora di considerazione quale ingrediente essenziale in numerose specialit\u00e0 culinarie spagnole, specie andaluse; la produzione di questa carne costituisce poco meno dell'1,5% dell'intera produzione carnea bovina nazionale.\nCritiche contro la corrida.\nSecondo le associazioni animaliste, e pi\u00f9 in generale secondo tutti i detrattori di questa pratica, la corrida \u00e8 una tortura legalizzata inflitta al toro senza alcuno scopo.\nGli appassionati di tauromachia ribattono che un toro da corrida vive un'esistenza molto pi\u00f9 lunga e felice che un bovino da carne o da latte; inoltre, l'economia legata alla corrida \u00e8 ecosostenibile e crea ricchezza proteggendo l'ambiente.\nIl gruppo musicale ska punk spagnolo Ska-P ha inserito nell'album \"Planeta Eskoria\" del 2000 la canzone \"Verg\u00fcenza\" e nell'album \"L\u00e1grimas y gozos\" del 2008 la canzone \"Wild Spain\", nella quale dichiara i propri sentimenti nei confronti del matador. La band ska punk italiana Punkreas ha inserito nell'album \"Paranoia e potere\" del 1995 la canzone \"Ac\u00e0 Toro\" in cui prende posizione contro la corrida. Il rapper Caparezza, contrario alla corrida, ha inserito nell'album \"Habemus Capa\" del 2006 la canzone \"Dalla parte del toro\", cos\u00ec come Renato Zero con il brano \"Il toro\" nell'album \"La coscienza di Zero\". Il cantautore francese Francis Cabrel nell'album \"Samedi Soir Sur La Terre\" canta la canzone \"La Corrida\", rappresentandone l'evento dal punto di vista del toro.\nIl cantautore ed ex leader degli Smiths, Morrissey, da sempre in prima linea a difesa dei diritti degli animali, nel 2014 ha pubblicato il brano \"The Bullfighter Dies\", in cui esulta della morte del torero e gioisce per la salvezza del toro, delineando un vero e proprio manifesto per l'abolizione della corrida.\nIl 28 luglio 2010 il parlamento catalano ha messo fuori legge le corride a partire dal 2012, approvando una iniziativa popolare firmata da oltre 180.000 cittadini ma il 21 ottobre 2016 il Tribunale Costituzionale ha annullato la legge catalana per vulnerare le competenze dello Stato confermando che la \"corrida de toros\" fa parte del patrimonio culturale e deve essere garantito e preservato.\nIl 12 novembre 2013, la tauromachia, tutto ci\u00f2 che la compone, cos\u00ec come il suo patrimonio, le tradizioni e la cultura legate al toro, nonch\u00e9 gli eventi artistici e culturali, comprese le corride, sono stati protetti e dichiarati patrimonio culturale attraverso la legge 18/2013.\nCorrida nella letteratura.\nNel 1932 Ernest Hemingway scrisse \"Morte nel pomeriggio\", libro interamente centrato sulla corrida e sulla realt\u00e0 multiforme che ad essa si accompagna. L'opera, lungi dall'essere un trattato scientifico sullo spettacolo offerto da questa tauromachia, \u00e8 un'analisi profonda sul senso della vita e della morte e sull'arte. L'uccisione del toro diventa cos\u00ec una vera e propria manifestazione del sublime, una fuggevole pennellata elargita alla folla dal torero, non gi\u00e0 mattatore vile e brutale, ma rappresentante ultimo dei valori dell'onore e della virt\u00f9, esemplificati dai gesti e dal rituale con cui egli sfida la morte accostandosi ad essa e ne emerge vincitore, acquistando una vera e propria immortalit\u00e0. Hemingway torn\u00f2 sull'argomento corrida con il romanzo \"Un'estate pericolosa\" scritto tra il 1959 e il 1960 e pubblicato postumo; nel libro viene descritta la sfida tra due matador, Antonio Ord\u00f3\u00f1ez e Luis Miguel Domingu\u00edn. Altri riferimenti alla corrida si ritrovano in \"Fiesta\" e \"Per chi suona la campana\".\nIn italiano esistono due libri che raccontano il mondo della corrida mescolando finzione e realt\u00e0. Nel 1955 Max David pubblic\u00f2 \"Volapi\u00e9\", lodato dallo stesso Hemingway. Al 2011 risale invece l'uscita di \"Il toro non sbaglia mai\" di Matteo Nucci, storia dell'incontro fra un torero fallito e un italiano appassionato attraverso cui viene spiegata ogni fase della corrida e i suoi significati. Un'ampia bibliografia correda il libro che \u00e8 anche un percorso nella letteratura, nel cinema e nell'arte ispirati alla tauromachia.\nAntropologia della corrida.\nIn Antropologia il Toro \u00e8 una delle rappresentazioni di Dioniso, nella tradizione contadina Dioniso viene chiamano anche \"NATO DA UNA VACCA\", \"CON FORMA DI TORO\", nelle antiche comunit\u00e0 con riti Dionisiaci si sacrificava un toro facendolo a pezzi e mangiando le sue carni e bevendo il suo sangue. In Antropologia Dioniso rappresenta il mito della \n\"Il poeta Nonno narra che Zeus in forma di serpente visita Semele ed essa gli partor\u00ec un fanciullo con due corna Zagreo, ossia Dioniso. Il fanciullo era appena nato quando sal\u00ec al trono di suo padre Zeus e imit\u00f2 il grande Dio brandendo le folgori nella manina. I Titani traditori, con le facce imbiancate di gesso, lo assalirono con dei pugnali mentre stava guardandosi allo specchio. Per un certo tempo gli riusc\u00ec di sfuggire ai loro assalti prendendo la forma successivamente di ZEUS, CRONO, di un giovane, di un LEONE, di un CAVALLO e di un SERPENTE, alla fine sotto forma di TORO fu fatto a pezzi dai pugnali omicidi dei suoi nemici.\" Per questo la corrida si pu\u00f2 considerare un rito Dionisiaco."}
{"id": "726356", "revid": "76963", "url": "https://it.wikipedia.org/wiki?curid=726356", "title": "Gherardo Gherardi", "text": "Biografia.\nFiglio del giornalista Lodovico Gherardi, visse sin dalla sua prima infanzia a Bologna, prima di trasferirsi nel 1935 a Roma.\nInizi\u00f2 la sua attivit\u00e0 di giornalista nel 1907, dapprima nel quotidiano cattolico \"L'Avvenire d'Italia\", poi con \"Italia\", con \"Il Messaggero toscano\" e infine con \"Il Resto del carlino\", per poi occuparsi di teatro sia come critico che come autore, collaborando con Vittorio De Sica e altri grandi attori. \nFond\u00f2 nel 1921 il Teatro Sperimentale di Bologna e sotto lo pseudonimo di \"Gysterton\" present\u00f2 le prime due commedie, di una lunga serie fino al 1929, scritte in dialetto bolognese, \"L'ombra\" e \"Il naufrago\".\nEsord\u00ec, con il suo vero nome, nel 1922 con una commedia in dialetto veneto intitolata \"3, 21, 37 per tute le estrazion\", piuttosto originale sia per i contenuti sia per lo stile.\nUn anno dopo rappresent\u00f2 la sua prima opera in italiano, \"Vertigine\", incentrata sulla delicata e drammatica relazione fra la guerra, la scienza, la religione e l'umanit\u00e0.\nSe il dramma \"Il focolare\" (1925) di matrice verghiana si poteva considerare pi\u00f9 tradizionale, nel 1926, la sua personalissima rilettura scenica del \"Don Chisciotte\" venne accolta con entusiasmo, ma scaten\u00f2 vasti dibattiti.\nNon manc\u00f2 il successo anche al lavoro successivo, \"L'ippogrifo\", fortemente influenzato dallo stile e dalle trame pirandelliani.\nNegli anni seguenti diversific\u00f2 ampiamente le tematiche affrontate, passando dalle commedie caricaturali, come \"Ombre cinesi\" (1931), a quelle realistiche, come \"I figli del marchese Lucera\" (1935), a quelle satiriche, come \"L'arcidiavolo\" (1935), oppure di genere fiabesco, come \"Le stelle ridono\" (1937).\nAltri due lavori che meritano una citazione furono il dramma di influenza pirandelliana \"Fuga dal castello in aria\" (1942) e \"Non fare come me\" (1945).\nSe il suo lavoro pi\u00f9 significativo risult\u00f2 \"Lettere d'amore\" (1939), quello che riscosse pi\u00f9 successo fu \"Questi ragazzi\" (1934), mentre quello pi\u00f9 originale si pu\u00f2 considerare \"Spanezz\" (1927), scritto in dialetto bolognese.\nNel 1948 vinse il primo premio al Concorso radiofonico Linetti con il lavoro \"Il nostro viaggio\".\nSi dimostr\u00f2, nel periodo intercorrente fra le due guerre, uno dei commediografi italiani pi\u00f9 brillanti ed inventivi."}
{"id": "726360", "revid": "2219931", "url": "https://it.wikipedia.org/wiki?curid=726360", "title": "Seconda Repubblica (Italia)", "text": "Seconda Repubblica \u00e8 un termine giornalistico utilizzato in Italia, in opposizione al termine Prima Repubblica, per indicare il nuovo assetto politico italiano instauratosi a partire dalle elezioni politiche del 1994.\nStoria.\nOrigini e uso del termine.\nGi\u00e0 negli anni ottanta Giorgio Almirante us\u00f2 il termine \"Seconda Repubblica\" con un significato preciso di modifica costituzionale, auspicando un mutamento della Costituzione italiana sulla falsariga del passaggio dalla quarta alla quinta repubblica attuato in Francia nel 1958 da De Gaulle.\nIl passaggio dalla prima alla seconda Repubblica \u2013 anche se agli occhi dei contemporanei apparve assai significativo \u2013 rappresent\u00f2 tuttavia un cambiamento \"all'interno del sistema politico\", anzich\u00e9 un cambiamento \"del sistema politico\", come avvenuto in Francia, in quanto la costituzione e le istituzioni repubblicane rimasero le medesime in vigore dal 1948, e il triennio 1992-1994 non si accompagn\u00f2 ad alcun cambiamento costituzionale.\nIl termine viene comunemente usato, a livello giornalistico ma anche scientifico, per enfatizzare il confronto dell'assetto politico istituzionale italiano prima e dopo il periodo 1992-1994, ma anche il suo riflesso su importanti aspetti economici; il suo utilizzo \u00e8 stato oggetto di studi sociologici e linguistici comunicativi.\nL'espressione \"seconda Repubblica\" \u00e8 stata anche usata da politici italiani mentre rivestivano importanti cariche istituzionali, come Marcello Pera, che da Presidente del Senato della Repubblica pronunci\u00f2 nel 2002 il discorso: \"La \"seconda Repubblica\" in Italia: dove sta andando?\", descrivendo il nuovo assetto politico italiano, durante una sua lettura in un seminario di studi a Washington.\nIl declino.\nLe elezioni del 2008 crearono l'illusione di un sistema consolidato su due grandi partiti, Il Popolo della Libert\u00e0 e il Partito Democratico. Ma entrambi continuarono a privilegiare il messaggio del nemico da abbattere, del \"noi\" e \"loro\", sottovalutando la necessit\u00e0 di intervenire sui meccanismi della cosa pubblica e sui nessi perversi tra politica, economia e amministrazione (o forse non trovando conveniente farlo), cos\u00ec come sui propri meccanismi di funzionamento, dalla formazione e reclutamento del proprio personale politico al raccordo tra centro e periferia. Secondo tale interpretazione, la corruzione, il malcostume, l\u2019uso partigiano delle istituzioni, a livello nazionale e soprattutto locale, insomma, una pessima politica, continuerebbero ad essere lo stigma del \u00abcaso italiano\u00bb, nonostante l\u2019illusione purificatrice di Tangentopoli.\nMalgrado la fine della transizione fosse gi\u00e0 stata pi\u00f9 volte vaticinata o auspicata, solo le elezioni politiche del 2013 segnarono effettivamente un momento di forte discontinuit\u00e0 rispetto alla tradizione politica italiana inauguratasi nel 1994: per la prima volta da tale data, n\u00e9 la coalizione di centro-sinistra n\u00e9 quella di centro-destra ottennero numeri sufficienti per formare un governo stabile, essendo una parte del loro elettorato eroso dall'affermazione del Movimento 5 Stelle, nuova formazione politica dai forti connotati anti-sistema ed euroscettica. L\"'impasse\" politica scaturita dal voto cagion\u00f2 la formazione di governi di larghe intese, il primo dei quali presieduto da Enrico Letta, sul modello di quello \"tecnico\" uscente presieduto da Mario Monti.\nNel gennaio 2014 l'incarico di formare un governo fu affidato al nuovo segretario del PD Matteo Renzi, il pi\u00f9 giovane della storia d'Italia a ricoprire il ruolo di Presidente del Consiglio. Nel corso delle consultazioni con i gruppi parlamentari, Renzi propose di riformare l'assetto istituzionale del Paese al fine di garantire una maggiore governabilit\u00e0 e il ritorno al bipolarismo. Alla proposta aderirono gruppi parlamentari sia del centro-sinistra sia del centro-destra, ma la riforma costituzionale Renzi-Boschi, cardine del nuovo impianto istituzionale, fu respinta dal corpo elettorale con il referendum costituzionale del 4 dicembre 2016. Il 7 dicembre Renzi si dimise, e il Presidente della Repubblica Sergio Mattarella affid\u00f2 a Paolo Gentiloni (PD) l'incarico di formare un nuovo governo per portare a compimento la XVII legislatura.\nLe elezioni politiche degli anni 2000 e le ipotetiche conclusioni.\nNel corso degli anni la fine della Seconda Repubblica era gi\u00e0 stata annunciata, perlopi\u00f9 da giornalisti e commentatori politici, in molteplici occasioni, tra cui le seguenti:\nLe elezioni politiche del 2018, regolate dal \"Rosatellum\", hanno ulteriormente delineato il tripolarismo. I principali motivi per cui i commentatori hanno ipotizzato un possibile passaggio a un'ipotetica Terza Repubblica sono:\nCaratteristiche.\nSecondo alcuni autori, i tratti distintivi della cosiddetta Seconda Repubblica sarebbero: il leaderismo, il sistema maggioritario, la presenza di due coalizioni, lo strapotere della televisione. In tutte le famiglie politiche \u00abpiuttosto che elaborare nuove culture politiche si prefer\u00ec far ricorso ad una 'scorciatoia' basata su due pratiche: la narrazione artificiale e fortemente personalizzata (il cosiddetto \"storytelling\") e i programmi \"on demand\"\u00bb.\nEziologia del fenomeno.\nSecondo criteri storiografici e politologici, la denominazione di una forma di stato preceduta da aggettivi numerali indica i regimi dello stesso tipo che si sono succeduti discontinuamente in un paese con assetti costituzionali e istituzionali differenti (quali le Repubbliche francesi e i Reich tedeschi). Nel caso italiano la distinzione tra prima e seconda Repubblica, introdotta in ambito giornalistico e divenuta poi di uso comune, \u00e8 formalmente scorretta, poich\u00e9 si riferisce quale elemento di discontinuit\u00e0 storica alla trasformazione politica avvenuta durante il biennio 1992-1994, che non si risolse in un cambiamento di natura istituzionale, ma in un profondo mutamento politico.\nL'unico cambiamento atto a incidere sull'assetto istituzionale fu il mero cambiamento della legge elettorale:\nTra i fattori di ordine politico che innescarono il cambiamento si contano:\nIl sistema elettorale.\nIl cambiamento principale venne accentuato nel 1993 con il passaggio da un sistema elettorale proporzionale a un sistema maggioritario, che avrebbe dovuto favorire il bipolarismo se non anche il bipartitismo in modo da assicurare l'alternanza di governo fra due partiti o coalizioni. Tale alternanza era mancata dalla nascita della Repubblica Italiana, poich\u00e9 la DC, il partito italiano che otteneva sempre maggioranza relativa, stringeva di volta in volta alleanze tali da porla nel governo con un peso preminente (pur non avendo sempre un suo membro come Presidente del Consiglio), per tutte le legislature consecutive dalla nascita della Repubblica Italiana (1946), bloccando cos\u00ec ogni possibile alternanza politica (cosiddetta \"conventio ad excludendum\").\nQuesto cambiamento fu conseguenza della vittoria dei referendum del 1991 e del 1993 su alcune modifiche del sistema di voto del Senato, promossi da Mario Segni e dal Partito Radicale.\nAlle elezioni politiche del marzo 1994 il cambio dello scenario politico italiano, accentuato dai risultati dell'inchiesta \"Mani pulite\" e dal processo per mafia a Giulio Andreotti, fu evidenziato dalla dissoluzione della Democrazia Cristiana e del Partito Socialista Italiano, che fino all'inizio degli anni novanta erano rispettivamente il primo e il terzo partito politico italiano, motivando il conseguente ritiro dalla scena politica dei maggiori uomini politici di questi partiti e provocando l'ingresso in politica di Silvio Berlusconi che aveva fondato Forza Italia, in coalizione con la Lega al Nord e con Alleanza Nazionale nel Centro Sud.\nLa riforma della legge elettorale, varata dal governo Berlusconi III nel 2005, ripristin\u00f2 un sistema elettorale proporzionale, modificando cos\u00ec uno degli elementi alla base della \"Seconda Repubblica\". Al contempo, per\u00f2, quella legge operava su liste bloccate con premio di maggioranza, il che avall\u00f2 \"la credenza secondo cui la Costituzione materiale prescrive, nell'ordine: l'elezione diretta del Presidente del Consiglio; la sua legittimazione popolare con il voto; l'obbligo giuridico dei parlamentari eletti sotto le sue insegne a non disattendere il mandato ricevuto\". Si trattava, invece, \"di una semplice anticipazione dell\u2019indicazione che sarebbe stata avanzata dalle liste vincitrici al momento delle consultazioni col presidente della Repubblica \u2013 consultazioni governate da pratiche/usi e non da norme positive \u2013 avendo per tale ragione una sua giustificazione l\u2019opinione della Corte secondo cui \u201crestano ferme le prerogative del Presidente della Repubblica come da articolo 92 della Costituzione\u201d.\nEmerse anche, in determinati momenti della vita istituzionale, una polemica pubblica che valse della efficace sintesi rappresentata dal termine \u201cgoverno non eletto\u201d, rivolto ai governi succedutisi in corso di legislatura a quelli costituiti immediatamente dopo la tenuta delle elezioni, in ispecie se di orientamento politico sensibilmente diverso dai precedenti e se capeggiati da un nuovo Presidente del Consiglio: tale denominazione \"tecnicamente non corrispondente alla dinamica costituzionale, appare sostanzialmente corretta, ma si presta a essere fraintesa e fortemente strumentalizzata, con buona pace della serenit\u00e0 dei cittadini elettori\".\nLa classe dirigente.\nIl rinnovamento del personale politico e della classe dirigente si caratterizz\u00f2 per alcuni tratti fondamentali che emergono dal confronto tra la I legislatura (1948) e la XVI legislatura (2008):\nSecondo alcuni ricercatori:\nPer taluni commentatori, nella Seconda Repubblica il ruolo giocato del Presidente della Repubblica risulterebbe esaltato proprio dalla minore presenza di professionisti della politica ai vertici delle istituzioni parlamentari e governative."}
{"id": "726361", "revid": "125039899", "url": "https://it.wikipedia.org/wiki?curid=726361", "title": "Andrea Carandini", "text": "Biografia.\nIl conte Andrea Carandini dei marchesi di Sarzano, patrizio di Modena, nobile di Bologna, \u00e8 il quarto figlio dell'ambasciatore e ministro della Repubblica Nicol\u00f2 Carandini e di Elena Albertini; ha tre sorelle, Maria, Margherita e Silvia, e un fratello maggiore, il politico Guido Carandini. Fu allievo di Ranuccio Bianchi Bandinelli, con il quale si laure\u00f2 nel 1962 con una tesi sui mosaici della villa di Piazza Armerina.\nNel 1963 \u00e8 iniziata la sua carriera accademica, prima come assistente volontario e poi come assistente incaricato presso la cattedra di Archeologia e Storia dell'Arte greca e romana dell'Universit\u00e0 La Sapienza di Roma. Tra il 1967 ed il 1980 ha ricoperto il ruolo di assistente ordinario presso la medesima cattedra. Contemporaneamente, tra il 1971 ed il 1981, \u00e8 stato professore incaricato di Archeologia e Storia dell'arte greca e romana presso l'Universit\u00e0 di Siena e tra il 1980 ed il 1983 \u00e8 stato professore straordinario di Archeologia e Storia dell'arte greca e romana presso la stessa Universit\u00e0. Dal 1983 al 1992 \u00e8 stato professore ordinario di Archeologia e Storia dell'arte romana presso l'Universit\u00e0 di Pisa.\nDal 1984 \u00e8 stato direttore e titolare dell'insegnamento di Archeologia e Storia dell'arte greca e romana presso la Scuola di Specializzazione in Archeologia dell'Universit\u00e0 di Pisa. Dal 1992 \u00e8 stato Professore ordinario di Archeologia e Storia dell'arte greca e romana presso l'Universit\u00e0 La Sapienza di Roma. Ha insegnato anche Metodologia e tecnica degli scavi e Archeologia e Storia dell'arte greca e romana presso la Scuola di Specializzazione di Archeologia dell'Universit\u00e0 di Roma. Da novembre 2010 \u00e8 in pensione.\nNel 2007 \u00e8 stato Presidente della Commissione paritetica per la realizzazione del Sistema Informativo Archeologico delle citt\u00e0 italiane e dei loro territori. Nello stesso anno \u00e8 stato membro della Commissione Mista Stato-Comune per la sistemazione dell'Area monumentale Centrale di Roma.\nDal 17 marzo 2009 \u00e8 stato Presidente del Consiglio Superiore dei Beni Culturali, nominato dal Ministro per i Beni Culturali Sandro Bondi in sostituzione del dimissionario Salvatore Settis e confermato dai ministri Giancarlo Galan e Lorenzo Ornaghi. Ha presentato le sue dimissioni dalla presidenza del Consiglio Superiore dei Beni Culturali il 24 maggio del 2012.\nIl 19 febbraio 2013 \u00e8 subentrato a Ilaria Borletti Buitoni come Presidente del Fondo per l'Ambiente Italiano (FAI), e nel 2018 gli \u00e8 stato rinnovato il mandato per un secondo quinquennio. Si dimette da questa carica con due anni di anticipo, il 15 dicembre 2021, venendo sostituito da Marco Magnifico (che fino ad allora ricopriva il ruolo di Vicepresidente Esecutivo).\nCon decreto ministeriale del 24 gennaio 2018 (rep. n. 60) \u00e8 stato nominato componente del Comitato scientifico del Parco Archeologico del Colosseo.\nAttivit\u00e0 archeologica sul campo.\n\u00c8 noto soprattutto per la scoperta a Roma, durante gli scavi sulle pendici settentrionali del Palatino, dei resti di una fortificazione facente parte del circuito murario difensivo, che avrebbe circondato il colle nell'VIII secolo a.C. La datazione di questo rinvenimento, se corretta, sarebbe particolarmente importante per la ricostruzione delle prime fasi della citt\u00e0 di Roma, in accordo con quanto trasmesso dalla leggenda sulla fondazione e sulle vicende dell'et\u00e0 regia. Romolo e Remo sono infatti dalle fonti collocati cronologicamente proprio alla met\u00e0 dell'VIII secolo a.C.\nAmpia diffusione riscontrano i suoi scavi nella villa romana di Settefinestre (vicino a Capalbio, GR), anche per la diffusione in Italia della tecnica archeologica di scavo stratigrafico, e per aver condotto alla ricostruzione del sistema di produzione agricolo e schiavistico delle ville romane.\nOpere.\nCuratele.\nPer la bibliografia completa fino al 2017 si veda: M.C. Capanna, M.T. D'Alessio (a cura di), \"A. Carandini, Bibliografia 1962-2017\", Edizioni Quasar, Roma 2017."}
{"id": "726364", "revid": "26417", "url": "https://it.wikipedia.org/wiki?curid=726364", "title": "Vicenda mani pulite", "text": ""}
{"id": "726366", "revid": "56818", "url": "https://it.wikipedia.org/wiki?curid=726366", "title": "Artrite urica", "text": ""}
{"id": "726370", "revid": "287204", "url": "https://it.wikipedia.org/wiki?curid=726370", "title": "Nyquist", "text": "Nyquist \u00e8 un cognome di origini svedesi e norvegesi che pu\u00f2 riferirsi a:"}
{"id": "726371", "revid": "78273", "url": "https://it.wikipedia.org/wiki?curid=726371", "title": "\u0126al-G\u0127arg\u0127ur", "text": ""}
{"id": "726372", "revid": "287204", "url": "https://it.wikipedia.org/wiki?curid=726372", "title": "Floatzel", "text": ""}
{"id": "726377", "revid": "729019", "url": "https://it.wikipedia.org/wiki?curid=726377", "title": "Alternanza politica", "text": "L'alternanza politica \u00e8 il passaggio del governo di un paese democratico alternativamente, a partiti politici e leader di coalizioni contrapposte. L'alternanza \u00e8 ritenuta dai politologi un evidente segnale di democraticit\u00e0 di un paese. Infatti quanto pi\u00f9 tale evento si verifica in modo non sistematico, ma ripetuto nel tempo, tanto pi\u00f9 la democrazia appare godere di buon funzionamento."}
{"id": "726379", "revid": "386804", "url": "https://it.wikipedia.org/wiki?curid=726379", "title": "Strage di Marzabotto", "text": "La strage di Marzabotto (dal maggiore dei comuni colpiti), eccidio di Marzabotto o pi\u00f9 correttamente eccidio di Monte Sole fu un insieme di stragi compiute dalle truppe nazifasciste in Italia tra il 29 settembre e il 5 ottobre 1944, nel territorio dei comuni di Marzabotto, Grizzana Morandi e Monzuno che comprendono le pendici di Monte Sole in provincia di Bologna. In Europa occidentale durante la seconda guerra mondiale, fu un crimine contro l'umanit\u00e0 e uno dei pi\u00f9 gravi crimini di guerra compiuti contro la popolazione civile, istigati da Albert Kesselring, il massimo responsabile della conduzione della guerra antipartigiana in Italia ed eseguiti dalla Wehrmacht, dalle SS e da militari fascisti travestiti da truppa tedesca, con funzione di guide, informatori, becchini. Le vittime, confrontando i dati dell'anagrafe, furono 1.830 (a cui si riferisce la medaglia d'oro del 1948). \nNel 1994 il Comitato Regionale per le Onoranze ai Caduti di Marzabotto, fondandosi soprattutto sui dati delle anagrafi ricostruite dei Comuni di Marzabotto, Grizzana Morandi e Monzuno, ha dimostrato come il dato relativo ai caduti vada messo in relazione a un pi\u00f9 ampio territorio. Infatti gli eccidi compiuti da nazisti colpirono i tre comuni durante l'estate-autunno 1944 e causarono complessivamente la morte accertata di 955 persone: in particolare nella strage nazista del 29 settembre - 5 ottobre 1944 furono comprovate 775 morti. Marzabotto, Monzuno e Grizzana Morandi ebbero poi anche 721 morti per cause varie di guerra; da qui il dato complessivo accertato dal Comitato Onoranze: 1.676 decessi per mano di nazisti e fascisti e per cause di guerra.\nFatti.\nDopo l'eccidio di Sant'Anna di Stazzema avvenuta il 12 agosto 1944, inizia quella che viene ricordata come \"la marcia della morte\" che attraversando Versilia e Lunigiana giunse al bolognese. Lo scopo era fare \"terra bruciata\" attorno alle formazioni partigiane nelle retrovie della linea gotica sterminando le popolazioni che le appoggiavano.\nNella zona circostante Monte Sole agiva con successo la brigata Stella Rossa che dalla posizione elevata ed impervia portava attacchi a strade e ferrovie che rifornivano il fronte. Gi\u00e0 nel maggio del '44 l'esercito tedesco aveva tentato un assalto ma era stato respinto come nei casi successivi durante l'estate. Cos\u00ec il feldmaresciallo Albert Kesselring decise di dare un duro colpo a questa organizzazione sterminando indiscriminatamente i civili e radendo al suolo i paesi circostanti. Gi\u00e0 in precedenza Marzabotto aveva subito rappresaglie, ma mai cos\u00ec gravi come quella dell'autunno 1944.\nCapo dell'operazione fu nominato il maggiore Walter Reder, comandante del 16\u00ba battaglione esplorante corazzato (\"Panzeraufkl\u00e4rungsabteilung\") della 16. SS-Panzergrenadier-Division \"Reichsf\u00fchrer-SS\", sospettato a suo tempo di essere uno tra gli assassini del cancelliere austriaco Engelbert Dollfuss. La mattina del 29 settembre, prima di muovere all'attacco dei partigiani, quattro reparti delle truppe naziste guidati da repubblichini, comprendenti sia SS che soldati della Wehrmacht, accerchiarono e rastrellarono una vasta area tra le valli del Setta e del Reno, utilizzando anche armamenti pesanti. \u00abQuindi \u2013 ricorda lo scrittore bolognese Federico Zardi \u2013 dalle frazioni di P\u00e0nico, di Vado, di Quercia, di Grizzana, di Pioppe di Salvaro e della periferia del capoluogo le truppe si mossero all'assalto delle abitazioni, delle cascine, delle scuole\u00bb, e fecero terra bruciata.\nNella frazione di Casaglia di Monte Sole la popolazione atterrita si rifugi\u00f2 nella chiesa di Santa Maria Assunta, raccogliendosi in preghiera. Irruppero i tedeschi, uccidendo con una raffica di mitragliatrice il sacerdote, don Ubaldo Marchioni, e tre anziani, rei di aver eseguito troppo lentamente l'ordine di uscire. Le altre persone, raccolte nel cimitero, furono mitragliate: 197 vittime, di 29 famiglie diverse tra le quali 52 bambini. Fu l'inizio della strage: ogni localit\u00e0, ogni frazione, ogni casolare fu setacciato dai soldati nazisti e non fu risparmiato nessuno. Nella frazione di Caprara uccisero 107 persone, di cui 24 bambini. Poco lontano da Caprara i tedeschi individuarono diversi casolari da dove rastrellarono 282 persone, tra loro 58 bambini e due suore, uccise a colpi di mitra. Nella frazione di Cerpiano altre 49 persone, tra cui 24 donne e 19 bambini, subirono la stessa sorte. Dal massacro si salvarono solo una maestra e due bambini. Altre 103 persone furono uccise dai tedeschi lungo la strada per la frazione di Creva. In quest'ultima furono uccise 81 persone, tra gli uomini (48) anche due sacerdoti. La violenza dell'eccidio fu inusitata: alcuni bambini furono gettati vivi tra le fiamme, dei neonati in braccio alle loro mamme furono decapitati e alla fine dell'inverno fu ritrovato sotto la neve il corpo decapitato del parroco Giovanni Fornasini.\nFra il 29 settembre e il 5 ottobre 1944, dopo sei giorni di violenze, il numero delle vittime civili era spaventoso: circa 770 morti. Le voci che immediatamente cominciarono a circolare relative all'eccidio furono negate dalle autorit\u00e0 fasciste della zona e dalla stampa locale (\"Il Resto del Carlino\"), indicandole come diffamatorie; solo dopo la Liberazione lentamente cominci\u00f2 a delinearsi l'entit\u00e0 del massacro.\nProcessi per crimini di guerra.\nLa partecipazione fascista alla strage era gi\u00e0 stata riportata dai pochi sopravvissuti e gi\u00e0 nel 1946, la corte d'assise di Brescia giudic\u00f2 Lorenzo Mingardi e Giovanni Quadri, due repubblichini (il primo, reggente del Fascio di Marzabotto, nonch\u00e9 commissario prefettizio durante la carneficina), per collaborazione, omicidio, incendio e devastazione. Mingardi ebbe la pena di morte, poi trasformata in ergastolo. Il secondo, 30 anni, poi ridotti a dieci anni e otto mesi. Tutti e due furono successivamente liberati per amnistia. \nIl feldmaresciallo Albert Kesselring catturato dagli Alleati nel maggio 1945, fu processato per crimini di guerra da un tribunale militare britannico. Il processo, celebrato a Venezia dal febbraio al maggio 1947, si concluse con una condanna a morte per crimini di guerra, tramite fucilazione, non eseguita per intervento del governo britannico.&lt;br&gt;\nKesselring aveva due capi di imputazione:\nAl termine della seconda guerra mondiale, Walter Reder fu processato e nel 1951 condannato all'ergastolo. Il 14 luglio 1980 il tribunale militare di Bari gli concesse la libert\u00e0 condizionale, aggiungendo per\u00f2 un periodo di trattenimento in carcere di 5 anni, \"salva la possibilit\u00e0 per il governo di adottare provvedimenti in favore del prigioniero\". Il 23 gennaio 1985, il presidente del consiglio Bettino Craxi decise di liberare anticipatamente Reder. A suo favore erano intervenuti a suo tempo sia il Governo austriaco che quello tedesco. Mor\u00ec a Vienna nel 1991.\nNel 2006 ha avuto inizio il processo contro 17 imputati, tutti ufficiali e sottufficiali della 16. SS-Panzergrenadier-Division \"Reichsf\u00fchrer-SS\". L'istruzione dei procedimenti ha avuto luogo grazie alla scoperta, avvenuta nel 1994, di 695 fascicoli di inchiesta presso la sede della Corte Militare d'Appello di Roma. Questi fascicoli, segnati con il timbro della \"archiviazione provvisoria\" datata 1960 e occultati in un armadio rivolto verso il muro, il cosiddetto \"armadio della vergogna\", rimasto chiuso fino alla scoperta nel 1994, contenevano i dati riferiti a numerosi ufficiali delle SS responsabili di crimini di guerra dall'8 settembre 1943 al 25 aprile 1945.\nIl 13 gennaio 2007 il Tribunale Militare di La Spezia ha condannato all'ergastolo dieci imputati per l'eccidio di Monte Sole, ritenuti colpevoli di violenza pluriaggravata e continuata con omicidio.\nI condannati, tutti in contumacia, sono:\nIl 7 maggio 2008 la Corte Militare d'Appello di Roma ha confermato gli ergastoli della sentenza di primo grado, e ha condannato alla stessa pena Wilhelm Kusterer, il quale era stato assolto in primo grado. Il processo si \u00e8 concluso con la morte di Paul Albers, l'unico ad aver presentato ricorso in Corte di Cassazione.\nParco storico e Scuola di Pace di Monte Sole.\nNella frazione di Casaglia di Monte Sole, Giuseppe Dossetti volle insediare la comunit\u00e0 religiosa \"Piccola Famiglia dell'Annunziata\".\nL'estesa area della strage \u00e8 stata trasformata in parco storico regionale (Parco di Monte Sole) sia per l'interesse ambientale, sia per mantenere la memoria storica della Resistenza e degli eccidi nazifascisti.\nNel 1994, cinquantesimo anniversario della strage, fu posta vicino ai resti della chiesa di Casaglia una campana fusa con materiale bellico, donata all'arcidiocesi di Bologna dal vicepresidente della Russia Aleksander Rutskoj.\nNel 2002 \u00e8 stata istituita la Fondazione Scuola di Pace di Monte Sole per promuovere iniziative di formazione ed educazione alla pace e alla convivenza pacifica fra i popoli.\nCinema e documentari.\n\"Lo Stato di eccezione. Processo per Monte Sole 62 anni dopo\" \u00e8 un documentario diretto da Germano Maccioni che descrive il processo relativo all'eccidio. Il film \u00e8 stato proiettato al Festival del cinema di Venezia.\nIl video documentario \"Quello che abbiam passato - Memorie di Monte Sole\", a cura di Marzia Gigli e Maria Chiara Patuelli, raccoglie interviste a superstiti e partigiani che vissero quei momenti.\n\"I bambini del '44\" \u00e8 un documentario diretto e prodotto da Romeo Marconi e Riccardo De Angelis nel 2014. Attraverso le testimonianze dei sopravvissuti, \u00e8 ripercorsa la strage perpetrata dalla 16\u00aa divisione SS del maggiore Walter Reder. Il documentario ha partecipato alla fase finale della XX edizione del Valsusa Film Festival nella sezione \"Fare memoria\".\nNel 2009 \u00e8 uscito nelle sale \"L'uomo che verr\u00e0\", diretto da Giorgio Diritti, che si riferisce ai fatti di Monte Sole."}
{"id": "726382", "revid": "124808562", "url": "https://it.wikipedia.org/wiki?curid=726382", "title": "Bill Laimbeer", "text": "Carriera.\nPassando dalla Palos Verdes High School alla University of Notre Dame, fu chiamato dai Cleveland Cavaliers al 3\u00ba giro del Draft NBA 1979, ma vi fece ingresso soltanto a partire dalla stagione 1980-81, avendo nel frattempo trascorso un anno nel campionato italiano, militando nel Basket Brescia. Nel 1982, a stagione in corso, viene trasferito ai Detroit Pistons, presso i quali rester\u00e0 fino al termine della carriera. Laimbeer, un perfetto modello di giocatore addetto al \"lavoro sporco\".\nNegli anni ottanta fu parte fondamentale di una delle pi\u00f9 forti squadre del decennio, composta, oltre che da Laimbeer, da campioni quali Isiah Thomas, Joe Dumars e Dennis Rodman, guidata dal coach Chuck Daly. I Pistons si contraddistinsero per una difesa strettissima ed asfissiante, mettendo in campo una determinazione formidabile su ogni pallone e portando inoltre il gioco su livelli estremamente fisici, ricchi di contrasti e di giocate al limite del fallo (tanto da meritarsi il soprannome di \"Bad Boys\"), trasformandosi in una squadra incredibilmente ostica e tenace.\nDetroit, in un'epoca (quella dei primi anni ottanta) dominata nella Eastern Conference dai Boston Celtics, raggiunse per la prima volta le finali NBA nel 1988, quando venne sconfitta per 4-3 in una tiratissima serie contro i campioni in carica dei Lakers. La stagione seguente le Finals videro il medesimo scontro, ma stavolta la formazione di Chuck Daily travolse Los Angeles con un 4-0 devastante. L'anno seguente fu nuovamente raggiunto il traguardo delle Finals, vincendo per 4-1 il secondo anello consecutivo contro i Portland Trail Blazers guidati da Clyde Drexler.\nNel corso dei 14 anni della sua carriera, Bill Laimbeer ha riportato medie da 12,9 punti e 9,7 rimbalzi a partita."}
{"id": "726383", "revid": "599013", "url": "https://it.wikipedia.org/wiki?curid=726383", "title": "Difesa civile", "text": "Con difesa civile (in lingua inglese \"civil defense\") si indica l'attivit\u00e0 preposta alla tutela, alla salvaguardia ed al soccorso della popolazione civile in situazioni emergenziali, con metodologie di tipo \"civile\" cio\u00e8 non \"militare\", sebbene con diverse sfumature di significato.\nIn vari stati del mondo con tale espressione vengono individuate sia le attivit\u00e0 di \"protezione\" che di \"difesa\" in un contesto non militare. Dell'attivit\u00e0, che pu\u00f2 essere messa in atto da soggetti pubblici e/o privati, non esiste tuttavia ad oggi una definizione univoca, nemmeno a livello normativo nel diritto internazionale umanitario.\nStoria.\nNell'ambito dei diversi periodi storici, durante la prima e la seconda guerra mondiale, la locuzione si utilizzava in relazione alla difesa degli obiettivi civili dai bombardamenti, quindi principalmente di tipo militare.\nIn tempi pi\u00f9 recenti, l'espressione individua quell'attivit\u00e0 di tutela della popolazione svolta da parte dello Stato in occasione di eventi che mettano in pericolo la societ\u00e0, siano essi atti riconducibili ad attivit\u00e0 umane oppure a cause naturali. Oggi l'espressione designa un modello di difesa di tipo prettamente civile ben diverso, per modalit\u00e0 di intervento, da quello fondato sulla forza armata militare. Tuttavia una definizione di difesa civile non \u00e8 condivisa a livello internazionale, non essendovi neanche coincidenza dei vari modelli organizzativi.\nCaratteristiche.\nEssa individua tutte le attivit\u00e0, messe in campo da enti pubblici e privati, per tutelare l'integrit\u00e0 della vita umana, i beni, gli insediamenti e l'ambiente dai danni o dal pericolo di danni derivanti da calamit\u00e0 naturali, da catastrofi e da altri eventi anche causati dall'uomo. Inoltre, tale attivit\u00e0 \u00e8 tipica degli interventi a fronte di calamit\u00e0 naturali o antropiche di natura involontaria, anche in situazioni di guerra, a volte anche nell'ambito di operazioni di peacekeeping.\nLa pianificazione operativa \u00e8 la fase strategica che precede cronologicamente un intervento di Difesa Civile. Sarebbe impensabile affrontare un certo tipo di evento senza avere a disposizione un piano aggiornato e ben realizzato. Spesso nei vari Stati, a livello locale e periferico, vengono gi\u00e0 effettuati degli studi di pianificazione in merito agli eventi che richiedano atti di protezione civile, ovvero lavori gi\u00e0 pronti che possono essere propedeutici alla stesura di un piano di Difesa Civile.\nNel mondo.\nItalia.\nSebbene attualmente non ne esiste una definizione formale, il decreto legislativo 30 luglio 1999 n. 300 attribuisce competenze in materia di difesa civile al Ministero dell'Interno, che la esercita attraverso il \"Dipartimento dei Vigili del Fuoco, del Soccorso Pubblico e della Difesa Civile\", nel cui ambito opera la \"Direzione Centrale per la Difesa Civile e le Politiche di Protezione Civile\" e - a livello periferico - le Prefetture - Uffici Territoriali del Governo.\nIn ci\u00f2 l'Italia si differenzia dalla quasi totalit\u00e0 delle Nazioni, dove le materie della protezione civile e della difesa civile afferiscono alla stessa organizzazione statale, usualmente coincidente con l'Amministrazione dell'Interno se non direttamente con le strutture di polizia.\nGli organi dello Stato competenti in materia sono:\nIl decreto del Ministero dell'Interno del 28 settembre 2001 ha istituito inoltre la Commissione Interministeriale Tecnica della Difesa Civile (C.I.T.D.C.) che si riunisce presso il citato Ministero, che la presiede e assicura il coordinamento delle Amministrazioni centrali dello Stato. A livello locale, il Prefetto, come in materia di protezione civile, assicura il coordinamento a livello provinciale anche per mezzo del Comitato Provinciale di Difesa Civile e del Comitato provinciale per l'ordine e la sicurezza pubblica.\nCon DPCM del 18 febbraio 2004 venne istituito presso la Presidenza del Consiglio dei Ministri della Repubblica Italiana un \"Comitato di consulenza per la difesa civile non armata e nonviolenta\" (DCNAN). Esso, come integrativamente disposto dal DPCM del 29 aprile 2004, ha il compito di elaborare analisi, predisporre rapporti, promuovere iniziative di confronto e ricerca al fine di individuare indirizzi e strategie di cui l'Ufficio Nazionale per il Servizio Civile possa tenere conto nella predisposizione di forme di ricerca e di sperimentazione di difesa civile non armata e nonviolenta. Il comitato ha cessato le sue funzioni il 31 dicembre 2011.\nStati Uniti d'America.\nLe attivit\u00e0 sono svolte dalla \"Federal Emergency Management Agency\", che \u00e8 un'agenzia del governo degli Stati Uniti d'America, facente parte del Dipartimento della sicurezza interna, che esercita il ruolo di autorit\u00e0 nel campo della protezione civile."}
{"id": "726385", "revid": "712828", "url": "https://it.wikipedia.org/wiki?curid=726385", "title": "Monte Invasato", "text": ""}
{"id": "726387", "revid": "486946", "url": "https://it.wikipedia.org/wiki?curid=726387", "title": "Dwimorberg", "text": ""}
{"id": "726396", "revid": "92723", "url": "https://it.wikipedia.org/wiki?curid=726396", "title": "Diocesi di Mazara del Vallo", "text": "La diocesi di Mazara del Vallo (in latino: \"Dioecesis Mazariensis\") \u00e8 una sede della Chiesa cattolica in Italia suffraganea dell'arcidiocesi di Palermo, appartenente alla regione ecclesiastica Sicilia. Nel 2019 contava 218.178 battezzati su 228.603 abitanti. \u00c8 retta dal vescovo Domenico Mogavero.\nTerritorio.\nIl territorio della diocesi di Mazara abbraccia 13 comuni del libero consorzio comunale di Trapani: Mazara del Vallo, Campobello di Mazara, Castelvetrano, Gibellina, Marsala, Partanna, Petrosino, Pantelleria, Poggioreale, Salaparuta, Salemi, Santa Ninfa e Vita.\nSede vescovile \u00e8 la citt\u00e0 di Mazara del Vallo, dove si trova la cattedrale del Santissimo Salvatore.\nIl territorio si estende su 1.374\u00a0km\u00b2 ed \u00e8 suddiviso in 67 parrocchie, raggruppate in 5 foranie (Mazara del Vallo, Castelvetrano, Marsala, Partanna e Salemi) e una zona pastorale (Pantelleria).\nStoria.\nLa diocesi di Mazara fu la prima diocesi eretta dai Normanni in Sicilia, con un diploma del 1093 del \"gran conte\" Ruggero I d'Altavilla, che aveva conquistato la citt\u00e0 nel 1072. Essa era l'erede dell'antica diocesi di Lilibeo, scomparsa durante la dominazione araba dell'isola.\nInizialmente molto vasta, si estendeva dalla foce del Belice sin nelle vicinanze della citt\u00e0 di Palermo, comprendendo quindi l'attuale provincia di Trapani e parte di quella del capoluogo. Il diploma, confermato da Ruggero II nel 1144, conteneva anche tutta una serie di donazioni di carattere feudale, \u00abche ponevano il vescovo di Mazara alla testa della nuova aristocrazia feudale della Sicilia occidentale\u00bb.\nIl primo vescovo ad essere nominato fu Stefano de Fer (documentato dal 1093 al 1124), parente del conte Ruggero, benedettino proveniente dall'abbazia di Sant'Eufemia in Calabria e fautore dell'insediamento di parecchi monasteri benedettini (femminili e maschili) nel territorio.\nL'erezione della diocesi fu approvata da papa Urbano II il 10 ottobre 1098 e confermata dal successore Pasquale II il 15 ottobre 1100. Fin dall'inizio la diocesi divenne suffraganea dell'arcidiocesi di Palermo, come documentato nelle bolle dell'antipapa Anacleto II (1130) e di papa Adriano IV (1156).\nNel 1176 il vescovo Tustino cedette all'abate Teobaldo, dell'abbazia di Santa Maria Nuova di Monreale, i territori di Giato e di Calatrasi; poco dopo l'abbazia fu elevata al rango di arcidiocesi metropolitana (oggi arcidiocesi di Monreale).\nNel 1224 arrivarono in diocesi i francescani, mentre era ancora vivo san Francesco, guidati dal beato Angelo da Rieti; fondarono un monastero che, assieme a quello di Messina, fu il punto di irraggiamento dell'ordine nell'isola. Con Goffredo Roncioni, alla fine del XIII secolo, ebbe inizio la serie dei vescovi domenicani, che governarono la diocesi per oltre mezzo secolo.\nUn importante documento, conservato nell'archivio della curia vescovile di Mazara e pubblicato per la prima volta nel 1980, dal titolo \"Riveli di tutti li beneficii di questa diocesi di Mazara dell'anno 1430\", riporta un elenco esaustivo dello stato della diocesi nella prima met\u00e0 del XV secolo e \u00aboffre un contributo notevole alla conoscenza della vita della Chiesa ... nella diocesi di Mazara, sue strutture, persone, edifici di culto, monasteri, confraternite, situazione economica, vita spirituale\u00bb.\nDurante il concilio di Trento, prese parte il vescovo Giacomo Lomellino Del Campo (1562-1571), a cui i padri conciliari affidarono il compito di scrivere la parte relativa alla dottrina conciliare sul matrimonio cattolico. Fu al concilio anche il vescovo Antonio Lombardo (1573-1579), che, ritornato a Mazara, celebr\u00f2 il primo sinodo diocesano per l'attuazione delle riforme tridentine.\nTra i vescovi di Mazara si annoverano due cardinali: Basilio Bessarione, che govern\u00f2 la diocesi per un decennio (1449-1458) in qualit\u00e0 di amministratore apostolico; e Giovanni Domenico Spinola (1636-1646), che celebr\u00f2 un sinodo i cui statuti \u00abrisultarono una insigne opera giuridica, alla quale si rifecero sempre i vescovi nei successivi sinodi della Chiesa mazarese\u00bb.\nTra il 1690 ed il 1694 fu ricostruita dal vescovo Francesco Maria Graffeo l'antica cattedrale normanna in forme barocche, ristrutturata nel 1970 a seguito del terremoto del 1968. Tra i vescovi successivi si ricorda in particolare il teatino Bartolomeo Castelli (1695-1730), che rinnov\u00f2 l'insegnamento della catechesi e fece edificare il sontuoso palazzo sede del seminario, che era stato istituito dal vescovo Bernardo Gasc\u00f3 nel 1584.\nNel 1797 davanti al vescovo, al clero e a una grande folla di fedeli l'immagine raffigurante la \"Madonna del Paradiso\" fu vista abbassare ripetutamente gli occhi. Ne segu\u00ec un regolare processo canonico, al termine del quale l'effigie fu incoronata nel 1803.\nNel 1844 il territorio della diocesi, che era rimasto invariato dai tempi dei Normanni, sub\u00ec un sostanziale ridimensionamento. Infatti il 31 maggio cedette i comuni di Trapani, Monte San Giuliano (ora Erice), Paceco, Xitta, Favignana, Pantelleria per l'erezione della diocesi di Trapani; il 20 maggio precedente aveva ceduto i comuni di Balestrate, Borgetto, Capaci, Carini, Cinisi, Partinico, Terrasini, Torretta e Valguarnera Ragali per l'ingrandimento dell'arcidiocesi di Monreale.\nUn'ulteriore cessione territoriale avvenne il 24 settembre 1950, quando furono trasferiti alla diocesi di Trapani i comuni di Alcamo, Castellammare del Golfo e Calatafimi, mentre l'isola di Pantelleria torn\u00f2 a far parte della diocesi di Mazara.\nIl 10 marzo 1962, con la lettera apostolica \"Ianua caeli\", papa Giovanni XXIII ha proclamato la Beata Maria Vergine, Madonna del Paradiso, e i santi Vito, Modesto e Crescenzia patroni principali della diocesi.\nLa diocesi ha festeggiato, nel 1993, il nono centenario della sua fondazione, in occasione del quale fu visitata da papa Giovanni Paolo II: in ricordo dell'avvenimento il vescovo Emanuele Catarinicchia fece collocare nello spazio antistante la cattedrale una colonna dell'antica cattedrale normanna, con iscrizione alla base.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 228.603 persone contava 218.178 battezzati, corrispondenti al 95,4% del totale."}
{"id": "726397", "revid": "486946", "url": "https://it.wikipedia.org/wiki?curid=726397", "title": "Tind\u00f3miel", "text": ""}
{"id": "726398", "revid": "486946", "url": "https://it.wikipedia.org/wiki?curid=726398", "title": "Manwendil", "text": ""}
{"id": "726400", "revid": "486946", "url": "https://it.wikipedia.org/wiki?curid=726400", "title": "Atanalcar", "text": ""}
{"id": "726403", "revid": "298055", "url": "https://it.wikipedia.org/wiki?curid=726403", "title": "Paolo Serventi Longhi", "text": "Carriera.\nLavora all'ANSA dal 1974 e nel 1992 ne diviene caporedattore della redazione parlamentare.\nDal 1994 al 1996 \u00e8 segretario dell'Associazione Stampa Romana. Nel maggio 1996 il XXII Congresso della Federazione Nazionale della Stampa Italiana, tenutosi a Villasimius, lo elegge Segretario Nazionale del sindacato unitario.\nIn base al nuovo statuto, viene eletto Segretario Generale del sindacato il 23 novembre 2001 nel corso del 23\u00ba Congresso nazionale della FNSI di Montesilvano.\nLascia il suo incarico nel novembre 2007. Nel giugno 2008 assume l'incarico di direttore di Rassegna Sindacale, settimanale della CGIL.\nNell'aprile 2012 \u00e8 eletto Vice Presidente vicario dell'Inpgi, l'Istituto di previdenza dei \ngiornalisti italia, presso il quale aveva in precedenza ricoperto la carica di consigliere di amministrazione. Nel 2016, lasciata la carica di vice Presidente, viene rieletto consigliere di amministrazione dell'Inpgi.\nAltre cariche.\nConfermato per il secondo mandato nel maggio 2007, nel comitato esecutivo della International Federation of Journalists (IFJ), che conta circa 500.000 iscritti in 100 nazioni."}
{"id": "726404", "revid": "712828", "url": "https://it.wikipedia.org/wiki?curid=726404", "title": "Vardilm\u00eb", "text": ""}
{"id": "726405", "revid": "712828", "url": "https://it.wikipedia.org/wiki?curid=726405", "title": "Aulendil", "text": ""}
{"id": "726406", "revid": "767487", "url": "https://it.wikipedia.org/wiki?curid=726406", "title": "Encantado", "text": "Encantado \u00e8 un film del 2002 diretto da Corrado Colombo. Il film \u00e8 stato girato a Cuba e in Italia."}
{"id": "726407", "revid": "712828", "url": "https://it.wikipedia.org/wiki?curid=726407", "title": "Nolondil", "text": ""}
{"id": "726410", "revid": "712828", "url": "https://it.wikipedia.org/wiki?curid=726410", "title": "Mairen", "text": ""}
{"id": "726414", "revid": "110157", "url": "https://it.wikipedia.org/wiki?curid=726414", "title": "Conservatoire national sup\u00e9rieur de musique et de danse de Paris", "text": "Il Conservatoire national sup\u00e9rieur de musique et de danse de Paris (CNSMDP, in italiano \"Conservatorio nazionale superiore di musica e di danza di Parigi\"), noto pi\u00f9 semplicemente come Conservatoire de Paris, \u00e8 uno storico conservatorio parigino. Trova le sue origini nel \"Conservatoire de musique\" fondato il 3 agosto 1795 dalla Convenzione Nazionale. \u00c8 stato ed \u00e8 tutt'oggi un punto cardine della musica classica francese ed europea.\nLocalizzazione.\nIl conservatorio si affaccia sulla Piazza della fontana dei due leoni, nel quartiere di \"Pont-de-Flandre\", 19\u00b0 \"arrondissement\", all'estremit\u00e0 sud-est del Parc de la Villette. Nei pressi si trova la fermata del \"Metro\" \"Porte de Pantin\".\nInsegnamento.\nIl conservatorio propone un insegnamento destinato ai professionisti. Si accede tramite concorso. Il titolo \u00e8 equipollente al titolo di laurea francese.\nCollocazione.\nIl conservatorio si trova all'interno del Parc de la Villette, in prossimit\u00e0 della Cit\u00e9 de la musique."}
{"id": "726417", "revid": "712828", "url": "https://it.wikipedia.org/wiki?curid=726417", "title": "Isilm\u00eb", "text": ""}
{"id": "726419", "revid": "1833487", "url": "https://it.wikipedia.org/wiki?curid=726419", "title": "Zenza Raggi", "text": "Biografia.\n\u00c8 attivo dall'et\u00e0 di 24 anni: debutta nel 1994 nel film \"X\". Ha lavorato in Francia (Marc Dorcel, Pierre Woodman, Christophe Clark), Italia (Rocco Siffredi), Germania, Ungheria e Stati Uniti d'America (John Stagliano). "}
{"id": "726421", "revid": "358232", "url": "https://it.wikipedia.org/wiki?curid=726421", "title": "Conservatorio di Parigi", "text": ""}
{"id": "726423", "revid": "701660", "url": "https://it.wikipedia.org/wiki?curid=726423", "title": "Dita ippocratiche", "text": "Le dita dette ippocratiche, a bacchetta di tamburo o a vetrino di orologio presentano ingrossamento dell'ultima falange con unghie a vetrino d'orologio.\nIl nome deriva dal padre della medicina Ippocrate che per primo descrisse la patologia. In lingua inglese il segno \u00e8 detto anche clubbing.\nDescrizione.\nSi tratta di una deformazione ossea progressiva che si presenta in numerose malattie croniche.Si pu\u00f2 anche osservare nei forti fumatori senza che sia necessariamente presente una malattia sottostante, anche se ovviamente questa nota anamnestica impone una indagine in questo senso. Pu\u00f2 essere presente dolorabilit\u00e0 e talora versamento sinoviale a livello delle anche, dei polsi e delle ginocchia. Attualmente si pensa che possano essere coinvolte le piastrine che interagiscono con l'endotelio a livello delle estremit\u00e0 distali rilasciando una serie di sostanze capaci di determinare proliferazione del tessuto connettivo e del periostio.\nEziologia.\nRaramente affezione primitiva, \u00e8 pi\u00f9 spesso secondaria a infezioni polmonari, cardiopatie congestizie, e soprattutto a neoplasie polmonari, nelle quali \u00e8 presente nel 10% dei soggetti. Le anomalie ossee sono la periostite seguita da neoformazione ossea, e l'ispessimento della corticale ossea con proliferazione del tessuto connettivo vicino, che determina l'aspetto classico ungueale ed \u00e8 responsabile dell'aspetto spugnoso delle unghie stesse. Le dita ippocratiche sono un segno che pu\u00f2 essere associato a:\nTerapia.\nIl trattamento \u00e8 quello della malattia sottostante, dove possibile.\n\u00c8 importante anche il ricorso alla terapia del dolore, qualora il quadro sintomatologico ne richieda l'utilizzo."}
{"id": "726424", "revid": "600229", "url": "https://it.wikipedia.org/wiki?curid=726424", "title": "Barocco colossale", "text": ""}
{"id": "726426", "revid": "767487", "url": "https://it.wikipedia.org/wiki?curid=726426", "title": "Enrico Nascimbeni", "text": "Biografia.\nDiplomatosi al Liceo classico \"Beccaria\", stringe un'amicizia con Roberto Vecchioni e collabora con lui in vari brani tra i quali \"Vincent\" e \"L'ultima notte di un vecchio sporcaccione\" interpretata durante il Premio Tenco nell'edizione del 2003 che gli \u00e8 valso il premio della critica assegnato da una giuria presieduta da Fernanda Pivano.\nDopo due lauree in Lettere Moderne e Filosofia, inizia la propria carriera come giornalista nel 1985 seguendo le orme del padre Giulio Nascimbeni. Ha collaborato con \"Corriere d'Informazione\" e il \"Corriere della Sera\" ed ha lavorato stabilmente per \"Il Giorno\", \"L'Arena\", \"L'Indipendente\", \"Studio Aperto\", \"Verissimo\" e \"Sette\". Nel 2000 per La7 Gold ha condotto una trasmissione sportiva e un programma di intrattenimento pomeridiano in diretta della durata di quattro ore. Si \u00e8 occupato di cronaca nera, di cronaca giudiziaria e di guerre seguendo, in particolare, l'inchiesta di Mani Pulite e intervistando per l'occasione Bettino Craxi a Hammamet. Su questa vicenda ha scritto per la Mondadori, con Andrea Pamparana, il libro \"Le Mani Pulite\". \u00c8 stato nominato inviato speciale durante la guerra dei Balcani a Sarajevo. Precedentemente aveva seguito \"in loco\" la guerra in Libano. \u00c8 stato anche inviato di guerra a Kabul in Afghanistan. Collabora con \"La Stampa\" e All Music Italia. Nel 2015 ha curato per un anno la collana letteraria \"Le Due Anime\" per la casa editrice Rupe Mutevole.\nDal 2001 riprende a fare il cantautore e a scrivere canzoni per altri artisti.\nNascimbeni, che ha fatto parte anche della Nazionale Italiana Cantanti, ha scritto brani per e con Roberto Vecchioni, Paola Turci, Mango, Francesco Baccini, Mietta, Marco Carta e molti altri. Ha scritto testi e cantato canzoni sulle musiche di Tom Waits, Leonard Cohen, Joaqu\u00edn Sabina e Suzanne Vega.\nTra i suoi concerti pi\u00f9 famosi quello del 1979 in apertura a Peter Hammill dei Van der Graaf Generator al Palalido di Milano.\nNel 2003 vince il Premio della Critica al Club Tenco con Roberto Vecchioni e partecipa come autore al Festival di Sanremo con il testo di \"Chiama di notte\" degli Allunati.\nNel 2009 vince la classifica annuale iTunes Rewind come primo artista italiano con l'album \"Uomini sbagliati\" (Emi Penthar-Mizar) davanti a lui gli U2 e Michael Jackson. E per lui arrivano disco d'oro e disco di platino.\nNel 2010 compare nella classifica annuale di iTunes Rewind tra i primi dieci artisti che hanno venduto di pi\u00f9. \u00c8 al secondo posto con l'album \"Il Serpente tonto\" (Emi Penthar-Mizar) e al sesto posto con l'album \"Hotel Costarica 1983\" (Warner). E arriva per lui il secondo disco d'oro.\nNel 2011 incide il suo ultimo album. In \"H\" sono presenti le cover di \"Una sigaretta\", tratta dal repertorio di Fred Buscaglione con atmosfere blues, \"Sei minuti all'alba\", composta da Dario Fo ed Enzo Jannacci, e \"Nel blues dipinto di blues\", originale versione dell'immortale brano \"Nel blu dipinto di blu\" di Domenico Modugno. L'album vede la partecipazione del chitarrista blues Lorenz Zadro.\nNel 2016 vince in Venezuela il Premio \"Simon Bolivar\" per il suo impegno artistico e sociale, che tuttavia rifiuta in contrasto con la dittatura del presidente venezuelano Maduro e con la giuria formata da giornalisti e uomini di cultura seguaci e sostenitori dell'ex presidente Chavez e di Maduro. Viene poi insignito del Premio \"Amico del Popolo Rom\" per il suo impegno attivo contro tutti i razzismi e del Premio Internazionale \"Phralipe\", destinato a enti, organizzazioni o persone che esprimono disinteressatamente la loro solidariet\u00e0 verso il popolo Rom. Impegnato nelle battaglie contro razzismo, omofobia e intolleranza \u00e8 stato Ambasciatore UNICEF, e nominato Commendatore della Repubblica dal Presidente della Repubblica Giorgio Napolitano per il suo impegno sociale nei confronti degli emarginati e di chi non ha voce.\nDal novembre 2016 si occupa della comunicazione dell'Associazione laica \"Saman\" fondata da Mauro Rostagno per il recupero delle tossicodipendenze, reinserimento nel tessuto sociale degli ex carcerati e tutela e sostegno delle donne che hanno subito violenze.\nDal marzo 2017 ha assunto la direzione della testata web \"Border On Line\" del gruppo Saman, un mese dopo cura la collana editoriale \"L'uomo delle Luci\" per la casa editrice Il Leggio.\nL'11 giugno 2019 viene data la notizia della sua morte, avvenuta a Milano a causa di un infarto."}
{"id": "726429", "revid": "599013", "url": "https://it.wikipedia.org/wiki?curid=726429", "title": "Benzoino", "text": " \nIl benzoino \u00e8 un composto organico con formula chimica C14H12O2. Strutturalmente \u00e8 un \u03b1-idrossichetone legato a due gruppi fenile. In natura \u00e8 presente nell'olio di mandorla amara, mentre non ha nulla a che vedere con la resina ricavata dallo \"Styrax\" (\"resina di benzoino\").\nIl benzoino \u00e8 un composto chirale, disponibile in commercio sia nella forma racemica che nelle due forme enantiomeriche.\nStoria.\nIl benzoino fu riportato la prima volta nel 1832 da Justus von Liebig e Friedrich W\u00f6hler durante la loro ricerca sull'olio di mandorla amara, il quale \u00e8 rappresentato principalmente da benzaldeide e tracce di acido cianidrico. La sintesi catalitica attraverso la condensazione benzoinica fu sviluppata da Nikolaj Zinin durante il suo periodo di lavoro con Liebig.\nUsi.\nGli usi principali del benzoino sono i seguenti:"}
{"id": "726432", "revid": "124567710", "url": "https://it.wikipedia.org/wiki?curid=726432", "title": "Panteno", "text": "Vita.\nDi religione ellenica, formato alla dottrina stoica, si convert\u00ec al Cristianesimo in et\u00e0 adulta.\nNel 180 fond\u00f2 ad Alessandria d'Egitto una scuola catechetica, che divenne celebre come centro di elaborazione teologica. Con i suoi discepoli Clemente Alessandrino (che lo chiam\u00f2 l\"'ape sicula\"), Origene e Alessandro di Gerusalemme, Panteno elabor\u00f2 la dogmatica cristiana, sviluppando la \"Regula fidei\" al lume del ragionamento filosofico.\nSecondo Girolamo, Panteno si rec\u00f2 in India tra il 180 e il 190 su invito dei cristiani del luogo, per migliorarne la preparazione dottrinale, corroborandola con basi teologico-filosofiche. Tuttavia tale circostanza \u00e8 contraddetta da Eusebio di Cesarea, secondo il quale Panteno visit\u00f2 la Mesopotamia e la Persia, regioni che facevano parte di una regione pi\u00f9 grande (\u00abIndia Magna\u00bb). Ad ogni modo, il fatto che fiorenti comunit\u00e0 cristiane esistessero gi\u00e0 al tempo di Panteno nelle zone da lui visitate \u00e8 confermato dal fatto che il filosofo ritorn\u00f2 ad Alessandria con una versione in aramaico del \"Vangelo secondo Matteo\"."}
{"id": "726437", "revid": "1318658", "url": "https://it.wikipedia.org/wiki?curid=726437", "title": "Tsodilo", "text": "Tsodilo \u00e8 un Patrimonio dell'umanit\u00e0 dell'UNESCO. Il sito archeologico \u00e8 situato nella parte nord occidentale del Botswana (nel Distretto Nordoccidentale, poco distante dal confine con la Namibia. Il sito archeologico si trova su un gruppo di colline, chiamate \"Tsodilo Hills\", che si ergono improvvisamente dalle desolate pianure del Kalahari e che sono composte da quattro rilievi principali chiamati \"Male\" (il pi\u00f9 elevato che raggiunge i 1.400 m s.l.m.), \"Female\", \"Child\" e il quarto, quello meno elevato, \u00e8 senza nome.\nL'iscrizione avvenne nel 2001 ed dovuta all'enorme significato spirituale e religioso per le popolazioni locali, nonch\u00e9 alle numerosissime testimonianze di insediamenti umani per un periodo di storia lungo almeno 100.000 anni. Vi sono infatti stati contati pi\u00f9 di 4.500 esempi diversi di arte rupestre in un'area di circa 10 km\u00b2 all'interno del Deserto del Kalahari, da cui il meritato soprannome di \"Louvre del deserto\".\nLe Tsodilo Hills \u00e8 sacra sia per la popolazione San che ritiene vi alloggino gli spiriti dei defunti che portano sfortuna a chiunque cacci o svolga attivit\u00e0 violente nelle colline sia per la popolazione Hambukushu. Il particolare colore, ricco di striature rosse e arancioni, della quarzite che compone le colline e il fatto che si ergono solitarie in mezzo ad una desolata pianura contribuisce alla suggestione del luogo.\nNelle colline si trovano numerose antiche miniere, vi veniva estratta l'ematite speculare usata nell'antichit\u00e0 come cosmetico, alcune di queste miniere sono ormai allagate da sorgenti sotterranee e anche le acque sono considerate sacre dalle popolazioni indigene."}
{"id": "726440", "revid": "2128848", "url": "https://it.wikipedia.org/wiki?curid=726440", "title": "Plutone (divinit\u00e0)", "text": "Plutone (\"Pluto, -onis\", forma latinizzata del greco \u03a0\u03bb\u03bf\u03cd\u03c4\u03c9\u03bd \"Plout\u014dn\") \u00e8 una delle principali divinit\u00e0 della mitologia romana, signore dell'Averno (Ade) sul quale regna assieme alla dea Proserpina (corrispondente alla greca Persefone).\nIl termine \"Plout\u014dn\" () deriva da \"Ploutos\" () che significa \"ricco\", mentre nella mitologia greca si identifica sia con Ade che, con minore frequenza, con Pluto. Quale dio dei morti \u00e8 riconducibile ad Ade, il cui nome \"H\u00e0d\u0113s\" (), significa \"colui che si nasconde\", sebbene differisca nel carattere. Quale dio della prosperit\u00e0 \u00e8 riconducibile a Pluto causa i tesori celati nelle viscere della terra (inoltre durante l'et\u00e0 aurea, custodiva il sottosuolo, dalla quale i semi traggono il necessario per un buon raccolto). Il nome \"Plout\u014dn\" conobbe un ampio uso con i Misteri eleusini, nei quali \u00e8 venerato come un sovrano severo ma amorevole marito di Persefone. La coppia riceve le anime nell'oltretomba e sono invocati assieme nelle iscrizioni religiose. Viceversa, Ade aveva templi e pratiche religiose connesse solo a lui ed \u00e8 rappresentato come oscuro e violento rapitore di Persefone.\nTeogonia di Esiodo.\nIl nome \"Plout\u014dn\" non appare nella letteratura greca nel periodo arcaico. Nella Teogonia di Esiodo, Ade era uno dei sei figli di Crono e Rea, assieme a Poseidone, Zeus, Demetra, Era ed Estia. Sconfitto Crono, i tre fratelli maschi si divisero il mondo in tre reami e Ade ebbe per sorte l'oltretomba. Pluto, Dio dell'abbondanza, appare nella teogonia, come figlio di Demetra e Iasione, riprendendo il mito dell'isola di Samotracia. L'unione di Demetra e Iasione \u00e8 descritta anche nell'\"Odissea\".\nPlout\u014dn e Ploutos.\n\"Plout\u014dn\", identificato come Ade, \u00e8 descritto nell'Iliade come il Dio pi\u00f9 odiato dai mortali. Platone afferma che la gente preferisce il termine \"Plout\u014dn\", \"dispensatore di ricchezze,\" in quanto il termine Ade suscita timore. Il termine \"Plout\u014dn\" \u00e8 connesso alla ricchezza della terra, sia nei raccolti sulla superficie (era inizialmente Dio della terra), che nelle miniere nel sottosuolo. Quello che adesso appare una confusione tra i due dei, tra Plout\u014dn-Ade e Plout\u014dn-Pluto (\"ricco\"), acquistava un significato nella teologia greca. Come signore dell'abbondanza e della ricchezza, Plutone esprimeva l'aspetto quale divinit\u00e0 sotterranea positiva, simbolizzata dalla cornucopia, mentre come Ade, dio degli Inferi, ne esprime l'aspetto tetro, simbolizzato dal serpente e dal cane tricefalo Cerbero.\nDurante l'era imperiale il geografo greco Strabone distingue Plutone da Ade nel descrivere le risorse minerarie dell'antica Iberia (Spagna romana), affermando che presso i turdetani (antica popolazione autoctona nell'odierna Andalusia), \"\u00e8 Plutone, non Ade, colui che dimora nel regno sotterraneo\", probabilmente nell'intento di sottolineare l'abbondanza delle ricchezze minerarie della regione.\nAnche presso la mitologia romana si pu\u00f2 riscontrare un'analoga contrapposizione tra Dis Pater (\"Ricco padre\"), generoso signore della terra e Orco, signore degli Inferi, antica divinit\u00e0 di origine etrusca. A complicare per\u00f2 il mito di Orco vi \u00e8 la sovrapposizione con la figura greca di Horkos, indicato da Esiodo nella sua teogonia quale demone punitore dei giuramenti mancati. Tali figure poi sono tutte confluite in Plutone.\nMitologia.\nIl pi\u00f9 conosciuto mito inerente a Plutone (Ade) \u00e8 il ratto di Proserpina (Persefone). Rapita da Plutone mentre coglieva i fiori sulle rive del lago Pergusa ad Enna e trascinata sulla sua quadriga trainata da quattro cavalli neri, ne divenne la sposa e fu regina degli Inferi. Secondo Proclo (\"Epitome Oraculorum\", riportata da Marafiotus) e Strabone (lib. 6), invece l'episodio del mito si verific\u00f2 ad Hipponion (oggi Vibo Valentia). La madre Cerere si disper\u00f2 per la sua mancanza e fece calare l'inverno sulla terra, finch\u00e9 Giove ordin\u00f2 a Plutone di liberarla.\nProserpina pot\u00e9 ritornare in superficie ma solo per sei mesi all'anno, in quanto Plutone riusc\u00ec a farle mangiare un chicco di melograno, legandola cos\u00ec per sempre con gli Inferi. Quando Proserpina tornava da Plutone, Cerere in segno di protesta faceva calare il freddo ed il gelo durante i mesi in cui la figlia era assente come segno di dolore, per poi far risvegliare la natura per il ritorno di Proserpina sulla terra.\nLa prima versione letteraria del mito include una breve menzione nella teogonia di Esiodo ed una estesa narrativa negli Inni a Demetra di Omero; in entrambe le opere, il Signore dell'Oltretomba \u00e8 detto Ade, di cui viene enfatizzata la figura tetra e insensibile, assieme alla riluttanza di Persefone.\nL'uso sempre pi\u00f9 frequente del termine Plout\u014dn riflette l'influenza dei Misteri eleusini, i quali trattano Plutone e Persefone quale divina coppia che ricevono gli iniziati nella vita ultraterrena ed in quanto tale Plutone non \u00e8 associato alla figura del \"violento rapitore\" di Persefone Due testi classici che attribuiscono al Dio rapitore il nome Plutone sono due mitografie, il primo \u00e8 la greca \"Biblioteca\" di pseudo-Apollodoro) (I secolo a.C.) il secondo \u00e8 le latine Fabulae di Igino (circa 64 a.C. \u2013 17 d.C.).\nUn altro mito molto noto che interessa Plutone \u00e8 il suo incontro con Orfeo, disceso negli Inferi per recuperare sua moglie Euridice morta per il morso di un serpente in un prato mentre camminava o, secondo Virgilio e Ovidio, mentre correva tentando di sottrarsi alle attenzioni di Aristeo. Orfeo, al cospetto di Ade e Persefone, inton\u00f2 canzoni cos\u00ec cariche di disperazione che li convinsero a lasciare andare Euridice, a condizione che Orfeo camminasse davanti a lei e non si voltasse a guardarla finch\u00e9 non fossero usciti alla luce del sole; quando per\u00f2 Orfeo non ud\u00ec pi\u00f9 i passi della moglie si volt\u00f2 per guardare se lo stesse ancora seguendo e vide l'anima di Euridice sprofondare nell'Ade, questa volta per sempre.\nNei Dialoghi dei morti, del II secolo di Luciano di Samosata, nei quali uomini e Dei discutono fra loro con un cinico e comico realismo, l'autore reinterpreta e aggiunge nuovi miti aventi come protagonista Plutone.\nIconografia.\nPlutone veniva spesso raffigurato come un uomo maturo, dallo sguardo severo, barbuto, con folta capigliatura e con in mano uno scettro, o delle chiavi, o della terra. Sovente \u00e8 assiso su di un trono d'ebano e con ai piedi Cerbero, il cane tricefalo, o dei serpenti. Viene talvolta rappresentato anche con una cornucopia o sopra un carro trainato da quattro cavalli neri. I suoi copricapi sono il diadema d'ebano, l'elmo (che dona l'invisibilit\u00e0) forgiato per lui dai Ciclopi e il cappuccio (per celarsi). Le piante a lui sacre sono il cipresso ed il narciso.\nNote.\nGoodfredi Hermanni, Opuscola vol. 2, De Aeschili Glaucis;\nMarafiotus, lib 1, Croniche et antichit\u00e0 di Calabria"}
{"id": "726443", "revid": "2166030", "url": "https://it.wikipedia.org/wiki?curid=726443", "title": "Ottone I Guglielmo di Borgogna", "text": "Origine.\nCome ci conferma Rodolfo il Glabro, nel suo \"Rodulfus Glaber Cluniacensis, Historiarum Sui Temporis Libri Quinque\", Ottone Guglielmo discendeva dalla stirpe degli Anscarici: era il figlio di Adalberto II, sesto marchese d'Ivrea e re d'Italia e di Gerberga di Ch\u00e2lon (circa 945-ca. 990), figlia del conte di Ch\u00e2lon e d'Autun, Lamberto e della sua prima moglie, di cui non si conoscono n\u00e9 il nome n\u00e9 gli ascendenti. Adalberto II d'Ivrea, secondo il \"Regum Itali\u00e6 et Imperatorum Catalogi, ex codice Ambrosiano\" era figlio di Berengario II marchese d'Ivrea e re d'Italia e di Willa d'Arles.Secondo la \"Chronica Albrici Monachi Trium Fontium\", Ottone Guglielmo fu adottato dal duca di Borgogna e conte d'Autun, di Beaune e di Avallon, Enrico I Oddone, che aveva sposato sua madre, vedova di Adalberto II.\nBiografia.\nAlla sua nascita, era stato battezzato Guglielmo.\nNel 962, il padre, Adalberto, venne sconfitto dall'imperatore, Ottone I di Sassonia (era stato incoronato, a Roma, il 2 febbraio di quello stesso anno), fu costretto a fuggire dall'Italia: fugg\u00ec a Fraxinetum nel sud della Francia che a quel tempo era sotto il dominio saraceno e da l\u00ec raggiunse la Corsica. Adalberto, dopo aver tentato, per due volte, di rientrare in Italia (nel 965 venne sconfitto dal duca di Svevia, Burcardo III e nel 968, dopo che era finita, con un nulla di fatto, la guerra tra gli imperatori, Ottone I e Niceforo Foca, Imperatore a Costantinopoli, alleato di Adalberto), fu costretto a rifugiarsi in Borgogna, presso le contee della famiglia della moglie.\nSecondo Rodolfo il Glabro, nel suo \"Rodulfus Glaber Cluniacensis, Historiarum Sui Temporis Libri Quinque\", il piccolo Guglielmo era rimasto in terra Longobarda (\"Langobardorum patria\") e, con l'astuzia, da un frate fu riportato a sua madre (\"matrique non mediocriter astute per quendam monhacus redditum\") e, poi, in Borgogna, si seppe far valere.\nNel 975, dopo la morte di Adalberto (avvenuta in quello stesso anno), la madre di Ottone, Gerberga di Borgogna, come ci conferma la \"Chronica Albrici Monachi Trium Fontium\", si rispos\u00f2 con il duca di Borgogna e conte d'Autun, di Beaune e di Avallon, Enrico I Oddone, che, secondo la \"Hugonis Floriacensis, Historia Francorum Senonensis\", era il figlio sterzogenito del Marchese di Neustria demarcus, conte d'Orleans e conte di Parigi, detto duca dei Franchi) e poi conte di Auxerre e anche duca di Borgogna, Ugo il Grande detto anche il Bianco, per il suo pallore e/o l'Abate (895-956), e della sua terza moglie, Edvige di Sassonia (922-965), figlia quartogenita del duca di Sassonia e re dei Franchi orientali, Enrico I l'Uccellatore (876 \u2013 936).Ancora secondo la \"Chronica Albrici Monachi Trium Fontium\", dopo il matrimonio, Guglielmo fu adottato da Enrico Ottone e prese il nome di Ottone Guglielmo\nOttone, tra il 981 e il 982, spos\u00f2 Ermentrude di Roucy, come ci conferma ancora Rodolfo il Glabro, non nominandola, ma definendola sorella del vescovo di Langres, Brunone di Roucy (\"Brunone Lingonensi episcopo, cuius habebat in matrimonio sororem\"); [Ermentrude di Roucy (circa 950 - 1004) era figlia del conte di Reims e signore di Roucy, Rinaldo.Ermentrude inoltre, come attesta il documento n\u00b0 VII del \"cartulary of Saint-Vincent de M\u00e2con\" era vedova del conte di M\u00e2con, Alberico, infatti ne era stata la moglie, come ci viene confermato dal documento n\u00ba 1291 del \"Recueil des chartes de l'abbaye de Cluny. Tome 2\", inerente a una donazione fatta dal conte Alberico, assieme alla moglie, nel 971.\nNel 982, in seguito al matrimonio, il patrigno, Enrico I, concesse a Ottone Guglielmo la contea di M\u00e2con, per diritto di matrimonio, e cre\u00f2 per lui la contea di Borgogna, della quale Ottone Guglielmo fu il primo conte.I territori della contea di Borgogna non erano nel regno di Francia ma facevano parte del regno di Arles o di Borgogna, di cui era re Corrado.\nNel 994, il conte Ottone Guglielmo e la moglie, citata col nome di Irvis (\"Otto comes, Irvis comitissa\") sottoscrissero una donazione all'Abbazia di Cluny.\nNel 995 associ\u00f2 il figlio primogenito, Guido nel governo della contea.\nNel 996, il duca Enrico I di Borgogna, non avendo avuto figli n\u00e9 da Gerberga, n\u00e9 dalla seconda moglie Gersenda di Guascogna, figlia del duca di Guascogna Guglielmo I, nomin\u00f2 Ottone Guglielmo unico erede anche del ducato, come ci viene confermato dalla \"Chronica Albrici Monachi Trium Fontium\".\nIl suo patrigno, il duca Enrico I di Borgogna (\"dux Heinricus\") mor\u00ec nel 1002, preso Pouilly-sur-Sa\u00f4ne, sul fiume Saona (\"Castrum Pulliacum super Ararim\"), come ci vienne confermato dal \"Rodulfus Glaber Cluniacensis, Historiarum Sui Temporis Libri Quinque\" e dalla \"Chronica Albrici Monachi Trium Fontium\", che ci conferma che Ottone I Guglielmo eredit\u00f2 il ducato di Borgogna, concedendo la contea di M\u00e2con al figlio primogenito Guido.\nMa il re di Francia, Roberto II rivendic\u00f2 la successione, e Ottone Guglielmo occup\u00f2 il ducato, avvantaggiato dai suoi rapporti col paese.Nel 1003, Roberto II radun\u00f2 un forte esercito invase il ducato e mise l'assedio ad Auxerre, ma incontr\u00f2 una disperata resistenza, che lo port\u00f2 a devastare e saccheggiare il ducato per circa due anni e Ottone Guglielmo fin\u00ec per sottomettersi e, nel 1005 il ducato di Borgogna venne annesso dal re Roberto II di Francia al regno di Francia, dopo la resa di Avallon, difesa dal genero di Ottone Guglielmo, il conte di Nevers, Landry, nell'ottobre del 1005 e di Auxerre nel novembre dello stesso anno; questi avvenimenti sono narrati da Rodolfo il Glabro nel capitolo VIII del libro secondo del suo \"Rodulfus Glaber Cluniacensis, Historiarum Sui Temporis Libri Quinque\".Molti feudatari continuarono a resistere al re di Francia, che per sottomettere tutti i ribelli impieg\u00f2 oltre dieci anni, Sens e Digione caddero solo tra il 1015 ed il 1016.\nVerso il 1004, alla morte del figlio primogenito, Guido, la contea di M\u00e2con pass\u00f2 al figlio di Guido, Ottone II di M\u00e2con), mentre Rinaldo divenne l'erede della contea di Borgogna. In quell'anno Ottone Guglielmo si trovava a Digione, dove fece una donazione assieme al figlio, Rinaldo, in suffragio delle anime del patrigno, Enrico e della madre, Gerberga, del figlio primogenito, Guido e della moglie Ermetrude, come ci viene confermato dal documento n\u00ba 228 del \"Cartoulaire de l'abbaye de Saint-B\u00e9nigne de Dijon\" (non consultato); questa donazione viene confermata anche dalla \"Chronique de l'abbaye de Saint-B\u00e9nigne de Dijon\".\nPur dovendo rinunciare al ducato di Borgogna, Ottone Guglielmo, conte di Borgogna, rimase uno dei pi\u00f9 importanti feudatari del regno di Arles, dove l'autorit\u00e0 regale era pi\u00f9 illusoria che effettiva.\nNel 1014, l'Imperatore del Sacro Romano Impero, Enrico II della casa di Sassonia, conferm\u00f2 a Ottone Guglielmo (qui definito figlio di Adalberto e nipote del re Berengario \"Otto qui et Vuillielmus comes filius Adalberti nepos Berengarii regis\"), con il documento n\u00ba 305 delle Diplomata il possesso dell'Abbazia di Fruttuaria, che gi\u00e0 gli era stato concesso dall'Imperatore, Ottone III.\nVerso il 1015 Ottone Guglielmo si spos\u00f2, in seconde nozze, con Adelaide d'Angi\u00f2 (come confermano due documenti del Cartulary of Saint-Vincent de M\u00e2con, inerenti ad una donazione fatta da Ottone Guglielmo con la moglie, Adelaide, nel 1015,), vedova del conte di Provenza, Guglielmo I, come ci viene confermato da due documenti del \"cartulaire de l'abbaye de saint victor de marseille, volume I\", il n\u00ba 630, datato 1018 e il n\u00ba 252, datato 1024. Anche il documento 2694 del \"Recueil des chartes de l'abbaye de Cluny. Tome 3\", conferma una donazione fatta da Ottone Guglielmo, con la moglie Adelaide, il figlio, Rinaldo, ed il nipote, Ottone II di M\u00e2con.\nNel 1016, dopo che il re di Arles, Rodolfo III aveva designato come erede suo nipote, l'imperatore Enrico II della casa di Sassonia e si era posto sotto la sua sovranit\u00e0, Ottone I Guglielmo, che era la pi\u00f9 importante personalit\u00e0 del regno di Arles, possedeva anche la contea di M\u00e2con, nel regno di Francia ed era il suocero del duca d'Aquitania, Guglielmo il Grande, del conte di Provenza, Guglielmo il Pio e del conte di Nevers, Landry, alla testa degli altri nobili di Borgogna guid\u00f2 la ribellione. La ribellione nacque per la nomina del vescovo di Besan\u00e7on, che contrappose il re Rodolfo al suo vassallo Ottone Guglielmo, che voleva comandare nella sua contea. Rodolfo III impose il suo candidato ma Ottone lo cacci\u00f2 dalla citt\u00e0 ed impose il suo, contro il re di Arles, Rodolfo III. Rodolfo III, allora si rivolse all'imperatore Enrico II, che, a Strasburgo, ricevette l'omaggio di Rodolfo che lo riconobbe come protettore ed erede, nel caso fosse morto senza lasciare un erede legittimo.Ottone Guglielmo fu dichiarato decaduto e tutti i suoi beni confiscati, ma non cedette e con i suoi partigiani si trincer\u00f2 nelle sue fortezze e resistettero agli attacchi dell'imperatore, che devast\u00f2 la regione, che, poco dopo, dovette abbandonare l'impresa.L'autorit\u00e0 di Rodolfo non era stata restaurata e dovette venire a patti con i ribelli e annullare i vincoli del trattato di Strasburgo. Ma l'imperatore reag\u00ec e nel 1018 obblig\u00f2 Rodolfo ed i nobili pi\u00f9 in vista (Ottone Guglielmo non era tra questi, e dato che era il figlio dell'ex re d'Italia, Adalberto II d'Ivrea, non \u00e8 del tutto da scartare l'opinione di alcuni storici che dicono che Ottone Guglielmo mirasse al trono del regno di Arles) a sottomettersi completamente, rinnovando solennemente gli impegni presi a Strasburgo.Enrico II condusse una nuova spedizione contro Ottone I Guglielmo di cui non si conoscono gli esiti, ma \u00e8 presumibile che furono simili a quelli del 1016, cio\u00e8 nulli, ed Enrico II non intervenne pi\u00f9 in Borgogna.\nNel 1019, secondo gli \"Historiae Patriae Monumenta\", Ottone Guglielmo dona all'Abbazia di Fruttuaria tutti i suoi possedimenti compresi tra le Alpi Pennine il Po e la Dora Baltea.\nSecondo il documento n\u00ba 2782, datato 2 novembre 1023, e sottoscritto tra gli altri dalla moglie Adelaide e dal figlio, Rinaldo, del \"Recueil des chartes de l'abbaye de Cluny. Tome 3\", Ottone Guglielmo associ\u00f2 il figlio secondogenito, Rinaldo al governo della contea.\nSecondo gli \"Extrait du n\u00e9crologe de Saint-Martin d'Autun\" Ottone Guglielmo (\"Guillelmus dux Burgundie\") mor\u00ec il 28 novembre (\"XVI Id Dec\") del 1025; mentre secondo la \"Chronique de l'abbaye de Saint-B\u00e9nigne de Dijon\", Ottone Guglielmo (\"Otto qui et Willelmus dictus est comes\") mor\u00ec nel 1027, e fu sepolto nell'Abbazia di San Benigno, a Digione, dove fu posta una lapide, in cui si ricorda la morte il 21 settembre (\"XI Kal Oct\").\nNel 1026, dopo la sua morte, gli succedette nel titolo di conte di Borgogna il figlio Rinaldo, che dovette riconoscersi vassallo oltre che al re di Arles, anche all'imperatore.\nDiscendenza.\nOttone Guglielmo ed Ermetrude ebbero 5 figli: \nOttone Guglielmo da Adelaide non ebbe figli."}
{"id": "726444", "revid": "319329", "url": "https://it.wikipedia.org/wiki?curid=726444", "title": "Campionati mondiali di nuoto 2005", "text": "I campionati mondiali di nuoto 2005 (anche \"2005 World Aquatics Championships\" o \"XI FINA World Championships\") si sono svolti a Montr\u00e9al (Canada) dal 16 al 31 luglio 2005. Sono stati l'XI edizione dei campionati mondiali di nuoto.\nSport.\nIn questi mondiali di nuoto sono state assegnate 65 medaglie d'oro, di cui 29 maschili e 33 femminili."}
{"id": "726445", "revid": "100392793", "url": "https://it.wikipedia.org/wiki?curid=726445", "title": "Chimica clinica", "text": "La chimica clinica, o biochimica clinica, \u00e8 un ramo della biochimica di laboratorio che si occupa dello studio delle alterazioni biochimiche di natura patologica e dell'applicazione di tecniche analitiche chimico-strumentali ed immunochimiche per effettuare determinazioni diagnostiche o di routine sui liquidi biologici. Essa \u00e8 di ausilio ai servizi di patologia clinica, specialit\u00e0 medica che si occupa di raccogliere e interpretare i dati analitici provenienti da diversi reparti specialistici di medicina di laboratorio con lo scopo di poter effettuare una diagnosi chiara e precisa. La biochimica clinica rappresenta anche un supporto alla tossicologia, nell'ambito di comuni determinazioni biochimiche.\nEsistono metodiche di laboratorio particolarmente accurate per la determinazione di specifiche classi di parametri analitici. Quando diverse metodiche, che possono essere utilizzate in modo equivalente, in base alla dotazione di laboratorio, portano a risultati sensibilmente differenti in funzione della metodica utilizzata, \u00e8 necessario indicare nel referto anche la tecnica utilizzata per effettuare la determinazione dello specifico parametro. Nei casi pi\u00f9 comuni, la refertazione viene effettuata indicando il parametro oggetto della misura, il livello di precisione e l'unit\u00e0 di misura utilizzata. I valori ricavati vengono poi comparati con gli intervalli di valori ritenuti fisiologici; in seguito ad anamnesi, esame obiettivo ed eventuali altri controlli specialistici il medico potr\u00e0 poi essere in grado di effettuare una diagnosi patologica.\nVengono comunemente effettuate in chimica clinica le seguenti determinazioni:"}
{"id": "726454", "revid": "156341", "url": "https://it.wikipedia.org/wiki?curid=726454", "title": "Arco VI d'Este", "text": ""}
{"id": "726455", "revid": "712828", "url": "https://it.wikipedia.org/wiki?curid=726455", "title": "Vardamir", "text": ""}
{"id": "726456", "revid": "838137", "url": "https://it.wikipedia.org/wiki?curid=726456", "title": "Repubblica TV", "text": "Repubblica TV, in precedenza \"Repubblica Radio TV\", \u00e8 stata una rete televisiva nazionale all-news di propriet\u00e0 dell'allora Gruppo editoriale L'Espresso nata il 10 aprile 2006 in occasione delle elezioni politiche.\nStoria.\nIl palinsesto era composto prevalentemente da programmi di cultura, informazione e approfondimento politico e prevedeva una diretta di due ore tutte le mattine dal luned\u00ec al venerd\u00ec (nei giorni non festivi) sia sul digitale terrestre che su Internet. Durante il resto della giornata, il sabato e nei giorni festivi, venivano trasmesse repliche delle trasmissioni andate precedentemente in onda.\nDal 27 settembre 2010 il palinsesto cambia spostandosi dal mattino alla sera: una prima parte alle 18:50 dedicata ai fatti del giorno analizzati dai giornalisti di Repubblica; una seconda parte dalle 19:20 con un talk show, condotto dal vicedirettore Massimo Giannini, che tratta la notizia principale del giorno per approfondirla con l'aiuto di ospiti presenti in studio o collegati con la redazione; una terza parte alle 20:00 in cui la redazione di Repubblica.it riassume i fatti principali presenti sulla home page del sito; una quarta ed ultima parte alle 20:30 dedicata agli approfondimenti tematici (dalla musica, alla politica estera, al cinema, all'economia, ai libri, agli spettacoli, con spazi dedicati ai mensili come Limes e XL).\nDal 24 novembre 2011 iniziano le trasmissioni di un nuovo canale che sostituisce il vecchio Repubblica Radio TV che cambia nome e diventa Repubblica TV. Le trasmissioni iniziano dalle ore 13.30 e la programmazione va in onda ogni 2 ore, dall'ora di pranzo fino alla sera (13.30-15.30-17.30-19.30-21.30).\nDall'11 maggio 2013 la programmazione del canale viene sostituita da quella di LaEffe, rimanendo solo come spazio informativo all'interno dell'emittente fino all'abbandono delle trasmissioni terrestri."}
{"id": "726462", "revid": "1305772", "url": "https://it.wikipedia.org/wiki?curid=726462", "title": "Beatrice di Hohenstaufen", "text": ""}
{"id": "726464", "revid": "1463849", "url": "https://it.wikipedia.org/wiki?curid=726464", "title": "Pavel Gerdt", "text": "Fu il \"Primo danzatore nobile\" del Balletto Imperiale, del Teatro Bolshoi Kamenny e del Teatro Mariinskij per 56 anni. Debutt\u00f2 infatti nel 1860 e si ritir\u00f2 nel 1916. Anche sua figlia Elisaveta Gerdt fu una ballerina e un'insegnante di spicco.\nGerdt studi\u00f2 sotto la guida di Alexander Pimenov, un allievo del leggendario Charles Didelot e con Jean Petipa, il padre di Marius Petipa, un maestro della vecchia pantomima e un allievo di Auguste Vestris.\nGerdt era noto come il \"Cavaliere Azzurro\" della scena di San Pietroburgo. Ogni grande ballerina del tempo considerava un onore danzare con lui. Cre\u00f2 praticamente quasi tutti i ruoli principali di ogni carattere maschile dell'ultima parte del diciannovesimo secolo. Tra questi citamo: il principe Desir\u00e8 ne \"La bella addormentata\", quando aveva 46 anni, Sigfried ne \"Il lago dei cigni\", quando aveva 50 anni (in coppia con Pierina Legnani), \"Lo Schiaccianoci\" nel (1892). Cre\u00f2 anche i ruoli principali ne \"La Camargo\" (1872), \"Paquita\" (1881), \"Copp\u00e9lia\" (1884), \"Il Talismano\" (1889), \"Kalkabrino\" (1891), \"Cenerentola\" (1893), \"Raymonda\" (1898), \"Le Pavillon d'Armide\", (1907).\nNessuno in teatro conosceva la sua vera et\u00e0 e quando qualcuno gliela chiedeva, egli rispondeva sempre che aveva 23 anni. Diede il suo addio alle scene nel ruolo di Gamache nel \"Don Chisciotte\" nel 1916.\nDal 1880 al 1904 insegn\u00f2 alla scuola del Teatro Imperiale. Tra i suoi allievi alla scuola del Balletto ci furono Michel Fokine, Vaslav Nijinsky, Tamara Karsavina, George Balanchine e Anna Pavlova, alla quale insegn\u00f2 il salto leggiadro di Maria Taglioni e Carlotta Grisi."}
{"id": "726465", "revid": "115449", "url": "https://it.wikipedia.org/wiki?curid=726465", "title": "Giovanna di Hohenstaufen", "text": ""}
{"id": "726466", "revid": "729019", "url": "https://it.wikipedia.org/wiki?curid=726466", "title": "Pedro de Candia", "text": "Biografia.\nFu esploratore e capitano della Regia Marina Spagnola, uno dei primi conquistatori dell'impero degli Inca.\nNato nel Regno di Candia (Creta), alla morte dei suoi progenitori per l'attacco degli Ottomani all'isola di Creta, Pedro (nato Pietro) si trasfer\u00ec in Italia, a Castelnuovo, dove fu allevato dallo zio materno di stirpe aragonese e successivamente si rec\u00f2 in Spagna.\nPrime spedizioni.\nGiunto a Panama con il Governatore \"Pedro de los Rios\" si arruol\u00f2 nella spedizione di Diego de Almagro e Francisco Pizarro e, da allora, la sua sorte rimase, per sempre, legata a quella dei due avventurieri.\nFu uno dei tredici compagni di Pizarro che si rifiutarono di abbandonare la spedizione nel sud del continente, malgrado gli ordini contrari del Governatore di Panama e questa sua ostinazione gli valse, successivamente, la nomina a \"hidalgo\" da parte della Corona.\nIn occasione del primo arrivo a \"Tumbez\" della sparuta compagnia di spagnoli, di cui faceva parte, si offerse di sbarcare, da solo, in avanscoperta, e redasse, al suo rientro, un quadro particolareggiato delle sue osservazioni, tracciando, su un panno di canapa, una mappa dettagliata della citt\u00e0. Per la verit\u00e0, su questo avvenimento vennero tramandate anche alcune fantasiose rappresentazioni, secondo le quali Pedro de Candia avrebbe compito una serie di prodigi, ammansendo, addirittura, per impressionare gli indigeni, una tigre e un leone, leggi un giaguaro e un puma, ma a parte queste esagerazioni, resta la coraggiosa condotta dell'isolato esploratore. \u00c8 dal suo resoconto, infatti, che Pizarro apprese la ricchezza della citt\u00e0, la magnificenza dei suoi templi e l'esistenza dei conventi delle vergini del Sole.\nPedro de Candia accompagn\u00f2 il suo comandante in Spagna e illustr\u00f2 agli scettici funzionari imperiali, in qualit\u00e0 di testimone oculare, la ricchezza della civilt\u00e0 con cui aveva avuto contatto.\nLa Conquista dell'impero degli Inca.\nAll'atto della Conquista vera e propria, la sua capacit\u00e0 di padroneggiare le armi da fuoco gli valse la nomina a responsabile dell'artiglieria, compito che assolse con comprovata perizia. Fu lui che, nell'agguato di Cajamarca diresse il fuoco dei falconetti sulle compagini di Atahualpa, disorientandole e mettendole in fuga.\nNella divisione del riscatto del sovrano Inca ebbe una ragguardevole ricompensa, pari a 407 \"marcos de plata\" e 9.900 \"pesos de oro\" e si suppone che, nella raccolta del successivo bottino recuperato nel Cuzco, abbia avuto una parte altrettanto ragguardevole.\nPer la fiducia che si era meritato fu nominato primo \"alcade\" del Cuzco, carica tuttavia che lasci\u00f2 ben presto ad altri pi\u00f9 altolocati capitani.\nSpedizioni alla ricerca dell'Eldorado.\nPedro de Candia non si compromise nella guerra civile che infiamm\u00f2 il Per\u00f9, in occasione della disputa tra Diego de Almagro e Hernando Pizarro. Quando quest'ultimo rest\u00f2 padrone del Cuzco, l'avventuriero greco chiese ed ottenne di tentare, per proprio conto e a proprie spese, una spedizione autonoma ad Est del Cuzco, verso il favoleggiato regno di \"Amabaya\" che, secondo i racconti di una india di sua fiducia, doveva essere ricchissimo. La spedizione si rivel\u00f2 un disastro e le truppe spagnole, inoltratesi nell'afosa e mefitica giungla amazzonica, furono decimate dalle malattie e dagli indigeni selvaggi ed ostili che le abitavano.\nPedro de Candia aveva impegnato nelle sue illusioni tutte le ricchezze che aveva guadagnato, ma i suoi guai non dovevano terminare l\u00ec. Costretti al ritorno senza alcun profitto, alcuni dei suoi uomini, a sua insaputa, avevano deciso di ribellarsi al potere di Hernando Pizarro ed avevano inviato delle lettere ai loro amici rimasti in citt\u00e0. Questi messaggi furono intercettati ed Hernando, allarmato e furioso, and\u00f2 incontro ai reduci con una vera e propria armata. I capi dei cospiratori vennero arrestati e tra quelli figur\u00f2 anche Pedro de Candia. Una successiva inchiesta, conclusasi con l'impiccagione del maggiore responsabile, lo scagion\u00f2 completamente, ma il capitano greco, si sent\u00ec oltraggiato e si distacc\u00f2 per sempre dall'amicizia con i Pizarro.\nGuerre civile e sua morte.\nQuando i seguaci di Diego de Almagro vendicarono la morte del loro capo uccidendo il Marchese Francisco Pizarro e scatenarono una nuova guerra civile, Pedro de Candia si schier\u00f2 con gli insorti.\nLa sua competenza, in fatto di artiglieria, era universalmente riconosciuta e fu a lui, infatti, che venne dato l'incarico di soprassedere alla fusione dei nuovi cannoni che avrebbero dovuto equipaggiare le armate dei \"Cileni\", ossia dei seguaci di Almagro.\nDegli esperti fonditori, greci per la totalit\u00e0, impiegando, sotto la sua guida, una lega di argento, in mancanza di materiale appropriato, prepararono, a tempo di primato, delle nuove micidiali armi che vennero affidate alla sua cura.\nL'esercito dei \"Cileni\" era ormai capitanato dal figlio di Almagro, detto Almagro il Giovane. Costui doveva confrontarsi con il nuovo Governatore, \"Vaca de Castro\" che rappresentava la Corona ed era alla guida di un imponente esercito. Le speranze degli insorti erano soprattutto basate sulla consistenza delle loro artiglierie che avrebbero potuto fare, da sole, la differenza e Pedro de Candia era, ovviamente, l'uomo pi\u00f9 blandito, ma anche quello pi\u00f9 controllato. Degli ambigui messaggi, vergati a suo nome, e indirizzati a \"Vaca de Castro\" erano stati intercettati, ma il giovane Almagro prefer\u00ec considerarli una provocazione del nemico e mantenne il greco al suo posto.\nQuando, il 16 settembre del 1542, nelle pianure di Chupas, scoppi\u00f2 la battaglia definitiva, tutti gli occhi erano puntati sulle prestigiose bocche da fuoco dei \"Cileni\". La fanteria di \"Vaca de Castro\", magnificamente organizzata da \"Carbajal\", detto dai suoi contemporanei \"il demonio delle Ande\", avanzava implacabile e solo le salve sparate al suo indirizzo avrebbero potuto fermarla, ma i colpi risultavano alti. Almagro era certamente giovane, ma non poteva essere, cos\u00ec apertamente ingannato. Con poche falcate del cavallo raggiunse le batterie dei cannoni e, con un colpo di lancia, rovesci\u00f2 il responsabile del tradimento. Pedro de Candia fin\u00ec cos\u00ec la sua avventurosa vita che, dalle sponde del Mediterraneo lo aveva portato a conquistare uno dei pi\u00f9 grandi imperi del mondo allora conosciuto.\nIl giovane Almagro indirizz\u00f2 personalmente il tiro dei cannoni e le sue salve, questa volta, scompaginarono le file nemiche, ma la sua giornata era ormai conclusa e, di l\u00ec a poco avrebbe scontato sul patibolo i suoi sogni di grandezza."}
{"id": "726472", "revid": "77358", "url": "https://it.wikipedia.org/wiki?curid=726472", "title": "Ugo di Borgogna", "text": ""}
{"id": "726473", "revid": "115449", "url": "https://it.wikipedia.org/wiki?curid=726473", "title": "Guglielmo Ottone di Borgogna", "text": ""}
{"id": "726474", "revid": "81195", "url": "https://it.wikipedia.org/wiki?curid=726474", "title": "Biochimica clinica", "text": ""}
{"id": "726475", "revid": "287204", "url": "https://it.wikipedia.org/wiki?curid=726475", "title": "Ferdinando d'Este", "text": ""}
{"id": "726477", "revid": "115449", "url": "https://it.wikipedia.org/wiki?curid=726477", "title": "Renaud I di Borgogna", "text": ""}
{"id": "726479", "revid": "115449", "url": "https://it.wikipedia.org/wiki?curid=726479", "title": "Renaud II di Borgogna", "text": ""}
{"id": "726481", "revid": "115449", "url": "https://it.wikipedia.org/wiki?curid=726481", "title": "Renaud III di Borgogna", "text": ""}
{"id": "726489", "revid": "729019", "url": "https://it.wikipedia.org/wiki?curid=726489", "title": "Anedonia", "text": "In psicologia e psichiatria, il termine anedonia (parola greca composta dal prefisso negativo \"an\" e \"h\u0113don\u0113\", \"piacere\") si definisce l'incapacit\u00e0, totale o parziale, di provare soddisfazione, appagamento od interesse, per le consuete attivit\u00e0 piacevoli, quali il cibo, il sesso e le relazioni interpersonali. Il termine medico \u00e8 stato coniato verso la fine del Novecento da Ribot, psicologo francese che defin\u00ec l'anedonia come \"l'incapacit\u00e0 patologica di percepire piacere in ogni sua forma\".\u00a0\n\u201cAnedonia\u201d pu\u00f2 essere utilizzato quale sinonimo di disinteresse verso il dormire, rilassarsi e vivere: \u00e8 quindi chiaro come questa situazione rifletta disturbi mentali, depressione e psicosi croniche in generale.\nPi\u00f9 in particolare, l'anedonia \u00e8 definita \u201csociale\u201d quando il disinteresse \u00e8 mirato alle sole relazioni interpersonali, mentre \u00e8 \u201cfisica\u201d quando il cibo, il sesso e le emozioni non procurano alcun piacere al soggetto. La definizione si affina in \u201canedonia sessuale\u201d per indicare l'incapacit\u00e0 di godere nel mero atto sessuale, una sorta di anorgasmia.\nL'anedonia potrebbe essere spia accesa di schizofrenia,\u00a0morbo di Parkinson, depressione e disturbi dell'umore in generale. Secondo le stime, sembra che il 40% dei pazienti affetti da Morbo di Parkinson manifesti contemporaneamente\u00a0anche anedonia. Per quanto riguarda il legame anedonia-schizofrenia, il pensiero degli psicologi e degli psichiatri non \u00e8 univoco: alcuni considerano l'anedonia come \"sintomo\" della\u00a0 schizofrenia, una sorta di marker della malattia, altri, invece, reputano la patologia anedonica come un tratto che \"predispone\" il soggetto alla manifestazione della psicosi schizofrenica.\nL'anedonia gioca un ruolo di notevole importanza anche nella depressione: negli stadi depressivi iniziali il soggetto lamenta incapacit\u00e0 di trarre soddisfazione dalle piccole attivit\u00e0 quotidiane che, di norma, sono considerate piacevoli. Ci\u00f2 che differenzia l'anedonia nel contesto schizofrenico da quella in ambito depressivo, \u00e8 che in quest'ultimo caso la difficolt\u00e0 di provare piacere nasce in un determinato momento, mentre nella schizofrenia, l'anedonia \u00e8 stabile nel tempo e non insorge in un particolare stadio della malattia.\nCure.\nConsiderando l'anedonia un disturbo mentale, le terapie sono pressoch\u00e9 identiche a quelle utilizzate per la cura della depressione e dei disturbi di natura psicologica: le sedute psichiatriche, il dialogo e, quando necessario, il supporto farmacologico, potrebbero diminuire la negativit\u00e0 derivata dal disturbo anedonico.\nL'anedonia non \u00e8 una patologia a s\u00e9 stante, ma accompagna molti disturbi della personalit\u00e0, peggiorandoli: lo specialista deve riuscire a capire il vero motivo che crea l'anedonia nel paziente e quale patologia nasconde per poterla curare al meglio."}
{"id": "726500", "revid": "57342", "url": "https://it.wikipedia.org/wiki?curid=726500", "title": "Emma Dante", "text": "Biografia.\nInfanzia.\nNata a Palermo nel 1967, Emma Dante trascorre parte delle l\u2019infanzia e l\u2019adolescenza a Catania, dove si trasferisce da piccola con la famiglia per seguire il lavoro del padre. Nel 1986, all'et\u00e0 di diciannove anni, appena conseguito il diploma di liceo classico, decide di tornare a risiedere a Palermo.\nFormazione.\nAl ritorno nella sua citt\u00e0 natale, Emma Dante ha il primo incontro con il teatro: la scuola Teat\u00e8s di Michele Perriera, importante teorico italiano esponente del Gruppo 63, \nNel 1987, spinta dalla madre che la vuole lontana dalla Sicilia, Emma Dante decide di intraprendere la carriera teatrale vera e propria iscrivendosi al concorso per l'ammissione all'Accademia d'Arte Drammatica \u201cSilvio D'Amico\u201d di Roma.\nSi presenta alle selezioni con un testo di Henry Miller, \"Proprio pazza per Harry\". Viene ammessa dopo un'esibizione che lei stessa giudica mediocre.\nIl periodo dell'Accademia \u00e8 segnato dall'incontro con Elena Stancanelli, Arturo Cirillo, Davide Iodice, Lorenza Indovina, Ilaria Borrelli, Roberto Romei e Sabrina Scuccimarra, alcuni tra i principali esponenti della nuova generazione teatrale italiana, all'epoca suoi compagni di corso. Durante gli anni di studio lavora con insegnanti del calibro di Mario Ferrero e Lorenzo Salveti, Elena Povoledo, Enzo Siciliano, Paolo Terni e Ninni Giromella; in occasione di un seminario proposto dalla scuola ha occasione di conoscere Andrea Camilleri, con cui produce uno spettacolo su \"La morsa\" di Luigi Pirandello.\nDurante gli anni dell'Accademia, Emma Dante ha l'opportunit\u00e0 di leggere un numero elevato di testi teatrali, i cosiddetti classici, che sono alla base di tutta la sua attivit\u00e0 come regista e attrice.\nPercorso artistico.\nAlla fine degli anni ottanta Emma Dante si avvicina al teatro di avanguardia. Si trova di fronte a spettacoli dell'Odin Teatret e dello sceneggiatore polacco Tadeusz Kantor. \u00c8 proprio durante uno spettacolo di Kantor, \"La macchina dell'amore e della morte\", che la Dante riconosce di avere avuto quella che lei chiama \u201cla folgorazione teatrale\u201d, che la guider\u00e0 verso una precisa direzione artistica come regista.\nAppena uscita dall'Accademia, nel 1990, si unisce alla Compagnia della Rocca, a Torino, dove lavora con Roberto Guicciardini. Gli spettacoli a cui partecipa sono \"Turandot\", \"Le preziose ridicole\" e \"Rinoceronti\".\nNel 1995 le compagnie di Torino si uniscono in un consorzio denominato \u201cCanto per Torino\u201d, diretto da Gabriele Vacis. A quell'esperienza partecipa anche Emma Dante.\nLasciata Torino dopo questa esperienza, nel 1999 Emma Dante frequenta un laboratorio di canto con Cesare Ronconi. La drammaturga ricorda quel periodo come uno dei pi\u00f9 formativi della sua carriera poich\u00e9 ebbe l'occasione di incontrare Valeria Moriconi e capire che \"fare l'attrice vuol dire vivere in un'altra dimensione fatta di negazione della vita privata, essere sempre in viaggio e quindi vivere ogni volta in un posto diverso\". Da qui la decisione di abbandonare la professione di attrice e diventare regista. Nello stesso anno per\u00f2 - dopo avere interpretato \"La Rosa Tatuata\", spettacolo diretto da Gabriele Vacis - decide di prendere una pausa dallo studio del teatro per seguire il fidanzato a Catania.\nLa compagnia Sud Costa Occidentale.\nDopo il periodo di riflessione sul ruolo del teatro nella sua vita e il ritorno a Palermo decide di fondare la sua compagnia. Nasce cos\u00ec, nel 1999, la Sud Costa Occidentale. Fin dagli esordi decide di affidarsi ad attori provenienti dall'accademia perch\u00e9 pi\u00f9 preparati sui classici e sulle basi della recitazione teatrale.\nRitmo.\nIl ritmo \u00e8 uno degli elementi centrali del teatro di Emma Dante: durante i laboratori e i training lavora molto con la musica, con i suoni, con i gesti ripetitivi, quasi ossessivi, degli attori. Il ritmo \u00e8, nella sua visione del teatro, l'istinto che viene fuori, che viene lasciato libero. Questo la spinge a teorizzare che per essere attori sia necessaria una perdita totale della vergogna e di qualsiasi tipologia di giudizio e auto-giudizio; l'attore deve sentirsi libero da un retroterra culturale che lo limiterebbe nella sua espressione artistica. I training attoriali della Sud Costa Occidentale, generalmente della durata di una settimana, servono proprio a questo, a capire chi, tra coloro che si presentano per le selezioni, sar\u00e0 in grado di lasciarsi andare totalmente e diventare un attore.\nUso del siciliano.\nGli attori della compagnia Sud Costa Occidentale parlano o, in alcuni casi, mimano (non essendo tutti siciliani) la lingua siciliana, utilizzando parole spesso intraducibili in italiano, una sorta di \"grammelot\" alla maniera di Dario Fo, caratterizzato da una sonorit\u00e0 cruda, pungente, che rende con maggiore immediatezza i concetti da esprimere, e che spesso si traduce con il linguaggio del corpo.\nA proposito del siciliano utilizzato per i suoi spettacoli, Emma Dante dice: \"Non esistono sinonimi di molte parole dialettali che uso nei miei spettacoli, e quindi se devo tradurle faccio fatica. In questo senso dico che non conosco questo mio dialetto; cio\u00e8 non lo conosco nella traduzione in italiano. Faccio un esempio con la frase che \u00e8 all'inizio di \"mPalermu\": \u00abchi fa, arapemo 'sta finestra?\u00bb Quel \u00abchi fa\u00bb cambia tutto. La traduzione letterale sarebbe: \u00abche fa, la apriamo questa finestra?\u00bb. Ma \u00abche fa\u00bb non vuol dire niente. Invece quel \u00abchi fa\u00bb in dialetto racchiude un sentimento molto preciso che \u00e8: \u00abse non apriamo questa finestra \u00e8 la fine, perch\u00e9 moriamo soffocati\u00bb. Come fai a tradurlo in italiano? Per questo dico che mi spiazza il dialetto, perch\u00e9 \u00e8 un modo assolutamente segreto per me, perch\u00e9 ha in s\u00e9 il segreto; in qualche modo \u00e8 inaccessibile. E soprattutto sto scoprendo che certe parole stanno entrando nel mio vocabolario: sono parole rivedute e corrette, rielaborate che non esistono nel dialetto che si parla in citt\u00e0... Quindi ci sono delle parole che tornano sempre e che sono diventate ormai una cifra stilistica.\"\nL'uso del siciliano non impedisce alla Sud Costa Occidentale di lavorare molto anche all'estero, in particolare in Francia.\nTeatro Sociale.\nEmma Dante propone il suo teatro come sociale, non politico. \"Non faccio un teatro \u00abpolitico\u00bb perch\u00e9 non parlo di Berlusconi, di cronaca nera, ma ho messo in atto delle denunce sociali. Il mio teatro ha a che fare con le incivilt\u00e0 del mondo.\"\nNegli spettacoli della Dante le famiglie sono sole, allo sbando; non vi \u00e8 mai un riferimento allo Stato, che risulta assente. Le pi\u00e8ce, generalmente brevi, raccontano una vita quotidiana fatta di fatica per la sopravvivenza, in spazi e tempi identificabili, in cui c'\u00e8 poco spazio per l'amore, ma ce n'\u00e8 per l'animalit\u00e0 e la violenza; tuttavia non c'\u00e8 catarsi, il dolore rimane celato dentro e viene trasmesso agli spettatori.\nDopo avere fondato la Sud Costa Occidentale, Emma Dante fatica a trovare la consacrazione presso il grande pubblico. A Palermo inizia a ideare e mettere in scena alcuni spettacoli: \"Il sortilegio\", tratto dal romanzo di Gabriel Garc\u00eda M\u00e1rquez; \"Dell'amore e di altri demoni\", sovvenzionato dalla Regione Siciliana per un paio di repliche; \"Gli Insulti\", tratto da Aldo Nove; \"La principessa sul pisello\"; \"La donna serpente\", tratto da una favola di Gasparo Gozzi infine uno spettacolo tratto da \"La panne\" di Friedrich D\u00fcrrenmatt. Ottiene il primo successo nel 2001 con \"mPalermu\", spettacolo con cui vince nel 2001 il Premio Scenario e nel 2002 il Premio Ubu.\nTeatro.\nTrilogia della Famiglia.\n\"mPalermu\", \"Carnezzeria\" e \"Vita Mia\" fanno parte di quella che viene definita la \"Trilogia della Famiglia\", una serie di spettacoli collegati dal tema centrale della famiglia. Emma Dante affronta da varie angolazioni uno dei capisaldi della nostra societ\u00e0, mostrandocene tutte le debolezze, le frustrazioni e le criticit\u00e0.\nmPalermu (2001).\n\"mPalermu\" \u00e8 una riflessione amara sulla famiglia del Sud, la storia di cinque consanguinei che hanno come unico scopo \u2013 non raggiunto \u2013 uscire dalla propria casa; tutto lo spettacolo \u00e8 giocato su questo desiderio frustrato. Il sogno di una gita fuori porta immediatamente soffocato dalla routine e dalla testardaggine con cui i protagonisti difendono convinzioni anche di poco conto.\nTroviamo perci\u00f2 la famiglia Carollo, protagonista dell'intera vicenda, in continua lotta intestina, con l'intento scoperto dell'autrice di fare diventare questa famiglia metafora perfetta di una Palermo ancorata alle sue tradizioni e alle sue cerimonie.\nI cinque attori rappresentano in scena una famiglia che \u00e8 a sua volta lo specchio di una citt\u00e0 e di sentimenti appartenenti a un passato ormai remoto. La regista afferma che \"a Palermo non si compiono azioni, si mettono in scena cerimonie\" e sul palco i cinque giovani attori, attraverso la forte fisicit\u00e0 della loro recitazione, celebrano una vera e propria cerimonia. Questo teatro dell'impossibile \"fa di Palermo una sorta di rappresentazione simbolica dell'anima del mondo, incessantemente indaffarata e incessantemente morente\".\nCon questo spettacolo Emma Dante partecipa e vince il Premio Scenario (2001) e il Premio Ubu (2002).\nCarnezzeria (2002).\nLo spettacolo inizia \"ex-abrupto\" con Nina, una giovane donna che \u00e8 rimasta incinta pur non avendo un marito o un fidanzato; durante tutto lo spettacolo i suoi fratelli simulano atti sessuali espliciti che permettono al pubblico di inferire come la gravidanza di Nina possa essere il frutto di un rapporto incestuoso con loro stessi o con il padre.\nI tre fratelli, che ricordano da vicino i Bravi di Manzoni, sono dei tipi loschi che annunciano di avere avuto l'ordine dal padre di accompagnare Nina al suo matrimonio con il padre del bambino che porta in grembo. Un matrimonio che non avr\u00e0 mai luogo.\nI tre infatti, mentono a Nina per condurla lontano da casa, lontano probabilmente dagli occhi indiscreti della gente.\nIn scena troviamo Nina vestita da sposa con l'abito bianco e il velo sul viso; nonostante questo i suoi atteggiamenti sono visibilmente infantili. Si comporta come una bambina che per la prima volta va in vacanza e scopre un mondo fatto di animali, di pesci (ci troviamo in una localit\u00e0 di mare) e di mille altre cose di cui Nina chiede spiegazione ai fratelli.\nIl matrimonio a cui deve essere accompagnata si riveler\u00e0 un funerale, il suo. I fratelli hanno l'intenzione di ucciderla o abbandonarla (non \u00e8 chiaro per tutta la durata dello spettacolo) in modo da nascondere l'abominio di un rapporto familiare fondato su relazioni incestuose.\nLo spettacolo culmina con la morte di Nina che si impicca con il velo del suo abito da sposa liberandosi e liberando la famiglia da tutto il dolore di una vita di sofferenza trascorsa nell'ombra.\nVita mia (2004).\n\"Vita mia\" porta in scena la vicenda essenziale, scarna, di una famiglia composta da una madre e tre figli maschi che si trovano di fronte alla morte del pi\u00f9 piccolo.\nUna morte che rimane sulla scena per l'intera durata dello spettacolo. Emma Dante propone un funerale \"sui generis\" che si trasforma in una sorta di delirio carnevalesco in cui il morto si alza continuamente dal letto\u00a0\u2013 bara e non smette di girare per tutto l'arco del palcoscenico su una bicicletta.\nIl pubblico (che in questo spettacolo \u00e8 seduto tutto intorno al letto, come a comporre una schiera silenziosa di partecipanti al rito funebre, con l'abbattimento della \u201cquarta parete\u201d tanto cara al teatro di tradizione) partecipa attivamente alla tragedia di questa famiglia.\nQuesto tipo di avvicinamento tra attori in scena e spettatori riporta all'avanspettacolo, dove il pubblico pu\u00f2 interagire in maniera diretta, senza mediazioni.\nMedea (2003).\n\"Medea\" di Euripide \u00e8 uno degli spettacoli pi\u00f9 criticati di Emma Dante.\nLa rivisitazione dei testi classici, e dei topoi culturali di cui essi si fanno portatori anche nel mondo contemporaneo, rappresenta un cardine del teatro di Emma Dante che in molti suoi spettacoli inserisce elementi, situazioni e personaggi archetipici, in particolare quello familiare.\nLa \"Medea\" di Euripide racconta la storia di una donna che, non potendo sopportare il tradimento del marito, mette in atto il piano di morte della contendente in amore e dei propri figli.\nQuesto spettacolo rientra nell'idea di famiglia che soffre e muore di cui si \u00e8 parlato nella Trilogia.\nI problemi realizzativi di questo spettacolo nascono dal fatto che la regista, precedentemente abituata a lavorare con il suo gruppo, si trova a dovere dirigere due dei pi\u00f9 grandi attori del panorama teatrale italiano: Iaia Forte nel ruolo di Medea e Tommaso Ragno nel ruolo di Giasone. I due protagonisti, dalle indubbie doti recitative, sono forse poco adatti a soddisfare e esternare quel rapporto carnale e viscerale con il personaggio che risulta di fondamentale importanza nelle messinscene di Emma Dante.\nLa Scimia (2004).\n\"La Scimia\" \u00e8 uno spettacolo liberamente ispirato a \"Le due zitelle\" di Tommaso Landolfi.\nLa piec\u00e8 breve propone una critica del culto religioso cattolico, dei costumi e dell'ottusit\u00e0 della societ\u00e0 moderna che talvolta rimane ancorata al passato negli usi e nelle credenze.\nIl vivace animale del titolo, la scimmia, che appare in scena nuda e incatenata, mette in atto un tentativo di ribellione attorno all'altare e a due giovani preti, stimolando un'accesa discussione sul valore della fede tra Lilla e Nena, due zitelle brutte e devote al punto d'imporsi una vita di preghiera e penitenza.\nDopo una serie di fughe sul palco/presbiterio, Lilla e Nena riescono a fermare l'animale e lo legano con un guinzaglio; sono sconvolte per l'atteggiamento dissacrante della scimmia. \"Questo peccato gravissimo dev'essere espiato\" dice alterato uno dei sacerdoti: la scimmia deve morire perch\u00e9 Dio perdoni la sua ignobile colpa. \"La scimmia - spiega Emma Dante - \u00e8 una creatura di Dio, ed \u00e8 un altro corpo preso in prestito per raccontarci, da secoli, la stessa storia\".\nNella scena finale lo spettatore si trova di fronte alla scimmia che sale sull'altare, si sovrappone al crocefisso e diviene, come Ges\u00f9, capro espiatorio e vittima della stupidit\u00e0 dell'uomo che, accecato da rituali e simboli, ha perso il valore del perdono cristiano.\nMishelle di Sant'Oliva (2006).\nLo spettacolo anche questa volta scava all'interno di un ambito domestico pieno di miseria, economica e morale.\n\"Mishelle di Sant'Oliva\", nome che rimanda al quartiere palermitano della prostituzione, \u00e8 una \"piece\" che mescola il tragico e il grottesco attraverso una scenografia essenziale (due sedie, due tende, due corde nodose) e la capacit\u00e0 recitativa dei due protagonisti: Gaetano e il figlio Salvatore.\nIl primo, Gaetano, \u00e8 un anziano distrutto dalla solitudine e dal ricordo della moglie scomparsa, mentre il figlio Salvatore \u00e8 un travestito che si prostituisce e che cerca in modo affettuoso di riavvicinarsi al padre. Il padre \u00e8 disgustato dai suoi atteggiamenti e lo spettacolo si muove tra dialoghi, liti e incomprensioni dei due personaggi che pur contrastandosi violentemente condividono lo stesso dolore per l'abbandono della madre e moglie, scappata per inseguire il sogno di diventare ballerina, in realt\u00e0 finendo per prostituirsi.\nSalvatore conosce l'attuale condizione di vita della madre e il suo travestirsi appare come un modo per stabilire un contatto con il padre, ricordandogli in qualche modo le fattezze della moglie perduta. Soltanto alla fine dello spettacolo il padre ravviser\u00e0 negli atteggiamenti di Salvatore l'ombra della moglie e il muro di distacco tra i due si scioglier\u00e0 nell'abbraccio di due corpi stremati dal dolore.\nCani di bancata (2006).\n\"Cani di bancata\" \u00e8 uno spettacolo in cui l'autrice siciliana si confronta, per la prima volta, con il tema scottante e attuale della mafia e dei crimini mafiosi.\n\"La mafia \u00e8 una femmina-cagna che mostra i denti prima di aprire le cosce\", dice la Dante.\nUna femmina che \u00e8 a capo di un branco di figli che in scena si atteggiano come cani affettuosi e si mettono in fila per baciarla. Il suo bacio \u00e8 l'onore. La cagna d\u00e0 ai figli il permesso di entrare: \"Nel nome del Padre, del Figlio, della Madre (Cosanostra) e dello Spirito Santo\". Il rituale prevede prima il castigo dei figli pi\u00f9 giovani e in seguito la loro riemersione dentro un vestito imbrattato di sangue per ricevere la benedizione della Madre. I figli l'abbracciano e pronunciano il giuramento: \"Entro con il sangue e uscir\u00f2 con il sangue. Il patto si stringe\".\nLo spettacolo si conclude con i mafiosi che diventano politici in giacca e cravatta e si masturbano di fronte a una cartina dell'Italia che vede al centro una Sicilia conquistata dalla mafia.\nLo spettacolo viene spesso presentato con l'accompagnamento musicale di Carmen Consoli, siciliana, amica della Dante e come lei, schierata nella lotta contro la mafia.\nIl festino (2007).\nNe \"Il festino\" Emma Dante porta in scena in modo molto realistico la disabilit\u00e0 mentale di Paride, il protagonista.\nAttraverso il monologo di Gaetano Bruno, l'unico attore in scena, la regista siciliana d\u00e0 vita al mondo fantastico che si trova nella testa del personaggio. Questo mondo \u00e8 popolato da amici immaginari (le scope, uniche invitate alla festa per fargli compagnia) e da ricordi del passato molto dolorosi. Alla sua festa Paride immagina di dialogare con il fratello gemello Iacopo (disabile fisico) e ricorda l'abbandono del padre.\nIl testo \u00e8 in italiano ed \u00e8 molto lontano dai fitti dialoghi in lingua siciliana tipici della Dante. In quest'opera si celebra il dramma di una vita interna nascosta, tutto raccolto fra le quattro mura di una famiglia \"normale\".\nUltimo atto della festa \u00e8 il suicidio di Paride vissuto come volo, come liberazione al termine di una vita in salita.\nEva e la bambola (2007).\nEva e la Bambola \u00e8 la performance creata da Emma Dante per Carmen Consoli nel suo tour teatrale 2007/2008.\nCarmen di Bizet (2009).\nLa \"Carmen\" di Georges Bizet, basata sull'omonima novella di Prosper M\u00e9rim\u00e9e, \u00e8 stata diretta per l'apertura del Teatro alla Scala 2009/2010 da Daniel Barenboim con la regia di Emma Dante. La regista siciliana \u00e8 stata scelta da St\u00e9phane Lissner, sovrintendente e direttore artistico, insieme alla giovane mezzo soprano Anita Rachevlishvili e al tenore Jonas Kaufmann.\nLa regista dice della sua Carmen: \"Carmen \u00e8 una creatura nuova per me, e mi sento pi\u00f9 vicina a quella di M\u00e9rim\u00e9e che a quella di Bizet: le donne dei miei spettacoli sono scimunite che un contesto di furia, dolore e sottomissione ha rincoglionito. Carmen invece non \u00e8 una vittima, \u00e8 una ribelle che trasgredisce ogni regola, che diserta ogni perbenismo: conosce da sempre il suo destino di morte e per sete di libert\u00e0, \u00e8 lei ad andarle incontro\".\nI loggionisti e gli habitu\u00e9 della Scala non hanno apprezzato la forte carica sessuale di cui \u00e8 intriso l'intero spettacolo, il meridione pittoresco tipico del teatro di Emma Dante e la scelta di utilizzare simboli cristiani come il carro funebre (simbolo di una morte incombente) che \u00e8 al fianco di Carmen per l'intera durata dell'opera.\nLo stesso Franco Zeffirelli (direttore dell'Aida per l'apertura della scala del 2006) definisce il lavoro della Dante come frutto di una scelta sbagliata: \"Io credo nel diavolo e ieri sera alla Scala ho visto in scena proprio il diavolo. Quello spettacolo \u00e8 il frutto di una scelta sbagliata, pericolosa soprattutto per i giovani. Immaginiamo un ragazzino che non \u00e8 mai stato all'opera e va alla Scala, meraviglioso scrigno di bellezza, per vedere quella Carmen\".\nLina Sotis ha apprezzato le scelte ardite della Dante e ammette di non avere mai visto in quarantatr\u00e9 anni di prime niente di cos\u00ec erotico sul palcoscenico, Paolo Isotta sul Corriere della Sera scrive: \"Ci sono grovigli di corpi femminili, le sigaraie all'uscita del turno, che paiono un'immensa medusa ove i serpenti sono i corpi delle femmine stesse. Non si pu\u00f2 che rimanere ammirati dalla forza e dalla \"verit\u00e0\" di quest'interpretazione scenica\".\nI romanzi.\n\"La favola del pesce cambiato\" esce nel 2007 per \"L'arboreto edizioni\".\nDefinita da molti come una favola che spiega il mistero della nascita, \u00e8 interamente scritta da Emma Dante e propone ai lettori una cornice pittorica con i disegni di Gianluigi Toccafondo.\n\"Via Castellana Bandiera\" \u00e8 edito da Rizzoli nel 2008: \u00e8 il primo romanzo di Emma Dante e ha vinto il SuperPremio Vittorini-Siracusa nel 2009. La storia \u00e8 incentrata sull'incrocio tra due auto in via Castellana Bandiera a Palermo.\nNel 2009 le viene riconosciuto il premio Sinopoli per la cultura\n\"Anastasia, Genoveffa e Cenerentola\", terzo libro di Emma Dante, esce per \"La tartaruga edizioni\" nel 2011. \u00c8 il racconto dal quale \u00e8 tratto l'omonimo spettacolo della Compagnia Sud Costa Occidentale.\nFilmografia.\nNel 2013 Emma Dante esordisce come regista e attrice cinematografica con la trasposizione del suo romanzo \"Via Castellana Bandiera\". Il film, che vede come coprotagonista Alba Rohrwacher, \u00e8 stato presentato in concorso alla 70\u00aa Mostra internazionale d'arte cinematografica di Venezia, dove Elena Cotta ha vinto la Coppa Volpi per la migliore interpretazione femminile.\nA marzo del 2019 gira la sua seconda opera cinematografica, \"Le sorelle Macaluso\", che partecipa alla 77\u00aa Mostra internazionale d'arte cinematografica di Venezia (2020), dove vince il Premio Pasinetti per il miglior film e per la migliore interpretazione femminile all'intero cast. Anche in questo caso si tratta della trasposizione cinematografica di una sua opera teatrale che aveva debuttato sui palcoscenici nel 2014."}
{"id": "726501", "revid": "118480310", "url": "https://it.wikipedia.org/wiki?curid=726501", "title": "The Gondoliers", "text": "The Gondoliers o \"The King of Barataria\", \u00e8 una Savoy Opera, con musiche di Arthur Sullivan e libretto di W. S. Gilbert. Essa debutt\u00f2 al Savoy Theatre il 7 dicembre 1889, e ando avanti con grande successo per ben 554 rappresentazioni (allora la quinta opera pi\u00f9 rappresentata al debutto), termin\u00f2 le rappresentazioni il 20 giugno 1891. Questa fu la dodicesima opera comica su di un totale di quattordici scritte da Gilbert e Sullivan.\nIl 20 settembre 1890 avviene la prima al Theater an der Wien.\n\"The Gondoliers\" fu l'ultimo grande successo del duo Gilbert e Sullivan. In quest'opera Gilbert ritorna alla satira sulle divisioni di classe nella societ\u00e0 britannica, gi\u00e0 viste nei primi libretti di Gilbert. Il libretto riflette inoltre il fascino che Gilbert nutre per l\"'Atto della Societ\u00e0 della Scorta\", accentuando la convergenza assurda fra persone ed entit\u00e0 legali che avranno un grande sviluppo nell'opera successiva, \"Utopia, Limited\". Come in molte delle loro prime opere, mettendo il lavoro comodamente lontano da madre Inghilterra, Gilbert fu imbaldanzito nel dirigere la critica pi\u00f9 acuta alla nobilt\u00e0 e l'istituzione della monarchia stessa.\nL'opera.\nLa nascita dell'opera.\n\"The Gondoliers\" fu preceduto dal pi\u00f9 serio lavoro di Gilbert e Sullivan, \"The Yeomen of the Guard\". Il 9 gennaio 1889, dopo tre mesi di rappresentazione dell'opera, Sullivan inform\u00f2 Gilbert che avrebbe \"voluto fare un'opera drammatica su pi\u00f9 grande scala musicale\" e che avrebbe \"desiderato liberarsi del \"ritmo fortemente segnato\" e \"rimato\" e pertanto aveva bisogno di un libretto che gli potesse dare la possibilit\u00e0 di sviluppare \"effetti musicali\" (Jacobs, p. 287). Gilbert consigli\u00f2 fortemente che la loro associazione avrebbe dovuto continuare sul solco gi\u00e0 tracciato:\nIl 12 marzo, Sullivan rispose: \"Ho perso la vena per scrivere opere comiche ed ho seri dubbi di poter ancora dedicarmi a questo... Lei sa che in un'opera seria occorre sempre sacrificare se stessi. Questo io credo \u00e8 quello che insieme abbiamo fatto nel corso della nostra collaborazione e credo quello che sarebbe necessario fare in misura ancora maggiore per continuare nella stessa direzione con successo.\" (Jacobs, p. 288).\nUna serie di lettere sempre pi\u00f9 pregne di acrimonia seguirono nelle successive settimane con Sullivan che chiedeva sempre nuove cose per la continuazione della collaborazione e Gilbert che replicava che aveva sempre accondisceso alle richieste del compositore. Gilbert prov\u00f2 ad incoraggiare Sullivan:\nGilbert comunque alla fine offr\u00ec un compromesso che Sullivan accett\u00f2; il compositore avrebbe scritto un'opera leggera per il Savoy ed in contemporanea la \"grand opera\" \"Ivanhoe\" per un nuovo teatro che Carte stava facendo costruire apposta per questo. Sullivan accett\u00f2 alla condizione che \"si sia concordemente tutti d'accordo sul soggetto\". Gilbert sugger\u00ec un'opera su di una compagnia teatrale che Sullivan respinse (l'idea venne poi riesumata nel 1896 come \"The Grand Duke\"), ma egli accett\u00f2 un soggetto \"su Venezia e la vita veneziana, che divenne poi The Gondoliers. (Jacobs, p. 294).\nGilbert inizi\u00f2 a lavorare sul nuovo libretto agli inizi dell'estate del 1889 e dalla met\u00e0 dell'estate Sullivan inizi\u00f2 a comporre il primo atto. Gilbert forn\u00ec delle liriche alternative per alcuni passaggi consentendo cos\u00ec al compositore di scegliere la pi\u00f9 idonea alle musiche che voleva abbinare. Il lungo inizio dell'opera (oltre quindici minuti di brano musicale), fu un'idea di Gilbert e consent\u00ec a Sullivan di dare all'opera l'impronta da lui voluta.\nEssi lavorarono per tutta l'estate e l'autunno e l'opera and\u00f2 in scena il 7 dicembre 1889. La critica fu unanimemente favorevole e l'opera incontr\u00f2 anche il favore del pubblico tanto da collocarsi al terzo posto fra le Savoy Opera subito dopo \"H.M.S. Pinafore\" e \"The Mikado\".\nReazione della stampa e del pubblico.\nLeslie Baily notava, \"L'effervescente qualit\u00e0 del libretto ha messo in luci il Sullivan pi\u00f9 gaio, ed il soggetto italiano una calda ondata di meridionalit\u00e0 che ha dato brio all'opera intera. Il \"Graphic\" del 14 dicembre 1889 mise in risalto che la musica non era soltanto in stile inglese ma conteneva gavotte francesi, \"cachucha\" andaluse, saltarelli e tarantelle italiane e la barcarola veneziana. (Baily, p. 342).\nVi fu anche una recita dell'opera dedicata alla Regina Vittoria e la famiglia reale al Castello di Windsor nel 1891, la prima opera di Gilbert e Sullivan a ricevere questo onore.\nLa fine dell'epoca d'oro di Gilbert e Sullivan.\n\"The Gondoliers\" fu l'ultimo grande successo del duo Gilbert e Sullivan. Al contrario di \"Pinafore\" e \"The Mikado\", il successo non fu replicato a New York. A seguito delle passate esperienze, Carte non produsse direttamente il lavoro negli Stati Uniti ma concesse i diritti ad un produttore locale che tagli\u00f2 alcune scene e present\u00f2 una produzione molto povera con qualche rappresentazione mal riuscita. Quando si accorse dell'insuccesso, Carte affastell\u00f2 la sua compagnia e l'invi\u00f2 al di l\u00e0 dell'Atlantico ma il danno era ormai fatto e l'opera venne ritirata dopo 103 recite a New York."}
{"id": "726510", "revid": "36426", "url": "https://it.wikipedia.org/wiki?curid=726510", "title": "Conclavi", "text": ""}
{"id": "726511", "revid": "62748", "url": "https://it.wikipedia.org/wiki?curid=726511", "title": "Covent Garden", "text": "Covent Garden \u00e8 un quartiere di Londra. Il suo nome attuale \u00e8 una storpiatura di \"Convent Garden\", poich\u00e9 tra la fine del XII secolo e gli inizi del XIII, infatti, vi sorgeva uno storico convento attorniato da terreni e un vasto giardino. \nNel 1540 Enrico VIII ne ordin\u00f2 l'esproprio e Covent Garden divenne luogo di mercato. In epoca pi\u00f9 recente vi sono sorti ristoranti, musei, negozi, bancarelle d'artigianato; animato da vari artisti di strada \u00e8 oggi una delle principali attrazioni turistiche della capitale britannica.\nCovent Garden \u00e8 anche celebre per i suoi numerosi teatri. Tra di essi la Royal Opera House spicca a tal punto che, per gli appassionati di lirica o di danza, \"Covent Garden\" e \"Royal Opera House\" tendono a essere due nomi interscambiabili nel linguaggio comune. \nIl distretto costituisce il cuore del \"West End\" londinese, una sorta di invisibile confine con la vasta zona est della citt\u00e0, racchiuso tra High Holborn a nord, Kingsway a est, lo Strand a sud e Charing Cross Road a ovest. \nLa piazza che si trova al centro di Covent Garden \u00e8 stata la sede di un mercato ortofrutticolo dalla met\u00e0 del XVI secolo al 1974, anno in cui il mercato \u00e8 stato trasferito a Nine Elms, nel distretto di Wandsworth.\nIn larga misura la piazza deve il suo impianto attuale al progetto che, nel 1631, fu commissionato dal quarto conte di Bedford a Inigo Jones (famoso architetto, scenografo e costumista inglese d'epoca barocca). L'idea del conte di Bedford era di partire dal progetto di Jones per dare vita a un'operazione di speculazione edilizia.\nIl progetto prevedeva un sistema di arcate d'ispirazione palladiana, e imitava almeno in parte la piazza Grande di Livorno, dove, secondo alcuni, Jones aveva lavorato alla costruzione del Duomo.\nL'iniziativa del conte di Bedford ebbe successo, attraendo molti ricchi mercanti e aristocratici, che nell'area fecero costruire le loro dimore. Nel giro di pochi decenni la piazza di Covent Garden divent\u00f2 il mercato pi\u00f9 importante d'Inghilterra, con prodotti esotici provenienti da lontane regioni del mondo, circondata da teatri e caff\u00e8.\nDurante il XVIII secolo, tuttavia, con l'ulteriore espansione del mercato ortofrutticolo la piazza entr\u00f2 in un periodo di decadenza: i residenti, i teatri e i caff\u00e8 cominciarono a trasferirsi altrove, mentre Covent Garden acquis\u00ec la nomea di \"grande piazza di Venere\", dove era consentito di tutto.\nSuccessivamente, nella prima met\u00e0 del XIX secolo, la zona fu ripulita, le baracche ivi sorte furono abbattute e nella piazza fu creato un mercato al coperto, composto da tre edifici paralleli, suddivisi in banchi di vendita e circondati da portici in stile neoclassico.\nIl 7 agosto 2010 il quartiere ha visto l'apertura del pi\u00f9 grande Apple Store della citt\u00e0, che \u00e8 anche il pi\u00f9 grande del mondo."}
{"id": "726522", "revid": "154059", "url": "https://it.wikipedia.org/wiki?curid=726522", "title": "Previsioni del tempo", "text": ""}
{"id": "726523", "revid": "31332916", "url": "https://it.wikipedia.org/wiki?curid=726523", "title": "Previsioni meteorologiche", "text": ""}
{"id": "726532", "revid": "49022", "url": "https://it.wikipedia.org/wiki?curid=726532", "title": "Aelle di Deira", "text": ""}
{"id": "726544", "revid": "287204", "url": "https://it.wikipedia.org/wiki?curid=726544", "title": "Ariodante (opera)", "text": "Ariodante (HWV 33) \u00e8 il titolo di un'opera seria in tre atti musicata, in gran parte tra l'agosto e l'ottobre del 1734, da Georg Friedrich H\u00e4ndel, su adattamento anonimo di un libretto italiano di Antonio Salvi, intitolato \"Ginevra Principessa di Scozia\" (1708) ed ispirato a un episodio dell\"Orlando furioso\". Ogni atto dell'opera comprendeva anche sequenze di balletto riservate alla compagnia di Marie Sall\u00e9, che era attiva a Londra in quegli anni e che avrebbe partecipato anche alla creazione del successivo capolavoro h\u00e4ndeliano dell\"Alcina\".\nVicende storiche.\nL'opera fu rappresentata per la prima volta, l'8 gennaio 1735, al Covent Garden di Londra, in apertura della prima stagione operistica tenuta in tale teatro. Nel pieno dello scontro con l'Opera della Nobilt\u00e0, sostenuta dall'erede al trono Federico di Hannover, H\u00e4ndel aveva dovuto sloggiare dal principale teatro lirico londinese, il \"King's Theatre\"; tuttavia, godendo a sua volta dell'appoggio di facciata della \"Princess Royal\" Anna, nonch\u00e9 di quello tacito, e assai pi\u00f9 rilevante, di re Giorgio II e della regina Carolina, il musicista aveva potuto concludere un accordo con l'impresario del \"Covent Garden\", John Rich, per trasferire in esso la sua attivit\u00e0 operistica, affiancandola agli spettacoli teatrali leggeri e di balletto che gi\u00e0 vi si svolgevano. Era stato lo stesso Rich a suggerire a H\u00e4ndel di utilizzare la compagnia di ballo della Sall\u00e9 ed il piccolo coro che erano gi\u00e0 in forza al suo teatro. La compagnia di canto, invece, era quella che gi\u00e0 H\u00e4ndel aveva radunato attorno a s\u00e9 al \"King's Theatre\", in cui il castrato Giovanni Carestini aveva sostituito il transfuga Senesino, passato all'Opera della Nobilt\u00e0, mentre il ruolo di prima donna era coperto dal soprano italiano Anna Maria Strada del P\u00f2. Della compagnia facevano anche parte giovani cantanti usciti, per cos\u00ec dire, dal \"vivaio\" locale: il diciottenne tenore John Beard, che aveva esordito nel 1734 ne Il pastor fido e che diventer\u00e0 uno degli interpreti h\u00e4ndeliani pi\u00f9 fidati, nonch\u00e9, praticamente al debutto, il ventitreenne soprano Cecilia Young, futura moglie del compositore inglese Thomas Arne, per la quale H\u00e4ndel traspose per soprano la parte di Dalinda, originariamente pensata per contralto.\n\"L'opera non incontr\u00f2 se non un mediocre successo e fu seguita solo da cinque rappresentazioni a gennaio, quattro a febbraio ed una a marzo\", per un totale quindi di undici spettacoli. \"Haendel la riprese, per due rappresentazioni e senza balletto, il 5 e 7 maggio 1736, senza successo. Fu allora che fece il suo esordio il nuovo soprano castrato Gioacchino Conti\", detto il \"Gizziello\", ingaggiato per sostituire il Carestini.. Questa ripresa fu probabilmente un ripiego escogitato per consentire al Gizziello di imparare con calma l'opera nuova di H\u00e4ndel, l\"Atalanta\", e lo \"scorbutico\" compositore sassone gli permise perfino, in via eccezionale, di interpolare alla sua musica arie di altri compositori tratte dal \"baule\" europeo del cantante.\nL'opera non conobbe poi altre riprese fino a quella di Stoccarda del 28 settembre 1926, nell'arrangiamento di A. Rudolph, ed \u00e8 rientrata, in qualche misura, in repertorio negli ultimi decenni del XX secolo, venendo fatta oggetto di attenzione crescente a livello sia di rappresentazioni sceniche nei grandi teatri, sia di registrazioni discografiche. In Italia, l'opera \u00e8 stata eseguita per la prima volta alla Piccola Scala, nel 1981, con una splendida messa in scena di Pier Luigi Pizzi, poi ripresa in numerosi altri teatri, italiani e stranieri.\nTrama.\nL'azione si finge al palazzo del re di Scozia (del quale non viene citato il nome), che ha molto di buon grado accondisceso a concedere la mano di sua figlia Ginevra al valoroso principe Ariodante che l'ama, riamato.\nAtto I.\nGabinetto reale - (1) Ginevra attorniata da paggi e damigelle, tra le quali Dalinda, si rallegra per il prossimo coronamento del suo sogno d'amore (aria: \"Vezzi, lusinghe, e brio\"). (2) L'infido duca d'Albania, Polinesso, si presenta a Ginevra dichiarandole a sua volta il proprio amore, ma viene da lei sdegnosamente respinto (aria: \"Orrida a gl'occhi miei\"). (3) Partita la principessa, Dalinda rivela al duca sia la notizia delle prossime nozze di Ginevra, sia l'amore che \u00e8 invece lei stessa a provare per lui (aria: \"Apri le luci, e mira\"). (4) Rimasto solo Polinesso scopre la sua natura di calcolatore interessato al potere e studia di utilizzare il sentimento di Dalinda per ordire un complotto contro il suo rivale (aria: \"Coperta la frode\")\nGiardino reale - (5) Mentre Ariodante, da solo, \u00e8 intento a vagheggiare il suo sentimento (arioso: \"Qui d'amor nel suo linguaggio\"), viene raggiunto da Ginevra, e i due si scambiano reciproche dichiarazioni d'amore (duetto: \"Prendi/o, prendi/o da questa mano\"). (6) Essi sono per\u00f2 sorpresi dall'arrivo del re che conferma le sue benedizioni nei confronti della loro unione, tra le manifestazioni di gioia di Ginevra mentre si allontana (aria: \"Volate, amori\"). (7) Il re d\u00e0 quindi disposizioni ad Odoardo per la celebrazione delle nozze e manifesta ad Ariodante i segni del suo affetto paterno e della sua stima (aria: \"Voli colla sua tromba\"). (8) Rimasto di nuovo solo, \u00e8 la volta di quest'ultimo a manifestare tutta la sua contentezza (aria: \"Con l'ali di costanza\"). (9) Partito il giovane, entrano in scena Polinesso e Dalinda: il duca si dichiara disposto ad offrire alla dama il suo amore, ma le chiede di accoglierlo quella stessa sera, travestita da Ginevra, davanti agli appartamenti della principessa, e di farlo cos\u00ec entrare nelle stanze di lei; egli non rivela, peraltro, il perch\u00e9 della messa in scena, senza che la ragazza riesca ad opporsi alla sua richiesta (aria di Polinesso: \"Spero per voi, s\u00ec, si\"). (10) Partito il duca, entra in scena Lurcanio, fratello di Ariodante, ed \u00e8 ora il suo turno nel dichiarare il proprio amore a Dalinda, la quale per\u00f2, sia pure con grazia, lo respinge (aria Lurcanio: \"Del mio sol vezzosi rai\"). (11) Rimasta sola la malaccorta dama si rallegra invece per il suo amore per Polinesso (aria: \"Il primo ardor\").\nValle deliziosa - (12) Mentre Ariodante si aggira estasiato per la valle, (13) appare anche Ginevra e i due, accompagnati da una lieta sinfonia, invitano ninfe, pastori e pastorelle del luogo ad unirsi alla loro gioia. (14) L'atto si chiude con i rinnovati canti d'amore dei due protagonisti accompagnati dal coro (duetto e coro: \"Se rinasce nel mio cor\"), e con un ballo alla francese.\nAtto II.\n\"Notte con lume di luna (sullo sfondo si intravede la porta segreta del giardino reale da cui si accede agli appartamenti di Ginevra)\" - (1) Polinesso si aggira ansioso sperando nell'arrivo di Ariodante. (2) Quando questi giunge, appare anche in lontananza Dalinda sotto le spoglie di Ginevra: Ariodante mostra a Polinesso tutta la sua gioia nel vederla, ma il duca sostiene perfidamente che \u00e8 a lui che la principessa \"dispensa amorosi contenti\", e si offre di darne dimostrazione concreta all'infuriato giovane, mentre anche Lurcanio, entrato nel frattempo in scena, assiste non visto agli accadimenti. Ariodante minaccia di morte il duca se le sue parole si riveleranno menzognere (aria: \"Tu preparati a morire\"), ma, quando lo vede ammesso agli appartamenti di Ginevra, \u00e8 a s\u00e9 stesso che vorrebbe dare la morte, se l'intervento del fratello, che gli strappa la spada, non glielo impedisse (aria Lurcanio: \"Tu vivi, e punito\"). (3) Rimasto solo e senz'armi, Ariodante canta tutto il suo dolore in una splendida mesta aria di disperazione (\"Scherza infida\"), nella quale \"violini e viole, con sordino, hanno una condotta autonoma, mentre la voce dialoga con i fagotti in \u2018pianissimo\u2019 su un basso pizzicato\". (4) Partito Ariodante, Polinesso pregusta il suo trionfo facendo vane promesse alla sprovveduta Dalinda: questa canta la sua gioia nell'arioso \"Se tanto piace al cor\", (5) mentre, una volta rimasto solo, Polinesso intona una perfida aria inneggiante al tradimento (\"Se l'inganno sortisce felice\").\nGalleria del palazzo reale - (6) Mentre il re si accinge a designare formalmente Ariodante come proprio erede, Odoardo gli comunica la notizia che il principe \u00e8 scomparso in mare precipitandosi da una roccia, notizia che provoca lo sconforto del monarca (aria: \"Invida sorte avara\"). (7) Partito il re con il seguito per investigare sull'accaduto, entrano in scena Ginevra e Dalinda. La principessa \u00e8 misteriosamente inquieta (aria: \"Mi palpita il core\") e, allorch\u00e9 il padre rientra dandole la triste notizia della morte del suo amato, \u00e8 colta da un malore e deve essere trasportata fuori scena da Dalinda e dal seguito. (8) Quando anche il re si accinge a partire a sua volta, gli si fanno per\u00f2 incontro Lurcanio e Odoardo, ed il primo accusa l'impudicizia di Ginevra della morte di Ariodante, offrendosi di \"sostener col brando\" la veridicit\u00e0 della sua accusa ed invitando il re a fare il suo dovere di monarca, dimenticando i suoi affetti di padre (aria: \"Il tuo sangue, ed il tuo zelo\"). (9) Partito Lurcanio e rientrate Ginevra e Dalinda, il re dichiara di disconoscere una figlia impudica e si allontana sdegnato, lasciando (10) le due donne in preda allo sconforto (recitativo accompagnato Ginevra-Dalinda: \"A me impudica?\"; aria Ginevra: \"Il mio crudel martoro\"). Ginevra si assopisce e l'atto si chiude con una ballo che ha per protagonisti vari tipi di sogni, e con le meste parole di Ginevra che si lamenta, nel ridestarsi, di non poter trovar conforto neppure nel sonno (recitativo accompagnato: \"Che vidi? Oh d\u00e8i!\").\nAtto III.\nBosco - (1) Ariodante, solo, si lamenta contro i numi che l'hanno lasciato \"vivere per dargli mille morti\" (arioso: \"Numi, lasciarmi vivere\"), quando irrompe in scena Dalinda inseguita da due sicari del duca che stanno cercando di ucciderla. Ariodante mette in fuga i due e la donna gli rivela l'inganno di cui \u00e8 stato vittima la notte prima. Il principe inveisce allora contro il buio, i suoi occhi ed il travestimento che lo hanno cos\u00ec malamente ingannato (aria: \"Cieca notte, infidi sguardi\"). (2) Rimasta sola, Dalinda invoca i fulmini del cielo sul traditore Polinesso (aria: \"Neghittosi or voi che fate?\").\nGiardino reale - (3) Il re dichiara la propria intenzione di non incontrare la figlia finch\u00e9 non compaia qualche cavaliere disposto a prendere le sue difese nell'ordalia aperta dalle accuse di Lurcanio. Polinesso si fa avanti e si dichiara \"di Ginevra il difensor\" (aria: \"Dover, giustizia, amor\"). Partito il duca, il re manda a chiamare la figlia. (4) Ginevra protesta la propria innocenza ed implora di poter almeno baciare le paterne mani che hanno decretato la sua morte (aria: \"Io ti bacio\"). Il re le comunica che Polinesso si \u00e8 levato in sua difesa e respinge la rinunzia \"a tal difesa\" da parte della figlia (aria del re: \"Al sen ti stringo e parto\"). (5) Restata sola, Ginevra invoca la morte quale minore dei suoi mali (aria: \"S\u00ec, morr\u00f2\").\nSteccato dell'arengo - (6) La corte e il popolo sono adunati per lo svolgimento del \"giudizio di Dio\": Lurcanio invita i difensori di Ginevra a farsi avanti, affronta Polinesso e lo trafigge mortalmente. Chiede quindi se vi siano altri che aspirino \"a difender la rea\" ed \u00e8 allora lo stesso sovrano che decide di scendere in campo a tutela del suo onore. (7) Egli viene per\u00f2 fermato dalla subitanea comparsa di un cavaliere incognito che dichiara di assumere lui la difesa dell'innocente Ginevra, e, allorquando Lurcanio si fa avanti per affrontarlo, alza la visiera della propria armatura e si rivela per Ariodante: il principe comunica al fratello di essere accorso non appena appreso dell'innocenza e del pericolo in cui si trovava la sua principessa, ma prima di rivelare i particolari chiede al re la grazia preventiva per il \"delitto innocente\" compiuto da Dalinda. (8) La donna entra allora in scena dichiarandosi complice inconsapevole di Polinesso, subito seguita da Odoardo che comunica che \"il duca morendo [ha confessato] le sue frodi\". Il re perdona tutto e si precipita dalla figlia, mentre Ariodante si esibisce in una tipica, virtuosistica, aria di tempesta (\"Dopo notte, atra e funesta\"). (9) Rimasto solo con Dalinda, Lurcanio le rinnova le sue profferte d'amore e questa volta la giovane, commossa, accetta (duetto: \"Dite spera, e son contento/Spera, spera, io gi\u00e0 mi pento\").\nAppartamento destinato per carcere di Ginevra - (10) Ginevra, sola, piange sulla sua sorte (arioso: \"Manca, oh d\u00e8i! la mia costanza\"), (11) quando tutti irrompono esultanti nella sua prigione comunicandole l'accaduto, ed il re invita la corte ad organizzare convenienti festeggiamenti generali. Rimasti soli, Ariodante e Ginevra intonano un duetto inneggiante all'amore e alla fedelt\u00e0 (\"Bramo aver mille cori/vite\").\nSalone reale - (12) L'opera si conclude con cori e ballo finale.\nDiscografia.\nGli interpreti sono indicati nel seguente ordine: Ariodante, Ginevra, Polinesso, Dalinda, Lurcanio, il Re di Scozia, Odoardo."}
{"id": "726546", "revid": "123247853", "url": "https://it.wikipedia.org/wiki?curid=726546", "title": "Pieter Brueghel il Giovane", "text": "Biografia.\nAppartenne ad una grande famiglia di pittori fiamminghi: furono grandi artisti anche il padre Pieter il Vecchio ed il fratello Jan.\nPerse il padre all'et\u00e0 di cinque anni e venne avviato al mestiere del genitore nella bottega del maestro Gillis van Coninxloo, di cui in seguito spos\u00f2 la figlia: divenne egli stesso \"maestro\" nel 1585 e si specializz\u00f2 nella realizzazione di dipinti \"di genere\" e nella riproduzione dei dipinti del padre, di cui fu uno dei pi\u00f9 fedeli imitatori.\nNello stesso anno divenne maestro nella corporazione di S.Luca ad Anversa.\nLe tematiche ricorrenti come gli incendi e gli inferni evidenziarono la maggiore autonomia del pittore rispetto al padre ed una migliore inventiva.\nIl soprannome \"degli Inferi\" gli venne attribuito per la sua predilezione per le scene di incendio o ambientate in ambienti infernali che furono caratteristiche della sua tarda produzione."}
{"id": "726547", "revid": "33277", "url": "https://it.wikipedia.org/wiki?curid=726547", "title": "Pieter Bruegel il Giovane", "text": ""}
{"id": "726548", "revid": "33277", "url": "https://it.wikipedia.org/wiki?curid=726548", "title": "Pieter Brueghel il giovane", "text": ""}
{"id": "726549", "revid": "75121", "url": "https://it.wikipedia.org/wiki?curid=726549", "title": "Ospedali", "text": ""}
{"id": "726550", "revid": "75121", "url": "https://it.wikipedia.org/wiki?curid=726550", "title": "Banche", "text": ""}
{"id": "726552", "revid": "729019", "url": "https://it.wikipedia.org/wiki?curid=726552", "title": "Bandini formula 3", "text": "La Bandini formula tre \u00e8 un'autovettura da corsa prodotta dal 1954 al 1958 dalla ditta Bandini Automobili di Forl\u00ec.\nQuesto tipo, prodotto contemporaneamente alla \"sport biposto\" nacque con lo scopo di partecipare alla categoria \"corsa fino 750 cm\u00b3\" di cilindrata che prevedeva l'uso esclusivo di vetture monoposto. Questa categoria diede i natali alla Formula Junior prima, e alla attuale formula tre poi; ereditiere delle finalit\u00e0 propedeutiche per i futuri campioni di specialit\u00e0.\nLe peculiarit\u00e0 che rendono importante la \"formula tre (monoposto corsa 750)\" dal punto di vista dell'evoluzione storica delle Bandini sono sostanzialmente due: l'inedita scatola di rinvio dell'albero di trasmissione e la sperimentazione dei freni a disco sulle quattro ruote.\nI vantaggi di questi ultimi, furono limitati principalmente alla sola diminuzione delle masse non sospese poich\u00e9 lo studio dei materiali delle guarnizioni d'attrito non aveva ancora permesso quell'evoluzione che oggi pone questa scelta come soluzione obbligata le vetture destinate alle corse.\n La scatola di rinvio della trasmissione invece, fu un sistema utilizzato anche nelle successive \"formula junior\" essa offriva un doppio vantaggio: rendeva rapida la sostituzione dei due ingranaggi che determinano il rapporto finale di trasmissione (permettendo un rapido adattamento al circuito) e, contemporaneamente, abbassava in modo considerevole l'albero di trasmissione che condizionava a sua volta la posizione del sedile del pilota. Questo permise un abbassamento del baricentro con il conseguente miglioramento della tenuta di strada complessiva dell'auto.\nL'esordio agonistico avvenne nel luglio del 1954 alla terza edizione della \"Coppa Luigi Arcangeli\", disputatasi sul circuito di Forl\u00ec.\nLo stesso costruttore Ilario Bandini, si classific\u00f2 al secondo posto della gara riservata alle \"monoposto corsa fino a 750 cm\u00b3\" valida per il campionato italiano.\nIl telaio.\nIl telaio mantiene le caratteristiche, i materiali e il disegno, usati per la \"sport siluro\" biposto, tuttavia le dimensioni, necessariamente inferiori di una monoposto, permettono di limare ulteriormente il peso che scende cos\u00ec a soli 16\u00a0kg.\nI motori.\nLe Bandini \"formula tre\" utilizzarono le stesse motorizzazioni di cui si avvalsero le sport biposto dello stesso periodo: i Bandini-Crosley prima e seconda serie, anche se la durata minore delle gare per le monoposto permetteva l'uso di modifiche e regolazioni pi\u00f9 \"spinte\" come un aumento del rapporto di compressione o l'uso di bielle in lega d'alluminio. \nLe carrozzerie.\nLe carrozzerie in alluminio, realizzate alla Bandini furono di due tipi; differenti soprattutto nella parte anteriore: una molto simile alle siluro biposto, con griglia ad elementi orizzontali e verticali ellissoidale alta e molto arrotondata e l'altra pi\u00f9 bassa e spigolosa con la presa d'aria anteriore quasi a semicerchio. Entrambe le soluzioni non venivano saldate al corpo vettura ma avvitate ad esso, in modo da rendere possibile l'intercambiabilit\u00e0 oltre ad aggiungere praticit\u00e0 in caso di interventi nel vano motore o di contatti di gara.\nCome la parte frontale, anche la coda e i pannelli laterali del vano motore erano facilmente smontabili. Essi presentano aperture a branchie di squalo nelle due posizioni in relazione alla funzione svolta: prese d'aria fresca o sfoghi d'aria calda).\nLa loro posizione rivela l'uso di carburatori diversi (orizzontali o verticali). \nQuasi sempre presenti invece ampi sfoghi rettangolari sul corpo vettura, tra il vano motore e l'abitacolo, dove la carrozzeria \u00e8 profondamente scavata. A protezione aerodinamica del pilota, solo un piccolo \"vetrino\" o un parabrezza che lo avvolge integralmente ma per pochi centimetri in altezza.\nLa coda, molto corta e appuntita termina poco oltre l'assale posteriore in un punto cui confluisce anche la pinna-rollbar, originatasi subito alle spalle del pilota."}
{"id": "726554", "revid": "1913206", "url": "https://it.wikipedia.org/wiki?curid=726554", "title": "Gillis van Coninxloo", "text": "Biografia.\nNato ad Anversa, fu allievo dei pittori Pieter Coeck, Lenaert Kroes e Jan Mostaert e nel 1570 fu ammesso alla Gilda di San Luca: conclusa la sua formazione si stabil\u00ec in Francia, da dove dovette emigrare nel 1587 a causa delle Guerre di Religione (era di religione protestante). Dopo un soggiorno in Germania, si rec\u00f2 poi nel 1595 ad Amsterdam dove rest\u00f2 fino alla morte distinguendosi tra i paesaggisti olandesi. Tra l'altro, i suoi dipinti, \u00abaventi come tema il bosco, furono il punto di partenza per molti artisti olandesi\u00bb, e contribuirono pure al passaggio dalla pittura di paesaggio come scenografia a quella di paesaggio fine a se stesso.\nDivenne uno dei pi\u00f9 importanti pittori di paesaggi del tempo (fu probabilmente lui ad introdurre l'uso di inserire nei paesaggi della piccole scene di storia, di mitologia o a sfondo sacro): alla sua bottega venne affidata la formazione artistica degli orfani di Pieter Bruegel il Vecchio, Jan e Pieter il Giovane (che divenne poi suo genero). "}
{"id": "726557", "revid": "399", "url": "https://it.wikipedia.org/wiki?curid=726557", "title": "Claude Lorrain", "text": "Biografia.\nGiunse a Roma giovanissimo (nel 1616 partecip\u00f2 alla decorazione pittorica di Villa Lante di Bagnaia, presso Viterbo) e fu allievo del Cavalier d'Arpino e soprattutto di Agostino Tassi, paesaggista ed esperto di decorazione architettonica (era un apprezzato quadraturista): conclusa la sua formazione, nel 1625 torn\u00f2 in Francia e lavor\u00f2 agli affreschi per la chiesa dei Carmelitani di Nancy, ma dal 1626 si stabil\u00ec definitivamente a Roma, dove si specializz\u00f2 nel genere del paesaggio.\nI presupposti estetici di Claude Lorrain, cos\u00ec come quelli del suo connazionale Nicolas Poussin, vanno ricercati nell'interpretazione classicista della natura operata dai bolognesi Annibale Carracci e Domenichino.\nStrumento prezioso per seguire l'attivit\u00e0 del Lorenese \u00e8 il suo \"Liber Veritatis\", un album di 195 disegni che raccoglie le riproduzioni dei suoi lavori a partire dal 1639, redatto dall'artista per tutelare la propria opera (le sue tele, a partire dagli anni '30, erano divenute oggetto di imitazione).\nMor\u00ec a Roma nel 1682 e venne sepolto, secondo la sua volont\u00e0, nella chiesa di \"Trinit\u00e0 dei Monti\". Nel 1840 la sua salma venne traslata nella \"Chiesa di San Luigi dei Francesi\". L'epitaffio sulla sua tomba recita: \"rappresent\u00f2 in modo meraviglioso i raggi del sole all'alba e al tramonto sulla campagna\".\nLe opere grafiche di Claude Lorrain sono catalogate nel \"Catalogue Raisonne of the graphic work of Claude Lorrain\" curato da Lino Mannocci e pubblicato nel 1988 da Yale University Press.\nNel 1970 viene girato il cortometraggio \"The Art of Claude Lorrain\" di Dudley Shaw Ashton"}
{"id": "726558", "revid": "33277", "url": "https://it.wikipedia.org/wiki?curid=726558", "title": "Claudio Lorenese", "text": ""}
{"id": "726559", "revid": "33277", "url": "https://it.wikipedia.org/wiki?curid=726559", "title": "Claude Gell\u00e9e", "text": ""}
{"id": "726560", "revid": "33277", "url": "https://it.wikipedia.org/wiki?curid=726560", "title": "Claude Gel\u00e9e", "text": ""}
{"id": "726561", "revid": "1543377", "url": "https://it.wikipedia.org/wiki?curid=726561", "title": "Prom\u00e9th\u00e9e", "text": "Prom\u00e9th\u00e9e \u00e8 una trag\u00e9die lyrique in tre atti di Gabriel Faur\u00e9 (op. 82), su libretto di Jean Lorrain e Ferdinand H\u00e9rold, liberamente tratto dal mito di Prometeo e, in particolare, per la parte centrale, dal \"Prometeo incatenato\" di Eschilo.\nLa prima rappresentazione ebbe luogo all'arena di B\u00e9ziers il 27 agosto 1900, allestita per due sole sere, davanti a 15.000 spettatori.\nL'opera presenta una struttura anomala, in quanto il testo di alcuni personaggi, tra cui il protagonista, \u00e8 recitato anzich\u00e9 cantato. L'organico corale e orchestrale \u00e8 colossale, e include tre bande, 100 strumenti ad arco e ben 15 arpe. Ad esso si aggiunge il corpo di ballo.\nFaur\u00e9 affid\u00f2 l'orchestrazione di alcune parti ad un gruppo di amici, tra cui Charles Eustace, che diresse anche la prima esecuzione.\nL'opera, pur ottenendo un buon successo, non riusc\u00ec ad entrare in repertorio a causa dell'organico sterminato e dei proibitivi costi di produzione. Perci\u00f2 Jean Roger-Ducasse, allievo di Faur\u00e9, decise di riorchestrare la partitura per una normale orchestra sinfonica.\nAll'Op\u00e9ra di Parigi l'opera debutt\u00f2 il 5 dicembre 1907 nella versione originale e il 17 maggio 1917 nella versione di Roger-Ducasse."}
{"id": "726562", "revid": "33277", "url": "https://it.wikipedia.org/wiki?curid=726562", "title": "Claude Le Lorrain", "text": ""}
{"id": "726563", "revid": "17654", "url": "https://it.wikipedia.org/wiki?curid=726563", "title": "Prometeo (Faur\u00e9)", "text": ""}
{"id": "726565", "revid": "121095751", "url": "https://it.wikipedia.org/wiki?curid=726565", "title": "Agostino Tassi", "text": "Biografia.\nIn giovanissima et\u00e0 arriv\u00f2 a Roma ed entr\u00f2 come paggio al servizio del marchese Tassi, del quale poi assunse il cognome. Lavor\u00f2 inizialmente in Toscana (1594-1608) e in seguito a Genova, dove lavor\u00f2 ad affrescare il Palazzo Spinola. \nSi hanno pochissime notizie sui primi quindici anni della sua attivit\u00e0 di pittore, mentre al contrario gli anni dal 1615 al 1625 sono i pi\u00f9 documentati.\nDal 1610 si trasfer\u00ec definitivamente a Roma, dove fu molto attivo come quadraturista e paesaggista: alla sua bottega si formarono Viviano Codazzi, Costanzo de Peris e Claude Lorrain. Fu intimo di Orazio Gentileschi e della figlia Artemisia. Nella maturit\u00e0 si avvicin\u00f2 al classicismo carraccesco del Domenichino. \nTra le sue opere, vi sono numerosi interventi per la decorazione di diversi palazzi e ville di Roma e dintorni (\"Casino Ludovisi\", Quirinale, palazzo Pamphili, Palazzo Lancellotti), e palazzo Rospigliosi nel quale il Cardinale Scipione Caffarelli-Borghese gli aveva affidato la decorazione a fresco del Casino delle Muse, insieme a Gentileschi.\nTra i suoi allievi si pu\u00f2 citare Giovanni Battista Primi.\nLo stupro.\nNel febbraio 1612, mentre Orazio Gentileschi e Agostino Tassi stavano lavorando alla decorazione del Casino delle Muse, che li impegn\u00f2 dal settembre 1611 all'aprile 1612, Tassi venne accusato di aver \"stuprato\" Artemisia Gentileschi nel maggio 1611. Agostino Tassi venne infine condannato per lo stupro, la corruzione dei testimoni e la diffamazione di Orazio Gentileschi nel novembre 1612; su propria scelta, si esili\u00f2 a Roma."}
{"id": "726566", "revid": "767487", "url": "https://it.wikipedia.org/wiki?curid=726566", "title": "Marie-Claire Alain", "text": "Biografia.\nNasce in un'importante famiglia di musicisti: il padre Albert \u00e8 compositore, organista ed organaro; il fratello Jehan \u00e8 uno dei pi\u00f9 importanti compositori della sua generazione, nonch\u00e9 celebrato organista; la sorella Marie-Odile \u00e8 anch'ella organista, mentre Olivier \u00e8 pianista, organista, compositore e musicologo.\nDa bambina, non ama particolarmente l'organo, anche se sotto la guida del fratello Jehan mostrer\u00e0 un talento precoce che la porter\u00e0 a sostituire il padre all'organo di Saint-Germain-en-Laye gi\u00e0 da quando ha 12 anni. In circostanze tragiche, perde nel 1937 la sorella, e nel 1940 il fratello Jehan. Nel 1950 si sposa con Jacques Gommier. Insieme avranno due figli, Aur\u00e9lie e Beno\u00eet (morto nel 2010). Rimane vedova nel 1992.\nNel 1944 entra al Conservatorio di Parigi seguendo dapprima i corsi di Maurice Durufl\u00e9; successivamente, studier\u00e0 nella prestigiosa classe di Marcel Dupr\u00e9, dove avr\u00e0 come compagni di corso alcuni dei pi\u00f9 importanti organisti della scuola francese del Novecento, come Pierre Cochereau. Durante gli studi, ottiene quattro \"Premiers prix\" (organo, improvvisazione, armonia, fuga).\nNel 1950 debutta a Parigi e, dopo i primi concerti, riceve vari riconoscimenti internazionali, come il \"Premio Bach\" nel 1951. Nel frattempo prosegue il perfezionamento, studiando con Gaston Litaize e Andr\u00e9 Marchal. \u00c8 del 1954 il suo primo disco con opere inedite di Johann Sebastian Bach.\nL'attivit\u00e0 concertistica l'ha portata a tenere circa tremila concerti in tutti i continenti; inoltre ha inciso oltre duecento vinili e una sessantina di CD. Il suo repertorio spazia dal Cinquecento fino al primo '900 e annovera le integrali, tra gli altri, di J. S. Bach (3), Buxtehude, Bruhns, F. Couperin (3), Grigny (3), Pachelbel, Mendelssohn, Franck (2) e Jehan Alain (3), nonch\u00e9 altre incisioni di opere di Liszt, Durufl\u00e9 e Messiaen, eccetera.\nContinuatrice, nell'insegnamento, della grande scuola d'organo francese del '900, ha tenuto corsi in conservatori francesi e di altri paesi del mondo. All'Accademia di Haarlem dal 1956 al 1970, assieme a Luigi Ferdinando Tagliavini, Anton Heiller e Gustav Leonhardt, ha fortemente contribuito alla riscoperta e all'affermazione della prassi esecutiva organistica barocca. Ha fondato l'accademia Johann Sebastian Bach a Saint-Donat e ha tenuto corsi a Romainm\u00f4tier sull'organo costruito dal padre. Ha collaborato a lungo al St. Albans International Organ Festival. Tra i suoi pi\u00f9 importanti allievi, spiccano importanti organisti come Guy Bovet, Daniel Roth, Wolfgang R\u00fcbsam, Marina Tchebourkina, Olivier Vernet, ecc.\nTenne il suo ultimo concerto in Italia all'organo romantico francese di Salgareda, in provincia di Treviso il 18 settembre del 2008. In precedenza, sul medesimo strumento opera dell'organaro Andrea Zeni di Tesero [TN], tenne un concerto anche nel 2005.\nDal 2010 ha interrotto l'attivit\u00e0 concertistica, colpita dalla malattia di Alzheimer. \u00c8 scomparsa nella notte del 26 febbraio 2013 all'et\u00e0 di 86 anni, in una casa di riposo di Le Pecq, vicino a Parigi."}
{"id": "726568", "revid": "599013", "url": "https://it.wikipedia.org/wiki?curid=726568", "title": "Sestri", "text": ""}
{"id": "726571", "revid": "1793900", "url": "https://it.wikipedia.org/wiki?curid=726571", "title": "Saskatchewan (fiume)", "text": "Il Saskatchewan \u00e8 un fiume del Canada lungo 547\u00a0km.\nNasce dalla confluenza di due fiumi: il North Saskatchewan e il South Saskatchewan, che si incontrano nella provincia di Saskatchewan; scorre verso est attraversando il Manitoba, fino a sfociare nel Cedar Lake.\nIl North Saskatchewan (1287\u00a0km) nasce nell'Alberta sudoccidentale, sulle Montagne Rocciose, dal ghiacciaio Columbia; \u00e8 orientato verso est e tocca le citt\u00e0 di Edmonton in Alberta e Prince Albert nel Saskatchewan.\nIl South Saskatchewan (1.392\u00a0km) \u00e8 formato a sua volta dalla confluenza di due fiumi, il Bow e l'Oldman, che si incontrano nella parte sud dell'Alberta; scorre in direzione nord-est e tocca le citt\u00e0 di Medicine Hat (Alberta) e Saskatoon (Saskatchewan).\nHa un bacino di 335.900\u00a0km2, ed una portata di circa 700\u00a0m\u00b3/s."}
{"id": "726575", "revid": "2039709", "url": "https://it.wikipedia.org/wiki?curid=726575", "title": "Gari (fiume)", "text": "Il Gari \u00e8 un fiume dell'Italia centro-meridionale che si sviluppa nel Lazio meridionale, nella zona del Cassinate.\nIl fiume deve la sua importanza per il fatto che, dalla sua confluenza con il Liri, nasce il fiume Garigliano, che segna il confine meridionale tra le regioni Lazio e Campania. Il Gari fu inoltre teatro di uno degli eventi pi\u00f9 cruenti della seconda guerra mondiale, sebbene la battaglia che vi si svolse sia meglio nota con il nome di Battaglia del fiume Rapido.\nIl percorso del fiume.\nIl Gari nasce nel cuore della citt\u00e0 di Cassino, nel Lazio meridionale. Le sue sorgenti sorgono alle pendici di Montecassino e della Rocca Janula, alle spalle della Chiesa Madre e, quindi, della centralissima Piazza Corte.\nDopo un breve tratto sotterraneo, il Gari riemerge all'interno del Parco XV Marzo 1944 (o Villa Comunale) di Cassino, dove si divide in due rami, che si ricongiungono all'interno del parco stesso, formando il caratteristico laghetto. Un tratto del fiume all'interno del Comune di Cassino \u00e8 costeggiato da un percorso pedonale e ciclabile.\nLungo il suo cammino il Gari riceve le acque del Rapido nei pressi delle Terme varroniane, dove incrementa la sua portata grazie anche all'afflusso di innumerevoli fonti di acque sorgive.\nIl Gari, proseguendo il suo corso verso sud-ovest, riceve l'acqua da qualche piccolo affluente (come il Faio ed il Corvo) per poi congiungersi con il fiume Liri nel territorio comunale di Sant'Apollinare, nella localit\u00e0 appunto detta Giunture. Poco prima di congiungersi con il Liri, il fiume segna, per un breve tratto, il confine regionale tra Lazio e Campania. Dopo essersi congiunto con il Liri, il fiume prende la denominazione di Garigliano. Da qui prosegue per altri 38\u00a0km ricevendo da sinistra il fiume Peccia e, presso la foce, il torrente Ausente andando poi a sfociare nel Mar Tirreno nel golfo di Gaeta mantenendo per tutto il percorso i confini naturali tra il Lazio e la Campania.\nIl fiume Gari \u00e8 inoltre particolarmente noto per l'elevata corrente delle sue acque (portata stimata a circa 20\u00a0m\u00b3/s), dato che le sue sorgenti si collocano proprio in quello che \u00e8 considerato il bacino idrico pi\u00f9 vasto d'Europa.\nEventi storici.\nDal 20 al 22 gennaio 1944, sul tratto di fronte alla frazione cassinate di Sant'Angelo in Theodice, si svolse la cosiddetta \"battaglia del fiume Rapido\", parte della prima battaglia di Cassino, uno degli eventi pi\u00f9 cruenti della seconda guerra mondiale. Per questo il Gari \u00e8 detto anche \"fiume delle quattro battaglie\". A ricordo del tragico evento del '44, sul ponte per l'appunto chiamato \"delle quattro battaglie\", nel 2008 \u00e8 stata posta una Campana della Pace a ricordo dei caduti."}
{"id": "726643", "revid": "34222", "url": "https://it.wikipedia.org/wiki?curid=726643", "title": "L'alternanza politica", "text": ""}
{"id": "726644", "revid": "339392", "url": "https://it.wikipedia.org/wiki?curid=726644", "title": "Bishamon", "text": ""}
{"id": "726645", "revid": "1870773", "url": "https://it.wikipedia.org/wiki?curid=726645", "title": "Bishamonten", "text": ""}
{"id": "726654", "revid": "466539", "url": "https://it.wikipedia.org/wiki?curid=726654", "title": "Saragozza", "text": "Saragozza (: ; in spagnolo e aragonese \"Zaragoza\") \u00e8 una citt\u00e0 della Spagna di 681 877 abitanti, capoluogo della regione Aragona e della provincia e comarca omonime. \u00c8 la quinta citt\u00e0 spagnola per numero di abitanti e la quarta per sviluppo economico.\n\u00c8 posta nella zona nord-orientale della Spagna, a circa 300\u00a0km da Madrid, Barcellona, Bilbao, Valencia e Tolosa, per cui si trova al centro di un importante nodo di comunicazioni.\n\u00c8 affacciata sulla riva destra dell'Ebro e al centro di una vasta depressione, un tempo desertica, ma ora abbastanza fertile grazie ad alcune canalizzazioni d'irrigazione che suppliscono alla scarsa piovosit\u00e0 della zona, una delle pi\u00f9 basse della Spagna con una media di 323\u00a0mm di pioggia all'anno. \u00c8 sede arcivescovile e universitaria.\nDal 14 giugno al 14 settembre 2008 la citt\u00e0 \u00e8 stata sede dell'Esposizione Internazionale 2008 con il tema \"Acqua e sviluppo sostenibile\".\nGeografia fisica.\nTerritorio.\nLa citt\u00e0 si trova al centro della valle dell'Ebro, fiume che la attraversa in corrispondenza della confluenza dei due fiumi tributari Huerva e G\u00e1llego. Parte del territorio comunale \u00e8 occupato da una riserva naturale (\"Reserva natural dirigida de los Sotos y Galachos del Ebro\") che tutela proprio il particolare ecosistema fluviale.\nClima.\nSaragozza ha un clima mediterraneo semi-arido, tipico della depressione del fiume Ebro. Gli inverni non sono particolarmente freddi anche se le gelate notturne e le nebbie mattutine sono abbastanza frequenti nel mese di gennaio. Le precipitazioni nevose sono invece sporadiche e in alcuni anni del tutto assenti. Le estati sono molto secche e calde con la massima giornaliera che supera i 31\u00a0\u00b0C sia a luglio che ad agosto. Le precipitazioni sono scarse e concentrate soprattutto a primavera. I venti soffiano prevalentemente da nord, con maggiore intensit\u00e0 in inverno e ad inizio della primavera.\nStoria.\nFondata nel 25 a.C. dall'imperatore Cesare Augusto come colonia con il nome di Caesaraugusta, e costituita nei pressi di un insediamento degli Iberi (Salduie), fu uno dei centri pi\u00f9 importanti della \"Hispania Tarraconensis\", e una delle tre (poi quattro) Province in cui i Romani divisero la Spagna. Alla caduta dell'Impero romano d'Occidente fu occupata dai Visigoti.\nFu tra le prime citt\u00e0 spagnole a convertirsi al Cristianesimo e nel 713 venne conquistata dagli Arabi che trasformeranno tre secoli pi\u00f9 tardi Saraqus\u1e6da nella capitale \"\u1e6d\u0101\u02beifa\" retta dalla dinastia dei Banu Hud, che nell'XI secolo, dopo il crollo del califfato di Cordova, rivaleggi\u00f2 con Cordova, Siviglia, Toledo e Merida.\nNel 778 venne assediata da Carlo Magno, ma questi fu costretto ad abbandonare il campo per un'insurrezione sassone.\nFu conquistata nel 1118 dai cristiani, organizzati in una spedizione militare al comando di Alfonso I, re di Aragona, e di Gastone IV, visconte del B\u00e9arn, con la partecipazione di Guy de Lons, vescovo di Lescar. Visse cos\u00ec un periodo di grande prosperit\u00e0, essendo divenuta capitale del Regno d'Aragona.\nA Saragozza le vie mantengono molti riflessi del passato, come quella denominata de los Caballeros (dei Cavalieri) di Santiago, del Santo Sepolcro, di San Giovanni della Croce, oltre alla piazza della Maddalena, alla Torre e chiesa della Maddalena. Nella Calle de Santa Cruz (via di Santa Croce), si trova la Chiesa dell'Esaltazione della Santa Croce, sul cui muro \u00e8 scolpito un crismon molto interessante.\nDurante la guerra napoleonica sostenne due assedi da parte delle truppe francesi nel 1808 e 1809.\nMonumenti e luoghi d'interesse.\nFra i monumenti pi\u00f9 importanti di Saragozza si possono citare:\nCultura.\nL'Universit\u00e0 di Saragozza (in spagnolo \"Universidad de Zaragoza\") \u00e8 un'universit\u00e0 pubblica; ha campus a Saragozza, Huesca, Jaca, Teruel e La Almunia de Do\u00f1a Godina. Fondata nel 1542, riunisce nel 2014 pi\u00f9 di 30 000 studenti e 3 000 membri docenti tra i suoi 22 centri e 74 corsi di laurea.\nInfrastrutture e trasporti.\nSaragozza \u00e8 collegata tramite l'autostrada con Madrid, Barcellona, Valencia, Bilbao e Tolosa che distano tutte circa 300\u00a0km.\nL'aeroporto di Saragozza (Codice IATA: ZAZ), su cui operano principalmente Air Europa, Air Nostrum e Ryanair, \u00e8 un piccolo scalo commerciale costruito a 10\u00a0km dalla citt\u00e0, dove ha sede un'importante base militare dell'aviazione spagnola; la pista \u00e8 inoltre usata dalla NASA per operazioni di atterraggio d'emergenza dello Space Shuttle.\nSaragozza \u00e8 servita dalla ferrovia ad alta velocit\u00e0 (Alta Velocidad Espa\u00f1ola o AVE) poich\u00e9 si trova sulla linea Madrid-Barcellona: Madrid \u00e8 raggiungibile in 1:15, Barcellona in 1:30 circa. La stazione centrale intermodale di \"Zaragoza-Delicias\" connette la rete ferroviaria nazionale con quella degli autobus urbani e, dal 2008, con la linea ferroviaria suburbana (\"Cercan\u00edas\").\nLa rete cittadina di autobus, gestita da \"TUZSA\", si compone di 28 linee regolari diurne e 7 notturne.\n\u00c8 stata realizzata una tranvia, inaugurata nel 2011 e completata nel 2013, che attraversa la citt\u00e0 da nord a sud.\nEconomia.\nSaragozza \u00e8 un importante centro produttivo e commerciale, con stabilimenti tessili, alimentari (soprattutto zuccherifici), industrie meccaniche e dell'automobile, cartiere, cementifici e impianti di lavorazione del vetro.\nAmministrazione.\nGemellaggi.\nSaragozza \u00e8 gemellata con:\nHa rapporti bilaterali con:"}
{"id": "726655", "revid": "298055", "url": "https://it.wikipedia.org/wiki?curid=726655", "title": "Horst (Ciclo dell'Eredit\u00e0)", "text": ""}
{"id": "726658", "revid": "111920850", "url": "https://it.wikipedia.org/wiki?curid=726658", "title": "Concerto triplo (Beethoven)", "text": "Il Concerto per pianoforte, violino, violoncello e orchestra, op. 56 di Ludwig van Beethoven, chiamato semplicemente Concerto triplo, composto tra il 1803 e il 1804, appartiene allo stesso periodo della terza sinfonia e sonata per pianoforte \"Appassionata\". Fu scritto appositamente per l'Arciduca Rodolfo che in quegli anni era diventato suo allievo di pianoforte e per i due solisti a suo servizio, il violinista Carl August Seidler e il violoncellista Anton Craft, ambedue ottimi virtuosi.\n\u00c8 il primo concerto in assoluto che fu concepito per quel tipo di complesso. Durante la vita di Beethoven fu eseguito una sola volta, ed anche dopo la sua morte \u00e8 raramente entrato nelle sale da concerto, colpa delle accuse di 'mediocrit\u00e0' da parte dei concertisti dell'epoca, oltre che per l'inusuale presenza di tali strumenti concertanti insieme.\n\u00c8 formato da tre movimenti:\nStrumenti dell'orchestra.\nL'orchestra accompagnatrice del trio di solisti \u00e8 una tipica orchestra classica del crinale tra il Settecento e l'Ottocento:"}
{"id": "726659", "revid": "287204", "url": "https://it.wikipedia.org/wiki?curid=726659", "title": "Bhai\u1e63ajyaguru", "text": "Bhai\u1e63ajyaguru \u2014 dal sanscrito \"Maestro della Medicina\"; in cinese Y\u00e0osh\u012b F\u00f3 (); giapponese ; coreano Yaksa Yeorae (\uc57d\uc0ac\uc5ec\ub798); tibetano Sman-bla \u2014 o pi\u00f9 formalmente Bhaisajyaguruvaid\u016bryaprabha (\"Maestro della Medicina dalla Luce Lapislazzuli\"), in giapponese , noto anche come Buddha della Medicina o Maestro delle Cure, \u00e8 il Buddha che rappresenta la medicina e il suo potere curativo. Non \u00e8 da confondere con Bhai\u1e63ajyar\u0101ja, il bodhisattva detto \"Re della Medicina\".\nOrigine.\nBhaisajyaguru \u00e8 descritto, per la prima volta, nel \"Bhaisajyaguru-sutra\" (\"Sutra del Maestro della Medicina\" da cui prende il nome), come il Signore della Medicina, il cui voto originario comprende 12 elementi: \nCome ogni altro Buddha, Bhaisayjaguru regna su una Terra Pura.\nEssa \u00e8 detta Vaid\u016bryanirbh\u0101sa (lett.\"Simile al Lapislazzuli\"), e si trova ad est del nostro universo.\nLa Terra Pura di Bhaisayjaguru \u00e8 descritta sia nei \"Quattro Tantra\" della Medicina Tibetana, sia nella biografia di Yuthok Yonten Gonpo \" il vecchio\".\nEssa \u00e8 circondata da cieli color lapislazzuli, con al centro la citt\u00e0 curativa detta Sudarsana (lett.\"Bella da contemplare\").\nAl centro della citt\u00e0 sorge il Palazzo celeste, la cui base \u00e8 lo Spazio della realt\u00e0 senza elaborazioni (Sans. Dharmadhatu).\nIl Palazzo \u00e8 costituito da cinque tipi di gioielli, ed \u00e8 ornato da gemme preziose che guariscono i quattrocento tipi di malattie.\nNella parte interna del Palazzo dimora Bhaisayjaguru, che emana luce color lapislazzuli, ed \u00e8 circondato da un enorme schiera di Bodhisattva, discepoli Buddhisti e non Buddhisti, e dai dodici generali degli Yaksa : Kumbira, Vajra, Mikila, Andira, Anila, Sandila, Indra, Pajira, Mahoraga, Sindura, Catura e Vikarala.\nInoltre \u00e8 affiancato da due Bodhisattva, che sono al suo servizio: Suryaprabha (lett.\"Luce del sole\") e Candraprabha (lett.\"Luce della luna\"), con cui costituisce una \"Triade Augusta\".\nNella parte esterna del palazzo risiedono, circondati da Arhat e da Bodhisattva, altri sette Buddha della Medicina, che sono emanazioni stesse di Bhaisajyaguru: \nSuvarnabhadravimalaratnaprabhasa (lett.\"Splendore dorato del santo gioiello puro\"); Dharmakirtisagaraghosa (lett.\"Profondo suono della gloria del Dharma\"); Abhijnaraja (lett.\"Re della Conoscenza Superiore\"); Ratnasikhin (lett.\"Cresta Ingioiellata\"); Suparikirtinamasri (lett.\"Somma gloria che libera dal dolore\"); Sabdaghosaraja (lett.\"Re del suono melodioso\"); Sakyamuni (lett.\"Santo dei Sakya\").\nQuattro montagne indicano i punti cardinali di Vaiduryanirbhasa: A sud la montagna Vibhuti (lett.\"Penetrante\"), di natura solare, che custodisce tutti i rimedi e le piante che curano le malattie fredde; A nord la montagna Himavat (lett.\"coperta di neve\"), di natura lunare, dove crescono tutte le piante che guariscono le malattie calde; A est la montagna Surabhita (lett.\"Profumata\"), coperta da una foresta di mirabolano o rusticano, una pianta dalla cui noce si estrae un olio , che funge da potente lassativo e purgante; A ovest il monte Malaya (lett.\"Giardino\"), dove si trovano tutti i tipi di minerali e sorgenti termali.\nIn questi luoghi vive un incredibile numero di uccelli ed animali (tutti emanazioni di Bhaisajyaguru).\nColoro che rinascono in questo Buddhaksetra (lett.\"Campo di Buddha\") sono i terapeuti autentici, i medici, e coloro che cantano con fede il nome di Bhaisajyaguru.\nIconografia.\nBhaisajyaguru \u00e8 tipicamente rappresentato seduto nella posizione del loto, con indosso le vesti monacali. Il suo corpo \u00e8 di colore blu lapislazzuli.\nNella mano sinistra, adagiata in grembo nel dhyanimudra (lett.\"Gesto della meditazione\"), tiene una ciotola per i rimedi, mentre con la destra esegue il varadamudra, \"Gesto del dono\", e regge un ramoscello di Mirabolano.\nIn Cina e in Giappone la sua iconografia varia: In genere \u00e8 rappresentato con un corpo di colore dorato, in piedi o seduto, con le mani nell'abhayamudr\u0101 (lett. \"Gesto di protezione\") o nel varadamudra.\nSpesso viene presentato nella \"Triade Augusta\" insieme a Suryaprabha e Candraprabha.\nCulto.\nGiappone.\nA partire dal VII secolo il culto di Yakushi \u00e8 diventato molto popolare in Giappone (assieme a quelli dei Buddha Shakyamuni, Amida e Vairocana), soppiantando in gran parte quello di Ashuku (Ak\u1e63obhya). Parte del ruolo di Yakushi \u00e8 passato poi a Jizo (K\u1e63itigarbha), ma Yakushi presiede ancora alle cerimonie delle ricorrenze funebri nel buddhismo giapponese.\nTibet.\nMeditare sul Buddha della Medicina, il Supremo Curatore (o \"Sangye Menla\" in tibetano) \u00e8 non solo un metodo molto potente per curare e aumentare le capacit\u00e0 curative proprie e altrui, ma anche per superare le malattie interiori dell'affezione, dell'astio, e dell'ignoranza. \u00c8 quindi molto venerato per alleviare le malattie e le sofferenze fisiche e mentali. Nel Buddhismo tibetano il potere del Buddha della Medicina \u00e8 la benedizione pi\u00f9 potente per curare e per risvegliare l'innata saggezza curativa che \u00e8 presente in ogni individuo.\nMantra.\nCi sono due versioni del Mantra del Buddha della Medicina in sanscrito, la \"lunga\":\nLett: \" Om, lode al Beato Maestro della Medicina, il Re della luce color lapislazzuli, il Cos\u00ec-andato, il Venerabile, il perfettamente e completamente Risvegliato, l'Esempio (per noi): Om, o Medicina , o Medicina , Grande Medicina , Re della Medicina , che hai raggiunto la piena Conoscenza, benedicimi.\"\nE la \"corta\", nota come \"Mantra del Cuore del Buddha della Medicina\":\nSi ritiene che la recitazione di questo mantra sia molto efficace per curare dalle sofferenze fisiche e per purificarsi dal karma negativo.\nUn rituale molto in uso in caso di malattia \u00e8 di recitare ogni giorno il mantra nella sua forma lunga per 108 volte su un bicchiere d'acqua e poi berne il contenuto: si crede che questo santifichi l'acqua con la benedizione del Buddha della Medicina ed abbia cos\u00ec effetti curativi.\n\u00c8 d'uso inoltre nel buddhismo tibetano recitare il mantra prima di ogni pasto non vegetariano; si crede che l'animale defunto possa cos\u00ec essere liberato dal suo karma negativo e reincarnarsi quindi in un'esistenza pi\u00f9 felice.\nIn Giappone il mantra pi\u00f9 diffuso recita:"}
{"id": "726660", "revid": "196390", "url": "https://it.wikipedia.org/wiki?curid=726660", "title": "Buddha della Medicina", "text": ""}
{"id": "726661", "revid": "339392", "url": "https://it.wikipedia.org/wiki?curid=726661", "title": "Digital Audio Broadcast", "text": ""}
{"id": "726666", "revid": "466539", "url": "https://it.wikipedia.org/wiki?curid=726666", "title": "Bene Veblen", "text": "I beni Veblen sono quelle merci per cui il desiderio di acquistarle da parte dei consumatori aumenta al crescere del loro prezzo, il che appare in contraddizione con la legge della domanda e dell'offerta. Il nome deriva dall'economista Thorstein Veblen, che ne teorizz\u00f2 le propriet\u00e0 nel saggio \"La teoria della classe agiata\" (1899).\nLa definizione non implica che i beni Veblen esistano effettivamente, tuttavia si assume che alcuni tipi di beni di categoria superiore, come ad esempio vini pregiati o profumi, siano beni Veblen, in quanto una diminuzione nel loro prezzo non li farebbe pi\u00f9 percepire come beni esclusivi o di alta categoria e farebbe decrescere il desiderio della gente di acquistarli."}
{"id": "726667", "revid": "125660806", "url": "https://it.wikipedia.org/wiki?curid=726667", "title": "Lapislazzuli", "text": "Il lapislazzuli (meno comune lapislazuli, lapislazzulo o lapislazoli) \u00e8 una delle pietre preziose conosciute sin dall'et\u00e0 antica.\nEtimologia.\nDeriva dal latino \"lapis\", \"pietra\" e dal latino medievale \"lazulum\", dall'arabo \u0644\u0627\u0632\u0648\u0631\u062f \"l\u0101zuward\" che a sua volta deriva dal persiano \u0644\u0627\u0698\u0648\u0631\u062f \"l\u00e4\u017ew\u00e4rd\" \"azzurro\".\nLo stesso termine \"azzurro\" deriva da \"l\u00e4\u017ew\u00e4rd\", passato all'arabo \u0644\u0627\u0632\u0648\u0631\u062f\u064a \"l\u0101zward\u012b\" \"lapislazzuli\" e al greco bizantino (\u03bb\u03af\u03b8\u03bf\u03c2) \u03bb\u03b1\u03b6\u03bf\u03cd\u03c1\u03b9\u03bf\u03c2 (\"l\u00edthos\") \"laz\u00farios\", con aferesi della lettera \"l\" sentita come articolo, quindi (\"l'\") *\"az\u00fario\" &gt; \"azzurro\".\nStoria.\nL'utilizzo di questa gemma risale al V millennio a.C., al tempo in cui fu molto usata, ad esempio, per la fabbricazione dei gioielli trovati nelle tombe faraoniche in Egitto.\nCon il lapislazzulo si creava attraverso la macinazione e altri procedimenti, il pi\u00f9 pregiato blu degli affreschi medievali, dalla tonalit\u00e0 intensa ed estremamente resistente nel tempo. Il costo di questa materia prima era paragonabile a quello dell'oro, se si pensa che le uniche miniere conosciute erano in Afghanistan. La ricchezza del materiale aveva anche un significato devozionale: nell'arte sacra ritrarre la divinit\u00e0 con materiali preziosi era una sorta di offerta che si faceva nei suoi confronti.\nAnche nell'epoca Babilonese questo materiale veniva particolarmente usato. Si pu\u00f2 riscontrare infatti l'utilizzo del lapislazzuli nella famosa Porta di Ishtar che fungeva da ingresso principale alla grande citt\u00e0 di Babilonia.\nNell'et\u00e0 moderna, famose sono le coppe e i vasi in lapislazzuli che appartennero ai Medici, famiglia regnante a Firenze nel XIV - XVIII secolo. Michelangelo ne usa abbondantemente per affrescare sia la Cappella Sistina (in particolare nel \"Giudizio universale\") sia la Cappella Paolina (\"Conversione di Saulo\" e \"Crocifissione di san Pietro\"). A Roma nella Chiesa del Ges\u00f9, alla sommit\u00e0 dell'altare di Sant'Ignazio di Loyola, c'\u00e8 una grande sfera ricoperta di lapislazzuli.\nCaratteristiche.\n\u00c8 prevalentemente di colore azzurro intenso (ma ne esistono anche campioni di colore pi\u00f9 vicino al celeste, a seconda della quantit\u00e0 di calcite).\nIl lapislazzuli \u00e8 costituito da una elevata concentrazione di lazurite con associati altri minerali accessori come calcite e inclusioni di pirite.\nIl lapislazzuli si trova in giacimenti soprattutto in Afghanistan (Miniera di Sar-e-Sang, in Badakhshan, citata anche da Marco Polo), in Cina e Cile. \u00c8 presente anche in alcune effusioni dei vulcani campani e laziali."}
{"id": "726668", "revid": "188323", "url": "https://it.wikipedia.org/wiki?curid=726668", "title": "Testata nucleare", "text": ""}
{"id": "726670", "revid": "640277", "url": "https://it.wikipedia.org/wiki?curid=726670", "title": "Il-G\u017cira", "text": ""}
{"id": "726675", "revid": "125869223", "url": "https://it.wikipedia.org/wiki?curid=726675", "title": "Dvirkiv\u0161\u010dyna", "text": "Dvirkiv\u0161\u010dyna (, ) \u00e8 un villaggio ucraino del distretto di Jahotyn (oblast' di Kiev), a 100 chilometri a est dalla capitale Kiev."}
{"id": "726678", "revid": "84184", "url": "https://it.wikipedia.org/wiki?curid=726678", "title": "Pochade", "text": "La pochade \u00e8 un genere di commedia, nata a Parigi sul finire del XIX secolo, strutturata su canovacci di vicende amorose, intrighi e colpi ad effetto. Il termine sembra derivare da \"pochard\" e \"poissard\", personaggi volgari e burleschi del vaudeville.\nOttenne grande successo nel pubblico borghese del tempo, annoverando tra i suoi autori Georges Feydeau e Tristan Bernard.\nTra gli attori ed interpreti famosi del genere, nelle prime rappresentazioni teatrali, si ricordano i francesi Vincent Le Zoir e Serge Dind e il tedesco Steven Rominz.\nLa sexy pochade al cinema.\nIl cosiddetto genere della \"sexy pochade\" (o della commedia erotica all'italiana) prende avvio nel triennio 1967-1970. \nL'anno cerniera resta comunque il 1972 e il film che contribu\u00ec alla fortuna della sexy commedia \u00e8 considerato \"Quel gran pezzo dell'Ubalda tutta nuda e tutta calda\", con Edwige Fenech e Gabriella Giorgelli.\nLa \"sexy pochade\" ha poi una battuta d'arresto, schiacciata tra i cinepanettoni e il genere, anch'esso in declino, dell'hardcore vero e proprio."}
{"id": "726683", "revid": "63716", "url": "https://it.wikipedia.org/wiki?curid=726683", "title": "Lapislazuli", "text": ""}
{"id": "726685", "revid": "119411132", "url": "https://it.wikipedia.org/wiki?curid=726685", "title": "Principio di buon andamento", "text": "Il principio di buon andamento, in diritto, \u00e8 un principio che orienta l'attivit\u00e0 della pubblica amministrazione, volta alla realizzazione dell'interesse pubblico, si conformi ai criteri dell'efficacia ed efficienza.\nCaratteri.\nL'Art. 97 della Costituzione italiana, dedicato alla Pubblica Amministrazione individua alcuni principi fondamentali.\nFra questi, al secondo comma, vi \u00e8 quello del buon andamento.\nLa norma reca infatti: \"I pubblici uffici sono organizzati secondo disposizioni di legge, in modo che siano assicurati il buon andamento e l'imparzialit\u00e0 dell'amministrazione\".\nSulla base di tale previsione normativa i criteri generali da osservare sono:\nUn'applicazione di tale principio \u00e8 costituita dalla regola che consente l'utilizzazione presso altri enti locali di dipendenti di altri enti per le sole prestazioni lavorative che non rechino pregiudizio al corretto svolgimento del rapporto di lavoro presso l'ente di appartenenza e non interferiscano con i suoi compiti istituzionali.\nPrincipio di ragionevolezza.\nLa Corte costituzionale della Repubblica Italiana ha stabilito che il rispetto del principio di buon andamento richiede anche il rispetto del principio di ragionevolezza. Per esempio:\nUlteriori principi.\nAltri principi dell'attivit\u00e0 amministrativa fondamentali contenuti nella norma sono quello di imparzialit\u00e0 e quello di legalit\u00e0.\nPrincipio di imparzialit\u00e0.\nIl principio di imparzialit\u00e0 della pubblica amministrazione stabilisce che l'attivit\u00e0 della pubblica amministrazione, volta alla realizzazione dell'interesse pubblico, deve essere svolta con imparzialit\u00e0.\nL'imparzialit\u00e0 deve intendersi sia come divieto di qualsiasi forma di favoritismo nei confronti di alcuni soggetti, sia come ugual diritto di tutti i cittadini ad accedere ai servizi erogati dalla pubblica amministrazione.\nPrincipio di legalit\u00e0.\nIl principio di legalit\u00e0 comporta che la pubblica amministrazione trovi nella legge i fini della propria azione e i poteri giuridici che pu\u00f2 esercitare e non pu\u00f2 esercitare alcun potere al di fuori di quelli che la legge le attribuisce.\n\u00c8 espressione del principio democratico e della supremazia della volont\u00e0 popolare."}
{"id": "726686", "revid": "34928", "url": "https://it.wikipedia.org/wiki?curid=726686", "title": "Tavolette di Pyrgi", "text": ""}
{"id": "726688", "revid": "122603194", "url": "https://it.wikipedia.org/wiki?curid=726688", "title": "Umberto Spadaro", "text": "Biografia.\nUmberto era figlio d'arte perch\u00e9 nato da due attori catanesi, Rocco e Rosalia, che recitavano nella compagnia di Giovanni Grasso. Si narra che il suo debutto avvenne a soli sei giorni di vita, fra le braccia di Angelo Musco. La sua pi\u00f9 grande passione fu il teatro, anche se a questa altern\u00f2 alcune importanti partecipazioni nel cinema. Professionalmente collabor\u00f2 spesso con Turi Ferro, con cui sostenne la nascita del Teatro Stabile di Catania. Oggi la scuola di recitazione dello Stabile \u00e8 intitolata al suo nome. Era fratello dell'attore Peppino Spadaro e delle attrici Grazia, Italia e Mariuccia Spadaro. Mor\u00ec a Roma il 12 ottobre 1981 a 76 anni."}
{"id": "726689", "revid": "767487", "url": "https://it.wikipedia.org/wiki?curid=726689", "title": "Valentina Dorme", "text": "I Valentina Dorme sono un gruppo musicale indie pop italiano fondato a Treviso nel 1992.\nCarriera artistica.\nIl gruppo nasce nel 1992, ma \u00e8 a fine del '93 che pubblica il primo demotape, \"Leggero Anticipo\", che contiene 8 brani e ha una tiratura di sole 200 copie. L'anno successivo gli far\u00e0 seguito il secondo nastro autoprodotto, \"Iena qualsiasi\", 10 canzoni e circa 300 copie.\nDopo un terzo demo, \"Ti supplico consolami\", che raccoglie i brani dei due cd precedenti e una traccia dal vivo, la svolta sembra arrivare nel 1997, quando i due brani \"Stanze a ore\" e \"La bella eco\" vengono scelti per far parte di una compilation dedicata al rock d'autore curata dal settimanale \"Il Mucchio Selvaggio\".\nIn realt\u00e0 il gruppo deve ancora passare attraverso tre dischi autoprodotti, \"Giorni spesi a guardare le siepi\" (1997), \"Nuotare a delfino\" (1999) e \"Gli squali\" (2000), prima di riuscire a pubblicare il primo disco ufficiale per l'etichetta Fosbury Records, \"Capelli rame\" nel 2002. Il disco ottiene un buon riscontro di critica e nel novembre dello stesso anno vince il premio \"Fuori dal Mucchio\" come miglior album italiano d'esordio 2001/2002\nNel 2005 esce il secondo cd ufficiale, sempre per Fosbury/Audioglobe, \"Il coraggio dei piuma\".\nIl 4 giugno del 2009 \u00e8 uscito l'album \"La carne.\" prodotto da Giulio Ragno Favero e pubblicato da Fosbury Records.\nIl 17 aprile 2015, dopo una pausa durata 6 anni, la band ha pubblicato il nuovo album La estinzione naturale di tutte le cose."}
{"id": "726690", "revid": "104265", "url": "https://it.wikipedia.org/wiki?curid=726690", "title": "Diploma", "text": "Il diploma \u00e8 un attestato rilasciato da un'autorit\u00e0 pubblica, idoneo a conferire un titolo di studio, o un diritto.\nTipologie.\nDiploma di benemerenza.\nAttestazione rilasciata dal Presidente della Repubblica, su proposta del Ministro della Pubblica Istruzione, a benemeriti dell'istruzione e dell'insegnamento.\nDiploma militare.\nAttestazione in vigore durante l'epoca romana, che abilitava i possessori di questo documento, reduci di campagne militari, ad ottenere la cittadinanza per s\u00e9 e i propri discendenti.\nDiploma scolastico.\n\u00c8 un titolo di studio rilasciato da un ente scolastico dopo aver superato l'esame di maturit\u00e0 al termine del ciclo di istruzione secondaria.\nDiploma professionale.\nIl diploma professionale \u00e8 un titolo di studio che si ottiene dopo aver portato a termine un percorso di istruzione/formazione finalizzato al conseguimento di una qualifica professionale al termine di un corso di formazione professionale, certificato appunto dal diploma.\nDiploma universitario.\nAttestazione rilasciata da una universit\u00e0 dopo aver conseguito una laurea."}
{"id": "726691", "revid": "173617", "url": "https://it.wikipedia.org/wiki?curid=726691", "title": "Rocky Mattioli", "text": "\u00c8 stato campione del mondo WBC dei pesi medi junior tra il 1977 e il 1979.\nBiografia.\nMattioli nacque a Ripa Teatina, lo stesso comune abruzzese da cui emigrarono negli Stati Uniti i genitori di Rocky Marciano, uno dei pi\u00f9 grandi pesi massimi della storia del pugilato. All'et\u00e0 di 6 anni emigr\u00f2 anche lui, con la famiglia, in Australia. \nLa carriera.\nMattioli inizi\u00f2 a boxare come professionista nel 1970, in Australia, dove si distinse per la combattivit\u00e0 e la potenza di pugno, conquistando il titolo australiano dei welter e mantenendolo fino al 1975, quando si trasfer\u00ec in Italia. Tra gli avversari battuti nettamente ai punti, l'anziano sfidante di Duilio Loi ed ex campione del mondo dei welter junior, Eddie Perkins. L'11 aprile 1975, a Melbourne, mise KO al 5\u00ba round l'ex campione del mondo dei pesi welter Billy Backus. Poi ebbe una battuta d'arresto, sconfitto ai punti in dieci riprese da Harold Weston, che aveva impegnato Bruno Arcari in un match al limite dei welter.\nGiunto in Italia, nella scuderia di Umberto Branchini, sconfisse per Kot al 7\u00ba round il danese J\u00f8rgen Hansen, gi\u00e0 sfidante di Arcari al titolo mondiale WBC dei welter junior.\nNel 1976, a Milano, Mattioli costrinse al pareggio in dieci round al limite dei 69,8 Kg (pesi medi junior) Bruno Arcari, dopo dieci anni di vittorie ininterrotte, in uno degli ultimi match combattuti dal pugile di Atina. All'ottavo round, Mattioli, torn\u00f2 all'angolo con uno zigomo ferito dai colpi dell'avversario. Si rifece vincendo la nona e, soprattutto, l'ultima intensa ripresa. L'italo-australiano port\u00f2 un attacco terrificante e Arcari rischi\u00f2 il Ko. Fin\u00ec anche al tappeto per una scivolata ma, stringendo i denti, riusc\u00ec a rialzarsi e a terminare l'incontro. Il match fin\u00ec in parit\u00e0. Un giudice si espresse a favore di Arcari e due per il pari. In ogni caso, Mattioli mise in evidenza che Arcari, a trentaquattro anni suonati, aveva ormai forti difficolt\u00e0 a sostenere alla distanza il ritmo di un match tirato, ancorch\u00e9 di sole dieci riprese. \nOttenuta la possibilit\u00e0 di combattere per il titolo mondiale WBC, il 6 agosto 1977 Mattioli conquist\u00f2, alla Deutschlandhalle di Charlottenburg, la cintura della categoria dei medi junior, battendo per KO al 5\u00ba round il pugile di casa Eckhard Dagge. \u00c8 stato il terzo italiano a conquistare il titolo mondiale all'estero, dopo Carnera e Benvenuti e, nella categoria, successe a campioni come Mazzinghi, lo stesso Benvenuti e Bossi.\nDifese vittoriosamente il titolo l'11 marzo 1978, a Melbourne, sconfiggendo il bahamense Elisha Obed, per KO alla settima ripresa e il 14 maggio successivo, a Pescara, quando pose fine alla carriera dell'ex campione del mondo Jos\u00e9 Dur\u00e1n, per KO alla quinta ripresa.\nMattioli perse il titolo mondiale il 4 marzo 1979, contro Maurice Hope, combattendo nonostante avesse riportato una frattura alla mano destra. L'incontro fu interrotto per knock-out tecnico al termine dell'8\u00ba round proprio per l'impossibilit\u00e0 del pugile italiano di proseguire a causa dell'infortunio. \nNel 1980 Mattioli perse anche la rivincita contro Hope, sempre con il mondiale in palio, per KOT all'undicesimo round. \nSi ritir\u00f2 nel 1982 dopo un tour negli Stati Uniti, dove sconfisse pugili di importanza minore. \nHa disputato in carriera 74 incontri, di cui 65 vinti (52 per KO), 7 persi e 2 terminati con un risultato di parit\u00e0. Nel 2004 \u00e8 stato inserito nella Australian National Boxing Hall of Fame.\nVita dopo la boxe.\nTerminata la carriera agonistica si stabil\u00ec a Milano dove tutt'oggi lavora come istruttore atletico in una nota palestra del centro. \u00c8 comparso nei videoclip \"Non \u00e8 un film\" degli Articolo 31 e \"Hiyet Jdida\" di KarKadan nonch\u00e9 nel programma \"Ti aspetto fuori\" nel 2015."}
{"id": "726693", "revid": "125758389", "url": "https://it.wikipedia.org/wiki?curid=726693", "title": "Hersbruck", "text": "Hersbruck \u00e8 una citt\u00e0 di abitanti situata nel nord-est della Baviera, nella regione della Media Franconia, nella provincia di Norimberga.\nStoria.\nHersbruck, menzionata in un atto ufficiale per la prima volta nel 976, prende il proprio nome da \"Haderihesprucga\", il ponte di Haderich.\nLa citt\u00e0 conobbe una crescita economica durante il Medioevo, in quanto si trovava lungo la \"Goldene Stra\u00dfe\", strada che metteva in comunicazione Norimberga con Praga.\nHersbruck acquis\u00ec lo status di comune nel 1297.\nDal 1944 al 1945 a Hersbruck ci fu un campo di concentramento nazista, satellite del campo di Flossenb\u00fcrg, il terzo della Germania meridionale per dimensioni, dopo Dachau e il suo stesso campo principale di Flossenb\u00fcrg. Il campo era situato tra la attuale \"Amberger Strasse\" e il fiume Pegnitz, vicino alla piscina dove oggi si trova un campo da tennis. I circa 10000 internati, costituiti soprattutto da deportati politici ed ebrei, lavoravano per conto di una fabbrica bellica nelle gallerie conosciute come \"Doggerstollen\" sul monte Houbirg nei pressi di Happurg. Nell'aprile 1945, con l'approssimarsi dell'esercito statunitense, gli internati sopravvissuti furono trasferiti a Dachau con le cosiddette marce della morte. Nel campo di Hersbruck perirono circa 4000 deportati.\nNel 2007 \u00e8 stato eretto nel \"Rosengarten\" nei pressi del sito del campo il monumento di Vittore Bocchetta \"Ohne Namen\" (Senza nomi). L'artista, deportato politico italiano, era riuscito a fuggire durante la 'marcia della morte' nell'aprile 1945."}
{"id": "726695", "revid": "1543377", "url": "https://it.wikipedia.org/wiki?curid=726695", "title": "Gogna", "text": "La gogna \u00e8 uno strumento punitivo, di contenzione, di controllo, di tortura, utilizzato prettamente durante il Medioevo.\n\u00c8 costruita come un collare in ferro, fissata a una colonna per mezzo di una catena, che veniva stretta attorno al collo dei condannati esposti alla berlina. Successivamente si \u00e8 modificata in tavole di legno provviste di cerniera, che formano fori attraverso i quali sono inseriti la testa e/o vari arti del prigioniero, poi bloccate insieme per trattenerlo.\nOrigine del termine.\nEtimologicamente discende da \"gonghia\" (collare di ferro), che deriva dal greco \"goggylos\" (rotondo); dall'arabo \"gollon\" (grosso anello di ferro), dal quale gli spagnoli derivarono \"ar-golla\" e gli italiani \"goglia\" e poi \"gogna\". La berlina, specialmente nell'Italia settentrionale, \u00e8 tuttora sinonimo di gogna e spesso indica la colonna stessa.\nStoria.\nLa pi\u00f9 antica menzione conosciuta documenta l'uso della gogna in Europa, nell'Utrecht Psalter, intorno all'820. Il governo provvisorio del Regno Lombardo-Veneto nel 1814 sospese la pena della berlina (o gogna) per le donne e gli ecclesiastici. La gogna come pena fu abolita nel XIX secolo, ma in alcuni casi se ne \u00e8 registrata ancora l'applicazione, sino all'ultimo avvenuto nel 1995 a Panama.\nTra i personaggi illustri del passato condannati all'umiliazione della gogna ritroviamo, nel 1703, Daniel Defoe, che compose per l'occasione l'ode \"Inno alla gogna\".\nNella rievocazione storica dell'assedio della citt\u00e0 piemontese di Canelli (1613), in provincia di Asti, compare una gogna, dove le \"vittime\" sono imprigionate e sottoposte alla \"tortura del solletico\" in pubblico.\nUtilizzo.\nLe gogne erano allestite nelle piazze di mercato e negli incroci per detenere criminali di poca importanza. Spesso un cartello era appeso al collo del malfattore, o nelle vicinanze, con l'iscrizione del delitto e della pena. La pena della gogna durava generalmente poche ore o qualche giorno.\nLa gogna pi\u00f9 comune restava comunque il ceppo: la vittima, imprigionata mani e piedi, veniva esposta in piazza alla folla, che la scherniva e umiliava il malcapitato e ne faceva bersaglio delle proprie tensioni. Era comune che si prelevasse dai pozzi neri lo sterco per imbrattarne capelli, naso, bocca, oppure che si lanciassero sassi o verdure marce, che si ustionasse il malcapitato o gli si procurassero lacerazioni poi ricoperte di sale, o gli si provvedesse a fare il solletico ai piedi o ai fianchi.\nIn caso di demolizione non si toccava direttamente la colonna della gogna, ma si scavava attorno alla sua base fino al punto in cui la colonna cadeva su s\u00e9 stessa."}
{"id": "726696", "revid": "125657995", "url": "https://it.wikipedia.org/wiki?curid=726696", "title": "Tel chi el tel\u00f9n", "text": "Tel chi el tel\u00f9n (che in dialetto milanese significa \"Eccolo qui il telone\") \u00e8 uno spettacolo teatrale del trio comico Aldo, Giovanni e Giacomo del 1999, con la regia di Arturo Brachetti.\nIl nome \u00e8 un gioco di parole con la frase \"tel chi el ter\u00f9n\" (\"eccolo qui il terrone\"), che ironizza sulla caratterizzazione dei personaggi (il trio \u00e8 infatti composto da tre attori; due settentrionali e uno meridionale, e la loro comicit\u00e0 spesso fa leva sui loro diversi accenti).\nLa rappresentazione, commercializzata anche in versione DVD, ha visto protagonisti oltre ai membri del trio (Aldo Baglio, Giovanni Storti e Giacomo Poretti) anche Marina Massironi, la band di swing italo-americana The Good Fellas, Ray Gelato, i Fichi d'India, Corrado Guzzanti, Antonio Cornacchione, Paolo Hendel, Raul Cremona, Jango Edwards, Paul Morocco e Habbe Et Meik.\nLo spettacolo \u00e8 andato in onda per tre puntate la domenica sera dal 21 novembre al 5 dicembre 1999 su Canale 5 con la regia di Egidio Romio. A dicembre dello stesso anno lo show \u00e8 stato riproposto in una quarta puntata contenente \"Il meglio di\". \nLe musiche dello spettacolo sono suonate e in parte composte dalla band The Good Fellas.\nLa musica della sigla delle tre puntate televisive \u00e8 di Emanuele dell'Aquila, il pianoforte \u00e8 di Fabio Coppini, la batteria \u00e8 di Bruno Astesana; invece Sandro Comini suona il flicorno e il trombone. La videosigla e gli intermezzi animati nella versione televisiva sono realizzati da Massimo Vitetta. \nPer la realizzazione di questo spettacolo teatrale, che ebbe la durata di due mesi, venne allestita una mega tenso-struttura in pieno centro a Milano, ai tempi situata nei pressi di via Melchiorre Gioia, fra le fermate ferroviarie di Repubblica e Porta Garibaldi sotterranea.\nGli sketch dello spettacolo (in ordine cronologico di apparizione).\nPrima puntata.\nQuesta puntata \u00e8 stata trasmessa il 21 novembre 1999.\nSeconda puntata.\nQuesta puntata \u00e8 stata trasmessa il 28 novembre 1999.\nTerza puntata.\nQuesta puntata \u00e8 stata trasmessa il 5 dicembre 1999."}
{"id": "726697", "revid": "124123", "url": "https://it.wikipedia.org/wiki?curid=726697", "title": "Pietro Ardito (presbitero)", "text": "Biografia.\nCanonico della cattedrale dei Santi Pietro e Paolo, dal 1854 al 1860 fu professore nel seminario di Nicastro. Tra il 1861 ed il 1868 insegn\u00f2 lettere e storia all'Istituto tecnico di Spoleto, quindi, dal 1882 al 1889, insegn\u00f2 lettere a Napoli.\nTrov\u00f2 e ricostru\u00ec l'atto di fondazione originale dell'abbazia benedettina di Sant'Eufemia.\nFu amico del letterato Carlo Maria Tallarigo, con il quale scrisse un'antologia greca per i ginnasi, del filosofo Francesco Fiorentino e di Antonio Paola, suoi compagni di studio in seminario."}
{"id": "726699", "revid": "22643", "url": "https://it.wikipedia.org/wiki?curid=726699", "title": "Ugrico", "text": ""}
{"id": "726701", "revid": "697352", "url": "https://it.wikipedia.org/wiki?curid=726701", "title": "Vixen (disambigua)", "text": ""}
{"id": "726707", "revid": "38120", "url": "https://it.wikipedia.org/wiki?curid=726707", "title": "Vermilinguo", "text": ""}
{"id": "726708", "revid": "124365015", "url": "https://it.wikipedia.org/wiki?curid=726708", "title": "David Baltimore", "text": "Fu presidente della California Institute of Technology (Caltech) dal 1997 al 2006, ed \u00e8 ora il President Emeritus and Robert Andrews Millikan Professor of Biology al Caltech. \u00c8 stato anche presidente della Rockefeller University dal 1990 al 1991, e del American Association for the Advancement of Science nel 2007. Dr. Baltimore ha profondamente influenzato la scienza internazionale, dando contributi importanti nell'immunologia, virologia, ricerca per il cancro, biotecnologia, e ricerca sul DNA ricombinato, attraverso i suoi traguardi come ricercatore, amministratore, educatore e difensore pubblico della scienza ed ingegneria. \nHa insegnato a molti studenti, in corso di laurea e anche a laureati, molti dei quali hanno poi avuto notevoli carriere da ricercatori. In aggiunta al premio Nobel, ha ottenuto numerosi premi, includendo la U.S. National Medal of Science nel 1999. Il dr. Baltimore \u00e8 ora nella Board of Sponsors per il \u201cBulletin of the Atomic Scientists\u201d ed \u00e8 un consulente per la Science Philanthropy Alliance.\nBiografia.\nBaltimore \u00e8 nato il 7 marzo, 1938 a New York, figlio di Gertrude (Lipschitz) and Richard Baltimore. Cresciuto nei vicinati dei Queens di Forest Hills e Rego Park, Queens, si trasfer\u00ec con la propria famiglia nel Great Neck, New York, mentre era al secondo anno scolastico perch\u00e9 sua madre riteneva inadeguate le scuole cittadine. Suo padre \u00e8 cresciuto come ebreo ortodosso e sua madre era atea, ma Baltimore rispett\u00f2 le festivit\u00e0 ebree e and\u00f2 nelle sinagoghe con suo padre durante il suo Bar mitzvah. Venne promosso alla Great Neck High School nel 1956, e svilupp\u00f2 il suo interesse per la biologia durante un'estate liceale passata al Jackson Laboratory's Summer Student Program in Bar Harbor, Maine.\nCrescita Scientifica.\nBaltimore si laure\u00f2 con grandi onorificenze al Swarthmore College nel 1960. Svilupp\u00f2 il suo interesse per la biologia molecolare con George Streisinger, sotto la cui tutoria lavor\u00f2 un'estate al Cold Spring Harbor Laboratory. Il futuro brillante di Baltimore fu evidente durante il suo lavoro da laureando: quando entr\u00f2 nel programma di laurea in biologia del MIT nel 1960, con un brillante e vivace approccio allo studio scientifico. I suoi primi interessi nella genetica dei fagi si espanse velocemente in una passione per i virus animali. Partecip\u00f2 al corso sulla virologia animale del Cold Spring Harbor nel 1961 e si trasfer\u00ec nel laboratorio di Richard Franklin al Rockefeller Institute di New York City, che era uno dei pochi laboratori pionieri sulla ricerca molecolare della virologia animale. L\u00ec, fece fondamentali scoperte sulla replicazione dei virus ed il loro effetto nel metabolismo della cellula, compresa la prima descrizione della RNA replicasi. Completando il proprio lavoro di tesi in 18 mesi, Baltimore torn\u00f2 al MIT per del lavoro post-laurea con James Darnell nel 1963. Continu\u00f2 il suo lavoro della replicazione virale usando poliovirus e studi\u00f2 enzimologia con Jerard Hurwitz al Albert Einstein College of Medicine nel 1964/1965.\nInvestigatore Indipendente.\nNel febbraio del 1965, Baltimore fu reclutato da Renato Dulbecco al nuovo Salk Institute for Biological Studies in La Jolla come membro ricercatore indipendente. L\u00ec, investig\u00f2 la replicazione del RNA nei poliovirus ed inizi\u00f2 una lunga e storica carriera da mentore nei primi anni di carriera di altri scienziati, inclusi Marc Girard e Michael Jacobson. Scoprirono i meccanismi dei tagli proteolitici delle poliproteine virali, puntando verso l'importanza dei processi proteolitici nella sintesi delle proteine eucaristiche. Incontr\u00f2 anche la sua futura moglie, Alice Huang, che cominci\u00f2 a lavorare con Baltimore al Salk nel 1967. ] Lui e Alice, assieme, portarono avanti esperimenti chiave sulle particelle interferenti difettose e pseudotipi virali. Durante questo lavoro, comp\u00ec la grande scoperta che il polio produceva le proprie proteine virali come una singola e larga poliproteina che sarebbe poi processata in peptidi funzionali individuali.\nMassachusetts Institute of Technology.\nTrascrittasi Inversa.\nNel 1968, fu reclutato dal premio Nobel Salvador Luria al Department of Biology del MIT come professore socio di microbiologia. Alice S. Huang si trasfer\u00ec anch'essa al MIT per continuare la sua ricerca sui virus della stomatite vescicolare(VSV). Diventarono una coppia e si sposarono nell'ottobre del 1968. Al MIT, Huang, Baltimore, e la laureanda Martha Stampfer scoprirono che il VSV coinvolgeva una RNA polimerasi RNA-dipendente all'interno della particella virus e usava una nuova strategia di replicazione per replicare il proprio genoma RNA. VSV entrava nella cellula ospite come un singolo tratto negativo di RNA, ma portava con s\u00e9 l'RNA polimerasi per stimolare il processo di trascrizione e replicazione di altro RNA.\nBaltimore estese questo lavoro ed esamin\u00f2 l'RNA di due virus tumorali, il virus di Rauscher e il virus del sarcoma di Rous. Scopr\u00ec la trascrittasi inversa (RTase o RT) - l'enzima che trascrive il DNA a partire dall'RNA. In questo modo scopr\u00ec una distinta classe di virus, successivamente chiamati retrovirus, che usano una base di RNA per catalizzare la sintesi del DNA. Questo scosse un \"dogma centrale\" della teoria genetica, la credenza che l'informazione passasse solamente dal DNA all'RNA (e quindi alle proteine). La trascrittasi inversa \u00e8 essenziale per la riproduzione dei retrovirus, permettendo a questi virus di convertire tratti virali di RNA in tratti virali di DNA. I virus che cadono in questa categoria comprendono anche l'HIV.\nLa scoperta della trascrittasi inversa, fatta contemporaneamente con Howard Temin, che propose l'ipotesi provirus, scosse il dogma centrale della biologia molecolare mostrando che l'informazione genetica poteva passare bidirezionalmente tra DNA ed RNA. Pubblicarono queste scoperte nella prestigiosa rivista Nature. Questa scoperta fu diffusa come prova che gli approcci molecolari e virali per comprendere il cancro avrebbero portato a nuove cure per le devastanti malattie. Questo pu\u00f2 aver influenzato la guerra contro il cancro del presidente Richard Nixon che inizi\u00f2 nel 1971 e aument\u00f2 i fondi di ricerca per la malattia. Nel 1971, a 34 anni, Baltimore fu onorato come professore di Biologia al MIT, posto che tenne fino al 1997. Nel 1975, a 37 anni, Baltimore condivise il premio Nobel per la medicina con Howard Temin e Renato Dulbecco. La citazione dice: \"per le loro scoperte riguardo l'interazione tra virus tumorali e il materiale genetico della cellula.\" A quel tempo, il pi\u00f9 grande contributo di Baltimore alla virologia fu la sua scoperta della trascrittasi inversa.\nConferenza di Asilomar sul DNA ricombinante.\nBaltimore aiut\u00f2 anche Paul Berg e Maxine Singer ad organizzare la conferenza di Asilomar sul DNA ricombinante, tenuta nel febbraio del 1975. La conferenza discusse i possibili pericoli delle nuove biotecnologie, stabil\u00ec regole per la sicurezza ed invit\u00f2 ad un continuo monitoraggio su certi tipi di esperimenti e revisioni di possibili altri. Baltimore era gi\u00e0 conscio dell'importanza dei cambiamenti nei laboratori: \"L'intero processo Asilomar ha aperto un mondo dove la moderna biologia ha nuovi poteri che non avete neanche immaginato prima d'ora.\"\nMIT Cancer Center.\nDopo aver vinto il premio Nobel, Baltimore riorganizz\u00f2 il suo laboratorio, tornando a concentrarsi sull'immunologia e la virologia, con l'espressione genica delle immunoglobuline come area d'interesse principale. Nel 1973 venne onorato a professore di prestigio all'American Cancer Society of Microbiology, che port\u00f2 ad un sostanziale supporto economico. Sempre nel 1973 divent\u00f2 uno dei nuovi membri di facolt\u00e0 nel riorganizzato MIT Center for Cancer, mostrando un creativo e fruttuoso periodo della sua carriera con quasi cinquanta pubblicazioni, inclusa la tesi sulla trascrittasi inversa, che avrebbe svoltato i paradigmi. Il MIT CRC aveva come leader Salvador E. Luria e presto ottenne la preminenza con un notevole gruppo di facolt\u00e0 che comprendeva Baltimore, Philips Robbins, Herman Eisen, Philip Sharp, e Robert Weinberg, ognuno dei quali prosegu\u00ec in una brillante carriera di ricerca. Baltimore fu onorato come Fellow of the American Academy of Arts and Sciences nel 1974. Torn\u00f2 a New York City nel 1975, per un anno sabatico al Rockefeller University lavorando con Jim Darnell. Nel 1975, a 37 anni, Baltimore condivise il premio Nobel per la medicina con Howard Temin e Renato Dulbecco. La citazione legge,\"per le loro scoperte riguardo l'interazione tra virus tumorali e il materiale genetico della cellula.\" A quel tempo, il pi\u00f9 grande contributo di Baltimore alla virologia fu la sua scoperta della trascrittasi inversa (Rtase or RT) che \u00e8 essenziale per la riproduzione dei retrovirus come l'HIV e fu scoperta indipendentemente, e circa nello stesso periodo, da Mizutani e Temin. In seguito, il suo laboratorio ed interessi intellettuali espansero entusiasmanti nuovi problemi come la patogenesi del Abelson murine leukemia virus (AMuLV), la differenziazione dei linfociti ed argomenti correlati di immunologia. Nel 1980, il suo gruppo isol\u00f2 l'oncogene nell'AMuLV e mostr\u00f2 che era un membro della nuova classe di protein-chinasi che usava l'amminoacido tirosina come fosfocettori. Questo tipo di attivit\u00e0 enzimatica fu scoperta anche da Tony Hunter, che comp\u00ec lavori estesi in quel campo. Baltimore continu\u00f2 anche a perseguire fondamentali questioni sui virus RNA e, nel 1981, Baltimore e Vincent Racaniello, un socio post-laurea nel suo laboratorio, usarono la tecnologia di DNA ricombinante per generare un plasmide contenente il genoma di un poliovirus, un virus RNA animale. Il DNA del plasmide fu introdotto in cellule colte di mammifero e fu prodotto il poliovirus infettivo. Il clone infettivo, il DNA che contiene il genoma di un virus, \u00e8 ora uno strumento standard usato in virologia.\nWhitehead Institute of Biomedical Research.\nNel 1982, con una donazione di un uomo d'affari e filantropo, Edwin C. \u201cJack\u201d Whitehead, fu richiesto a Baltimore di aiutare a stabilire un istituto auto gestito di ricerca dedicato alla ricerca biomedica base. Concepirono una struttura unica di un istituto di ricerca indipendente, composto da \u201cmembri\u201d i quali hanno avuto un rapporto vicino con il Dipartimento di Biologia del MIT. Il \u201cWhitehead Institute for Biomedical Research\u201d (WIBR) fu lanciato con $35 milioni per costruire ed equipaggiare un nuovo edificio, locato dall'altra parte del centro sul cancro del MIT in Cambridge, Massachusetts. L'istituto ricevette, inoltre, $5 milioni all'anno per reddito assicurato e una sostanziale sovvenzione (per un totale di $135 milioni). Sotto la direzione di Baltimore, un gruppo distinto di membri fondatori, inclusi Gerald Fink, Rudolf Jaenisch, Harvey Lodish e Robert Weinberg, fu messo assieme per poi crescere fino a 20 membri che appartenevano a diversi campi, dall'immunologia, genetica e oncologia agli studi fondamentali sullo sviluppo di topi e insetti della frutta. I contributi del Whitehead Institute alle bioscienze non sono secondi a nessuno. Meno di un decennio dopo la sua fondazione con la direzione di Baltimore, l'istituto fu nominato il pi\u00f9 prestigioso istituto di ricerca di biologia molecolare e genetica del mondo e, dopo un periodo di altri 10 anni, le ricerche pubblicate dagli scienziati dell'istituto erano le pi\u00f9 citate di qualsiasi altro istituto di ricerca biologico.\nDopo aver aperto l'istituto in una bellissima nuova costruzione dall'altra parte del centro sul cancro del MIT, Baltimore \u00e8 diventato direttore del WIBR, il cui scopo era quello di espandere le facolt\u00e0 e le aree di ricerca in aree chiave di ricerca, includendo la genetica di topi e drosophila. Il Whitehead Institute \u00e8 stato valutato per seguire \u201cricerche mondiali sulla genetica e sulla biologia molecolare\u201d, ed \u00e8 stato un importante partner nel Progetto Genoma Umano.\nDurante questo periodo, il nuovo programma di ricerca di Baltimore prosper\u00f2 nel nuovo istituto. Importanti scoperte, al laboratorio di Baltimore, includono la scoperta della chiave di trascrizione NF-\u03baB di Dr. Ranjan Sen e David Baltimore nel 1986. La loro intenzione era quella di identificare i fattori nucleari richiesti per l'espressione genica Ig nei linfociti B. Quello che scoprirono, NF-\u03baB, si rivel\u00f2 avere una maggiore importanza. NF-\u03baB prende parte nelle risposte di regolazione cellulare e appartiene alla categoria di fattori di trascrizione primaria ad azione rapida. La loro scoperta port\u00f2 ad una esplosione di informazioni coinvolgendo uno dei pi\u00f9 studiati paradigmi degli ultimi due decenni.\nNel 1984, Rudolf Grosschedl e David Weaver, colleghi post-dottorali, stavano sperimentando la creazione di topi transgenici, utilizzandoli come modello di studio per malattie nel laboratorio di Baltimore. Hanno ipotizzato che \u201cil controllo del riassetto del gene Ig possa essere l'unico meccanismo che determina la specificit\u00e0 della spessa espressione della catena di geni dentro alla discendenza delle cellule linfoidi.\u201d Nel 1987, crearono cos\u00ec topi transgenici con il gene innescato che svilupp\u00f2 la leucemia fatale.\nDavid G. Schatz and Marjorie Oettinger, studenti del gruppo di ricerca di Baltimore nel 1988 e 1989, identificarono il paio proteico che riorganizza i geni delle immunoglobuline, il gene ricombinatore RAG-1 e RAG-2. Questo fu la scoperta chiave nel determinare come il sistema immunitario potesse avere specificit\u00e0 per una molecola data e fu considerata da Baltimore come la \u201cnostra pi\u00f9 significante scoperta nell'immunologia\u201d.\nNel 1990, studente del laboratorio di David Baltimore al MIT, George Q. Daley dimostr\u00f2 che una proteina chiamata bcr-abl \u00e8 sufficiente per stimolare la crescita cellulare e causa la leucemia mieloide cronica (CML). Questo lavoro aiut\u00f2 ad identificare una classe di proteine che diventa iperattiva con tipi specifici di cellule cancerogene. Ci\u00f2 aiut\u00f2 a stendere il lavoro preliminare di un nuovo tipo di droga, il quale attacca il cancro a livello genetico: lo sviluppo di questa droga contro il cancro, Imatinib (Gleevec), di Brian Druker disattiva le proteine bcr-abl. Gleevec ha mostrato risultati impressionanti nel trattamento della leucemia mieloide cronica ed \u00e8 promettente nei trattamenti del tumore stromale gastrointestinale (GIST):\nRockefeller University.\nBaltimore fu il direttore del Whitehead Institute fino al 1\u00ba luglio 1990, quando gli fu assegnato il posto come sesto Presidente della Rockefeller University a New York City. Trasfer\u00ec il suo gruppo di ricerca a New York e continu\u00f2 a dare contributi creativi alla virologia e alla regolazione cellulare. Avvi\u00f2, inoltre, un'importante riforma nella gestione della facolt\u00e0 e promosse lo stato di facolt\u00e0 junior all'universit\u00e0. Dopo aver dato le dimissioni il 3 dicembre 1991, Baltimore rimase alla facolt\u00e0 della Rockefeller University e continu\u00f2 le sue ricerche fino alla primavera del 1994. Successivamente si riun\u00ec alla facolt\u00e0 del MIT come professore di biologia molecolare e immunologia.\nCalifornia Institute of Technology.\nIl 13 maggio 1997, Baltimore fu nominato presidente del California Institute of Technology (Caltech). Inizi\u00f2 a lavorare in ufficio il 15 ottobre 1997 e fu inaugurato il 9 marzo 1998.\nDurante l'incarico di ruolo di Baltimore alla Caltech, il presidente degli Stati Uniti Bill Clinton premi\u00f2 Baltimore conferendogli la Medaglia Nazionale della Scienza nel 1999 per i suoi numerosi contributi al mondo scientifico. Nel 2004, la Rockefeller University diede a Baltimore la sua pi\u00f9 alta carica d'onore : Dottore di Scienze (honoris causa).\nNell'Ottobre del 2005, Baltimore diede dimissioni come presidente di Caltech (vedi il caso Luk van Parijs). Jean-Lou Chameau fu il successore di Baltimore come presidente. Baltimore rimane tuttavia il Millikan Professor of Biology alla Caltech ed \u00e8 un membro attivo della comunit\u00e0 dell'istituto.\nIl suo laboratorio a Caltech si focalizza su due rilevanti aree di ricerca: capire il sistema immunitario dei mammiferi e creare vettori virali che rendano il sistema immunitario pi\u00f9 resistente contro il cancro. Capire le diverse funzioni del fattore di trascrizione NF-\u03baB \u00e8 un fulcro. Il NF-\u03baB \u00e8 noto, ora, di attivare tanti quanti 1000 geni in risposta a diversi stimoli. \u00c8 anche conosciuto per giocare diversi ruoli in cellule diverse.\nUn altro fulcro \u00e8 capire le funzioni del microRNA. Il microRNA fornisce un controllo sull'espressione genetica regolando la quantit\u00e0 di proteine fornite da particolari RNA messaggeri.\nIn ricerche recenti condotte da Jimmy Zhao, il team di ricerca di Baltimore ha scoperto una piccola molecola di RNA chiamata microRNA-146a (miR-146a) e allev\u00f2 una specie di topi, alla quale mancava questo nuovo tipo di RNA. Hanno utilizzato questo tipo di topi come modello di studio degli effetti dell'infiammazione cronica sull'attivit\u00e0 delle cellule staminali ematopoietiche (HSCs). I risultati ottenuti suggeriscono che il microRNA-146a protegga il HSCs durante l'infiammazione cronica e che la sua mancanza possa contribuire alla presenza di patologie come il cancro al sangue e anemia di Fanconi.\nPolitica pubblica.\nBaltimore si recentemente un\u00ec insieme ad altri scienziati per indire una moratoria mondiale sull'uso di nuove tecniche di modifica del genoma per alterare il DNA umano ereditabile. Una chiave di autorizzazione fu creata da Emmanuelle Charpentier, della Umea University di Svezia, e Jennifer A. Doudna, dell'University of California, per permettere ai ricercatori di affettare qualsiasi sequenza di DNA scelta. Richiamando la conferenza di Asilomar sulla ricombinazione del DNA del 1975, le persone coinvolte volevano che sia gli scienziati sia il pubblico fosse meglio a conoscenza dei problemi etici e dei rischi possibili con le nuove tecniche di modificazione del genoma.\nIn aggiunta alla sua influenza sull'ordine pubblico sulla ricerca della ricombinazione del DNA, Baltimore ha influenzato la politica nazionale riguardante l'epidemia di AIDS: Nel 1986, lui e Sheldon M. Wolff furono invitati dall'Accademia Nazionale delle Scienze e dall'Istituto di Medicina di fare da autori ad un report indipendente: \u201cConfronting AIDS (1986)\u201d per il quale chiesero un miliardo di dollari per finanziare un programma di ricerca per HIV/AIDS. Nel 1996 divent\u00f2 capo del comitato di ricerca di un vaccino per l'AIDS (AVCR) alla National Institutes of Health (NIH).\nBaltimore \u00e8 membro della: Accademia Nazionale delle Scienze USA (NAS) dal 1974, dell'Accademia Americana delle Arti e delle Scienze dal 1974, del NAS Istituto di Medicina (IOM) dal 1974, dell'Associazione Americana di Immunologi dal 1984. Fu eletto Foreign Member of the Royal Society (ForMemRS) nel 1987, e fu premiato dalla Accademia Francese delle Scienze nel 2000 e dall'Associazione americana per la Ricerca del Cancro (AACR). \u00c8 anche un memebro dell'Accademia Papale delle Scienze dal 1978. Nel 2006, Baltimore fu eletto per un periodo di tre anni come presidente dell'Associazione americana per l'avanzamento della scienza (AAAS).\nBaltimore \u00e8 anche un membro del USA Science and Enineering Festival's Advisory Board, del Jackson Laboratory's Board of Trustees, del Bulletin of the Atomic Scientists' Board od Directors Amgen, Inc. Board of Directors, e di altre organizzazioni.\nControversie.\nIl caso di Imanishi-Kari.\nDurante la fine degli anni '80 e gli inizi degli anni '90, Thereza Imanishi-Kari, una scienziata che non lavorava nel laboratorio di Baltimore ma in un laboratorio separato al MIT, fu coinvolta in un caso di frode scientifica. Il caso ricevette una copertura estesa di notizie e un'investigazione da parte del Congresso. Il caso fu collegato al nome di Baltimore per via della sua collaborazione scientifica e, dopo, per la sua forte difesa della collega contro le accuse.\nNel 1986, mentre era professore di biologia al MIT e direttore al Whitehead, Baltimore scrisse, insieme a Thereza Imanishi-Kari (una professoressa aiutante di biologia che aveva il suo laboratorio al MIT) e ad altre quattro persone, un trattato scientifico sull'immunologia. Un tale del laboratorio di Imanishi-Kari, Margot O'Toole, la quale non era degli autori, riport\u00f2 qualche sua preoccupazione riguardante il trattato, accusando Imanishi-Kari di aver fabbricato dati per una copertura. Baltimore, comunque, si rifiut\u00f2 di ritirare il trattato.\nO'Toole poco dopo abbandon\u00f2 la sfida lanciata a Baltimore e al gruppo, ma il NIH, il quale diede fondi alla ricerca del trattato contestato, inizi\u00f2 ad investigare grazie all'insistenza di Walter W. Stewart, un tale autonominatosi scopritore di frodi, e Ned Feder, il suo capo di laboratorio al NIH. Il rappresentante John Dingell (D-MI) segu\u00ec aggressivamente il processo, chiamando gli esaminatori del U.S. Secret Service (USSS; U.S. Treasury).\nAttorno all'Ottobre del 1989, quando Baltimore divenne presidente della Rockefeller University, circa un terzo della facolt\u00e0 si oppose al suo ruolo preoccupati dal suo comportamento manifestato durante il caso di Imanishi-Kari. Dovette visitare tutti i laboratori, uno ad uno, per ascoltare ogni preoccupazione direttamente da ciascun gruppo di ricercatori.\nIn una bozza del verbale datato Marzo 14, 1991, e basato principalmente sui ritrovamenti del USSS, l'unit\u00e0 di frodi del NIH accus\u00f2 Imanashi-Kari di aver falsificato e fabbricato dati. L'unit\u00e0 inoltre critic\u00f2 Baltimore per non aver accettato la sfida lanciatagli da O'Toole. Poco meno di una settimana dopo, il verbale fu trapelato alla stampa. Baltimore e altri tre coautori ritirarono il trattato; Imanishi-Kari e Moema H. Reis non firmarono la ritrattazione. Nel verbale, Baltimore ammise che fu troppo favorevole ad accettare la spiegazione di Imanishi-Kari, e sent\u00ec di non aver fatto molto per verificare i suoi dati e le sue conclusioni. Baltimore si scus\u00f2 pubblicamente per non aver preso seriamente la sua carica di \"talpa\".\nNel mezzo delle preoccupazioni createsi dalle pubblicit\u00e0 negativa in connessione allo scandalo, Baltimore decise di ritirarsi dalla carica di presidente dell'Universit\u00e0 e si ricongiunse alla facolt\u00e0 di biologia del MIT.\nNel luglio del 1992, colui che aveva investigato sul caso, annunci\u00f2 che non avrebbe portato nessun cambiamento sul piano civile e criminale contro Imanishi-Kari. Nell'Ottobre del 1984 per\u00f2, l'officio di integrit\u00e0 della ricerca (ORI) prov\u00f2 Imanishi-Kari colpevole su 19 accuse di cattiva condotta, basando le proprie conclusioni largamente sulle analisi degli appunti di laboratorio da parte dei Secret Service.\nCi fu una richiesta, nel giugno del 1995, di ricontrollare tutte le accuse in dettaglio. Nel giugno dell'anno dopo, il comitato che richiese ci\u00f2 deliber\u00f2 che l'ORI non era riuscito a provare nemmeno una delle accuse. Dopo aver mostrato tutte le prove raccolte dall'ORI, il comitato fece cadere tutte le accuse contro Imanishi-Kari. Nel resoconto finale, il gruppo \u201ctrov\u00f2 che la maggior parte di quel che l'ORI aveva presentato era irrilevante e che era inconsistente, senza nessun fondamento e poco affidabile, che era poco credibile o basato su assunzioni ingiustificate.\u201d Sia OSI sia ORI non accusarono Baltimore di cattiva condotta scientifica. La reputazione di Stewart e Feder, i quali aveva spinto ad investigare, fu danneggiata molto.\nBaltimore \u00e8 stato sia criticato che difeso per le sue azioni nella questione. Nel 1993, il matematico Serge Lang critic\u00f2 pesantemente il comportamento di Baltimore. Lo storico scientifico Daniel Kevles, dopo aver scritto l'assoluzione di Imanishi-Kari, raccont\u00f2 l'accaduto nel suo libro nel 1998, The Baltimore Case. Horace Freeland Judson inoltre diede il proprio giudizio personale sulle azioni di Baltimore nel \u201cThe Great Betrayal: Fraud in Science\u201d. Baltimore ha anche scritto la propria analisi dei fatti.\nIl caso di Luk van Parijs.\nNell'Ottobre del 2005, Baltimore lasci\u00f2 il posto di presidente di Caltech, affermando: \u201cQuesta non \u00e8 una decisione a cui sono giunto facilmente, ma sono convinto che per l'interesse dell'istituto sia meglio che ci sia una transizione presidenziale in questo particolare periodo\u2026\u201d Subito dopo, su richiesta di Baltimore, l'universit\u00e0 inizi\u00f2 ad investigare il lavoro che Luk van Parijs aveva seguito nel laboratorio di Baltimore. Lo scienziato divenne sospetto al MIT, per via del lavoro fatto dopo aver lasciato il laboratorio di Baltimore. Dopo essere stato licenziato al MIT, il suo supervisore not\u00f2 dei problemi con i suoi lavori al Brigham and Womem's Hospital, prima di lasciare Harvard per andare al laboratorio di Baltimore. Concluse nel marzo del 2007, le investigazioni rivelarono che van Parijs, da solo, ebbe una cattiva condotta scientifica, falsificando dati, e che quattro trattati, scritti assieme a Baltimore, necessitarono di correzioni.\nVita privata.\nBaltimore si spos\u00f2 nel 1968 con la dottoressa Alice S. Huang; hanno una figlia."}
{"id": "726711", "revid": "287204", "url": "https://it.wikipedia.org/wiki?curid=726711", "title": "La Bayadere", "text": ""}
{"id": "726717", "revid": "729019", "url": "https://it.wikipedia.org/wiki?curid=726717", "title": "Policarpo Cacherano d'Osasco", "text": "Biografia.\nGianbattista Policarpo Vitaliano Cacherano dei signori di Osasco, Cantarana, Valgorrera e Rocca d'Arazzo, nasce a Cantarana figlio quartogenito dello storico e scrittore Carlo Giovanni Battista e di Anna Teresa Roero di Cortanze.\nPrende sicuramente influenza dalla cultura del padre e riceve un'educazione improntata sulle discipline umanistiche, ma non essendo primogenito e non potendo sperare nella successione ai possedimenti e titoli del padre si dedica alla carriera militare.\nLegato, come il padre, alla terra della nonna materna, elegge Cantarana come propria dimora, tanto che quando viene nominato cavaliere dell'ordine di Malta, (poi commendatore), \u00e8 chiamato \"il cavaliere di Cantarana\".\nHa una carriera brillante: nel 1793 \u00e8 promosso colonnello del Reggimento di Saluzzo e in questa veste sconfigge, nella guerra di Nizza nello stesso anno, i giacobini che ufficiosamente spalleggiati dalla Francia cercavano di \"liberare\" i territori sabaudi.\nQuesta vittoria che per l'epoca non fu marginale diede un'ulteriore spinta alla carriera del Cacherano. Nel 1796 \u00e8 ispettore di fanteria.\nMa la bufera bufera napoleonica si avvicina ed \u00e8 lui il primo (15 aprile 1798) a scrivere al re dei disordini sui confini degli stati sardi: \u00ab\"una truppa di gente sediziosa ed armata, minaccia d'invadere queste province e di turbarne la quiete con la forza, con la seduzione e con l'inganno. Per meglio coprire il suo perverso disegno, per intimorire e sedurre, vanta esse intenzioni amichevoli e vantaggiose al popolo\"\u00bb, queste poche righe scritte a mo' di manifesto per il re, ma anche per il popolo, sono forse oggi, un documento raro e preziosissimo sulle primordiali mosse di Napoleone sul fronte italiano. Nel giugno del 1798 liber\u00f2 Carrosio dall'occupazione delle truppe filofrancesi di Carlo Trombetta di San Benigno e il 5 luglio dello stesso anno sconfisse a Spinetta Marengo un'altra spedizione di giacobini piemontesi che avrebbe dovuto occupare Alessandria e far insorgere l'intero Piemonte.\nPolicarpo comanda un reggimento nella disfatta di Marengo, e dopo la resa del re lo segue mestamente nell'esilio sardo.\nNel 1814 \u00e8 nominato comandante generale della Savoia Cavalleria e due anni dopo \u00e8 Generale d'Armata: in questa veste \u00e8 protagonista del riordino dell'esercito dopo il ciclone Napoleonico.\nVista anche l'et\u00e0, sembra che ormai il suo contributo allo stato sia stato dato, ma il re lo cerca ancora per un impegno gravoso: precettore del principe di Carignano ed erede al trono Carlo Alberto in sostituzione di Filippo Grimaldi del Poggetto, con lo scopo di togliere dalla testa del principe le idee \"rivoluzionarie\" acquisite nel periodo della sua vita in Francia.\nPersonaggio austero, molto religioso e deciso conservatore, secondo il re \u00e8 la persona giusta al progetto.\nMuore a Torino all'et\u00e0 di 80 anni il 27 agosto del 1824 e viene sepolto nella cripta della chiesa di San Filippo Neri.\nIl fratello maggiore Ercole fu socio della Societ\u00e0 Agraria di Torino e sindaco di Torino nel 1792 e 1793."}
{"id": "726718", "revid": "67875", "url": "https://it.wikipedia.org/wiki?curid=726718", "title": "Xi Shun", "text": ""}
{"id": "726723", "revid": "6923", "url": "https://it.wikipedia.org/wiki?curid=726723", "title": "Petitum e causa petendi", "text": "Il petitum e la causa petendi sono gli elementi oggettivi dell'azione in diritto processuale civile italiano.\n\"Petitum\".\nIl \"petitum\" \u00e8 l'oggetto dell'azione: la parola latina infatti significa \"chiesto\", pertanto coincide con ci\u00f2 che si chiede. C'\u00e8 un aspetto da considerare: mentre nella vita noi difendiamo i nostri beni, le nostre cose, nell'azione giudiziale noi chiediamo qualcosa a un giudice: ecco dunque apparire la dualit\u00e0 del concetto di \"petitum\": esso si scinde in due aspetti: il \"petitum\", cosiddetto, immediato, che corrisponde esattamente al provvedimento che si chiede al giudice di emanare, e il \"petitum\", cosiddetto, mediato, che corrisponde invece al bene della vita oggetto del processo.\nAd esempio, in una domanda giudiziale volta all'accertamento di un diritto di propriet\u00e0 (art. 832 c.c.), il \"petitum\" immediato \u00e8 il provvedimento richiesto al giudice civile volto ad accertare il diritto a godere in modo pieno ed esclusivo del bene oggetto della domanda processuale; il \"petitum\" mediato, invece, \u00e8 il bene stesso della vita di cui ci si pretende proprietari.\n\"Causa petendi\".\n\"Causa petendi\" in latino significa \"ragione del domandare\", ed \u00e8 la ragione obiettiva sulla quale la domanda si forma, il titolo su cui si fonda l'azione, ovvero i fatti costitutivi del diritto sostanziale affermato, in forza del quale pu\u00f2 sussistere il \"petitum\" che \u00e8 strettamente collegato in entrambi gli aspetti predetti alla \"causa petendi\".\nIn particolare il \"petitum\" mediato e la \"causa petendi\" sono i due aspetti del diritto sostanziale affermato: il bene che si vuole tutelare e in base a quale diritto si richiede la tutela.\nLa Corte di Cassazione (Cass. Civ., sentenza n. 12258/2002) ha ribadito che la precisazione della \"causa petendi\" non necessita che siano correttamente indicate le norme applicabili al caso e i relativi istituti giuridici, essendo invece sufficiente la chiara indicazione, in termini sostanziali, dei fatti costitutivi del diritto autoindividuato azionato."}
{"id": "726725", "revid": "2178", "url": "https://it.wikipedia.org/wiki?curid=726725", "title": "Petitum", "text": ""}
{"id": "726726", "revid": "2178", "url": "https://it.wikipedia.org/wiki?curid=726726", "title": "Causa petendi", "text": ""}
{"id": "726729", "revid": "834", "url": "https://it.wikipedia.org/wiki?curid=726729", "title": "Mrs Peabody", "text": ""}
{"id": "726733", "revid": "3810", "url": "https://it.wikipedia.org/wiki?curid=726733", "title": "Classificazione nomotetica dei disturbi psichici", "text": "La classificazione dei disturbi mentali \u00e8 una questione delicata, che a lungo \u00e8 stata sottoposta a variazioni in base alle diverse filosofie che hanno guidato, nelle successive fasi storiche, la ricerca scientifica.\nNella storia della psichiatria e della psicologia dalla fine dell'Ottocento ad oggi in Europa, sono stati presi in considerazione diversi criteri, in base ai quali sono state costruite \"mappe\" o \"griglie\" pi\u00f9 o meno dettagliate ed accurate.\nPhilippe Pinel (1745-1826), medico francese, viene celebrato ai nostri giorni come colui che \"tolse le catene ai pazzi\".\nIn Italia, la legge Basaglia del 1978 ha fatto chiudere i manicomi per spostare l'asse di trattamento sul territorio. Il principio di base \u00e8 che il malato psichico ha gli stessi diritti del malato fisico, e ogni forma di dualismo \u00e8 da ritenere un approccio errato.\nAttualmente \u00e8 considerabile malattia ogni stato di sofferenza in ambito non solo fisico e mentale, ma anche relazionale, familiare, sociale e lavorativo. Un elenco completo delle malattie mentali si trova al capitolo V della classificazione ICD-10 nel sito dell'OMS.\nLa funzione colpita dalla malattia.\nLa psicopatologia generale descrittiva, di matrice italiana o dei paesi latini in genere, portava l'attenzione alla funzione colpita dalla malattia e costruiva una prima distinzione tra:\nQuesta tripartizione veniva a sua volta dettagliata in:\nL'et\u00e0 di insorgenza della malattia.\nUn altro criterio, usato nei paesi latini ed in quelli anglosassoni, focalizzava l'attenzione sull'et\u00e0 di insorgenza della malattia o del disturbo e pertanto distingueva in\nL'andamento della malattia.\nUn altro criterio, di matrice tedesca (Kraepelin) concentrava l'attenzione sull'andamento della malattia, distinguendo quindi i quadri clinici in:\nLa psichiatria tedesca.\nLa psichiatria classica tedesca costruiva un sistema volto a distinguere tra reazioni conflittuali, sviluppi neurotici, strutture neurotiche, sviluppi psicopatici, pseudopsicopatie, alcolismo e tossicomanie, come segue:\nOrigine della malattia.\nSe adottiamo il criterio dell'origine del disturbo psicologico, \u00e8 possibile distinguere le malattie mentali in tre grandi categorie:\nLa psichiatria dinamica.\nCol termine di \"psichiatria dinamica\" si intende un indirizzo della psichiatria che:\nPartendo da questi principi, i disturbi psichici vengono per lo pi\u00f9 classificati come segue:\nIl criterio descrittivo.\nQuesta brevissima rassegna mette in evidenza la diversit\u00e0 di scuole, teorizzazioni, orientamenti e tendenze in materia di psicologia, psicoterapia, psicoanalisi e psichiatria che, ai giorni nostri, sono tutti contemporaneamente presenti.\nDi fronte a questa situazione, e ai possibili problemi di incomprensione tra i diversi operatori nel campo, l'Associazione Psichiatrica Americana (USA), fin dal 1952 si \u00e8 preoccupata di creare uno strumento comune ed un testo base di riferimento, che potessero costituire un linguaggio comune ed univoco che fosse al di sopra delle differenze tra le diverse scuole e teorie.\nQuesto lavoro, in continuo aggiornamento e revisione, ha prodotto il \"Manuale diagnostico e statistico dei disturbi mentali\" denominato DSM (Diagnostic and Statistical Manual of Mental Disorders) che viene regolarmente riaggiornato, ed ha avuto un impatto tale, da essere prima adottato in tutti i paesi di lingua inglese ed in seguito tradotto in cinese, danese, olandese, finlandese, francese, tedesco, greco, italiano, giapponese, norvegese, portoghese, spagnolo, svedese.\nI campi nei quali il DSM \u00e8 principalmente utilizzato sono quelli della psicologia, psicoterapia, psichiatria sia private che pubbliche, nella medicina legale, nei tribunali e nell'amministrazione della giustizia in genere, nei contesti istituzionali pubblici e di ospedalizzazione.\nIl criterio scelto dai compilatori del DSM \u00e8 quello della descrizione estremamente accurata del disturbo e nella sua relativa catalogazione.\nNella stessa introduzione al DSM-III si chiarisce, come segue, il criterio adottato:\nIl DSM pertanto fornisce una descrizione dettagliata di ogni disturbo precisandone le modalit\u00e0, le manifestazioni associate, il decorso, l'et\u00e0 di insorgenza, le menomazioni, le eventuali complicanze, i fattori predisponenti, la prevalenza, la distribuzione tra i sessi, la familiarit\u00e0 ed i criteri per la diagnosi differenziale da altri disturbi.\nI disturbi vengono catalogati come segue:"}
{"id": "726743", "revid": "347132", "url": "https://it.wikipedia.org/wiki?curid=726743", "title": "Trim (Irlanda)", "text": "Trim (\"Baile \u00c1tha Troim\" in irlandese) \u00e8 un importante centro abitato del Meath, contea centro-orientale dell'Irlanda, della quale \u00e8 stata \"county town\" storica in passato, nonostante oggi il centro amministrativo sia Navan.\nLe cittadine ed i villaggi pi\u00f9 vicini sono:\nOgnuna di queste localit\u00e0 del Meath meridionale ha forti connotazioni culturali, storiche e caratteristiche sociali, oltre che un'interdipendenza in termini di commercio, ricreazione, sostegni e amministrazione.\nSituata 60 metri sul livello del mare sul Boyne, Trim era uno principali insediamenti inglesi nel Medioevo, mentre nel XV secolo il Parlamento inglese si riun\u00ec proprio nel centro abitato. Il duca di Wellington nacque nelle zone circostanti, mentre una colonna di dimensioni notevoli rimane ancora oggi a testimonianza di quei periodi. Altre attrazioni includono i Butterstream Gardens visitati dal Principe Carlo nella met\u00e0 degli anni novanta. Molto suggestivo invece il Castello poco fuori dall'abitato, dove sono state girate alcune scene del film Braveheart.\nIl palazzo civico (\"town hall\") \u00e8 conosciuto perch\u00e9 Thin Lizzy vi fece le sue prime \"performance\", cos\u00ec come gli U2 e altre bande vi suonarono prima di arrivare al successo."}
{"id": "726745", "revid": "123714928", "url": "https://it.wikipedia.org/wiki?curid=726745", "title": "Latvijas kauss", "text": "La Coppa di Lettonia (let. \"Latvijas kauss\") \u00e8 la seconda competizione calcistica per importanza del campionato lettone di calcio dopo la Virsl\u012bga, la massima serie nazionale. Organizzata dalla Federazione calcistica lettone (LFF), \u00e8 riservata alle squadre professionistiche lettoni che prendono parte alla Virsliga e alle divisioni minori. La prima edizione del torneo si svolse nel 1910.\nLa squadra pi\u00f9 titolata dall'indipendenza \u00e8 lo Skonto Riga.\nAlbo d'oro.\n1910 - 1913.\nTra il 1914 e il 1936 la Coppa non \u00e8 stata disputata.\n1937 - 1939.\nLa Lettonia viene inglobata nell'Unione Sovietica."}
{"id": "726749", "revid": "110376690", "url": "https://it.wikipedia.org/wiki?curid=726749", "title": "Maladroit", "text": "Maladroit \u00e8 il quarto album in studio dei Weezer, pubblicato il 14 maggio 2002 dalla Geffen Records."}
{"id": "726752", "revid": "77358", "url": "https://it.wikipedia.org/wiki?curid=726752", "title": "Jus prime noctis", "text": ""}
{"id": "726755", "revid": "474175", "url": "https://it.wikipedia.org/wiki?curid=726755", "title": "Guardia Nazionale Repubblicana", "text": "La Guardia Nazionale Repubblicana (GNR) fu una forza armata (poi ridotta ad Arma) istituita dalla Repubblica Sociale Italiana l'8 dicembre 1943 \u00abcon compiti di polizia interna e militare\u00bb. Essa fu organizzata per volere di Renato Ricci (ex presidente dell'Opera Nazionale Balilla poi convertita nella Giovent\u00f9 Italiana del Littorio).\nLa GNR era destinata teoricamente ai compiti propri dei Reali Carabinieri (ordine pubblico e controllo del territorio) e della Milizia (nelle sue varie specialit\u00e0), ma in realt\u00e0 prese parte soprattutto alla lotta repressiva contro le forze partigiane della Resistenza italiana, partecipando a rastrellamenti e devastazioni accanto alle formazioni tedesche. Alcuni suoi reparti furono utilizzati, sotto comando tedesco, al fronte contro gli Alleati. Svolse anche un ruolo di ordine pubblico contro il banditismo che era diffuso nei territori occupati dell'Italia centrale e settentrionale.\nDurante le operazioni di repressione contro i reparti partigiani fu protagonista di rappresaglie contro la popolazione civile, tra i quali l'eccidio di Montemaggio, quello di Scalvaia, di Villamarzana e quello di Maiano Lavacchio, oltre a cooperare con le forze armate tedesche in molteplici casi, come nella strage di Vallucciole o l'eccidio di Cervarolo.\nStoria.\nLa nascita della Guardia Nazionale Repubblicana.\nIl 15 settembre 1943 Mussolini diffuse da Radio Monaco l'ordine di ricostituire la Milizia Volontaria per la Sicurezza Nazionale, che era stata precedentemente disciolta dal governo Badoglio dopo il 25 luglio 1943, al comando di Renato Ricci.\nLe istruzioni che Ricci eman\u00f2 il 30 settembre di quell'anno furono quindi tese alla ricostituzione delle legioni della MVSN, accanto alla formazione di nuovi reparti di giovani reclute.\nI volontari pi\u00f9 anziani dovevano formare la Milizia Legionaria, una forza di sicurezza interna con compiti di Polizia civile e militare.\nIl disegno di Ricci, sostenuto da Heinrich Himmler, prevedeva la formazione di un esercito di partito che inquadrasse tutte le forze di terra sotto comando unico, sul modello delle SS naziste. Questo progetto fu tuttavia duramente osteggiato dai vertici propriamente militari che avevano aderito alla Repubblica di Sal\u00f2, come il Maresciallo d'Italia Graziani, capo di stato maggiore generale del ministero della difesa repubblicano e il Generale Canevari, capo di stato maggiore del nuovo Esercito Nazionale Repubblicano fino alla fine dell'ottobre 1943, quando fu sostituito dal Generale Aristide Mischi, che erano orientati all'istituzione di un esercito \"\"nazionale\" piuttosto che \"politico\"\" e al reintegro delle truppe internate in Germania a seguito dei fatti successivi all'8 settembre.\nRodolfo Graziani si era pronunciato sulla costituzione delle future forze armate della repubblica sociale nel discorso del 1\u00ba ottobre 1943 al Teatro Adriano di Roma.\nLe sue tesi non furono accolte favorevolmente dall'alleato germanico che era teso a supportare le posizioni di Ricci.\nTale opposizione ebbe quindi l'esito di privare la MVSN della parte militare.\nSi giunse a una soluzione di compromesso, costituendo da un lato la Guardia Nazionale Repubblicana (il 20 novembre del '43) e dall'altro il \"Corpo Camicie Nere\" dell'Esercito Nazionale Repubblicano (28 novembre).\nLa Guardia Nazionale Repubblicana (GNR) venne costituita con due decreti:\nIl comando rimase a Renato Ricci. Come vicecomandante venne designato il tenente generale Italo Romegialli e come capo di stato maggiore il tenente generale Nicol\u00f2 Nicchiarelli. Il nuovo organismo ebbe il rango di Forza Armata, alle dirette dipendenze del Duce della Repubblica Sociale Italiana.\nLa struttura della GNR.\nLa GNR era concepita per essere una forza di sicurezza estremamente radicata nel territorio grazie all'unione dei distaccamenti territoriali della Milizia e dell'Arma.\nLa GNR era progettata per sostituire e inglobare i Reali Carabinieri, la MVSN (con i Battaglioni M e le sue milizie speciali: ferroviaria, portuale, etc.) e la Polizia dell'Africa Italiana (PAI), per prendere il loro posto sul territorio della RSI.\nIl Comando Generale della GNR era teso a controllare i comandi locali e provinciali, vera spina dorsale della Guardia, i quali avrebbero potuto agire anche di loro autonoma iniziativa.\nOrganici alla GNR erano i cinque reggimenti di Milizia Difesa Territoriale in Venezia Giulia e le Fiamme Bianche in cui erano inquadrati gli adolescenti (per le leggi in vigore all'ora) dai 14 ai 18 anni (fino al 25 luglio 43 gli appartenenti a questa fascia di et\u00e0 erano inquadrati negli avanguardisti nell'ambito della GIL). Nel 1944 i reparti autonomi furono inquadrati in una divisione antiparacadutisti e contraerea - la \"divisione Etna\" - composta anche con reclute giovanissime.\nDa Forza armata ad Arma.\nNonostante la potenziale efficacia operativa del nuovo organismo di sicurezza, Ricci si scontr\u00f2 con la diffidenza e l'aperta ostilit\u00e0 delle forze germaniche: spesso i comandi tedeschi negarono alla GNR la possibilit\u00e0 di usufruire delle caserme, poste sotto il loro diretto controllo.\nI rifornimenti di equipaggiamenti, concessi solo dopo l'intervento personale di Mussolini e del suo ufficiale di collegamento germanico, il colonnello Jandl, si dimostrarono poca cosa, consistendo solo di vecchi fucili.\nIl 15 agosto 1944 venne inglobata nell'Esercito Nazionale Repubblicano, come \"prima Arma\" della Forza armata (similmente quindi allo status dei Carabinieri), anche se continuer\u00e0 a svolgere compiti di sicurezza dietro le linee del fronte in ausilio alle forze germaniche con il Decreto Legislativo del Duce n\u00b0 469 del 14 agosto 1944 - XXII E.F. \"Passaggio della G.N.R. nell'Esercito Nazionale Repubblicano\".\nIl 21 agosto 1944 ne assunse il comando diretto lo stesso Mussolini, mentre Ricci venne posto in riserva.\nIl 23 agosto 1944 a Brescia venne costituita la divisione GNR \"Etna\" sotto il comando del generale Violante, con funzione anti-par\u00e0 e anti-aerei.\nCon le stesse funzioni si inizier\u00e0 a costituire una seconda divisione GNR denominata \"Vesuvio\".\nLa riorganizzazione del 1944.\nL'offensiva degli Alleati che port\u00f2 allo sfondamento della Linea Gustav mise in evidenza i limiti sia politici sia strutturali della Guardia Nazionale Repubblicana, individuabili proprio in quel presidio del territorio che avrebbe dovuto rappresentare il punto di forza dell'organismo di sicurezza.\nAlla fine di giugno la GNR sub\u00ec una drastica compressione numerica, a causa dello scioglimento dei presidi territoriali e della palese inaffidabilit\u00e0 dei membri provenienti dai carabinieri, che cominciavano a essere disarmati e tradotti in prigionia dalle forze tedesche.\nDisarmo, deportazione e scioglimento dei carabinieri.\nIl 5 agosto i vertici tedeschi, una volta che ebbero capito che gli elementi della MVSN erano in minoranza e che spesso i carabinieri collaboravano (e in alcuni casi si univano) con la guerriglia partigiana, decisero di procedere con una generale azione di disarmo e cattura dei carabinieri stessi.\nLa decisione, presa e attuata sotto il diretto controllo tedesco, per quanto largamente prevedibile, ebbe risvolti drammatici: degli 11.000 carabinieri in servizio nell'estate del 1944, circa la met\u00e0 furono catturati e deportati in Germania.\nDopo il 1\u00ba settembre 1944 \u2013 quando divenne effettivo il congedo deciso per tutti i carabinieri in servizio (paradossalmente escludendo dal provvedimento quelli deportati in Germania) \u2013 appena 1.400 ex carabinieri rimasero in servizio, impiegati nella burocrazia militare.\nIl nuovo ordinamento della GNR.\nIn seguito alla scomparsa dell'Arma dei carabinieri, i reparti della GNR si trovavano a fronteggiare una profonda crisi: 35\u00a0000 uomini per i reparti territoriali, 11\u00a0000 tra Guardia Giovanile e allievi e meno di 5\u00a0000 per le formazioni autonome. Con il nuovo ordinamento cessarono le funzioni di polizia, diventando \"prima Arma combattente dell'Esercito repubblicano\".\nL'indebolimento della GNR non fu solo sul piano numerico ma anche su quello del controllo del territorio: la maggior parte dei presidi territoriali furono sciolti perch\u00e9 presidiati in precedenza da carabinieri ora alla macchia o in Germania. Dal settembre 1944, quindi, la Repubblica Sociale Italiana di fatto non controllava pi\u00f9 il territorio in modo radicato ed efficace.\nCon gli effettivi risultanti dallo scioglimento dei presidi si pot\u00e9 tuttavia procedere alla profonda riorganizzazione della GNR, tramite potenziamento dei reparti territoriali veri e propri, mentre si sopprimevano le scuole ufficiali e sottufficiali.\nGi\u00e0 in precedenza la Guardia Giovanile Repubblicana era stata rinominata in Guardia Giovanile Legionaria, con la trasformazione in battaglioni d'assalto delle legioni e dei centri d'addestramento.\nIl reparto di nuova costituzione di maggiore importanza fu la Divisione Etna, che coordinava i reparti impiegati in Germania nella FlaK (la contraerei) e i reparti antipartigiani alle dipendenze del generale tedesco Wolff. Non complet\u00f2 la costituzione invece l'altra unit\u00e0 prevista: la divisione \"Vesuvio\".\nLa Divisione Etna assorb\u00ec, in seguito, nove dei battaglioni d'assalto giovanili (destinati alla contraerea) e in ottobre cinque reparti operativi, quattro battaglioni d'assalto e il battaglione paracadutisti \"Mazzarini\".\nGli unici reparti autonomi rimasero la Legione M Guardia del Duce, la Legione Tagliamento Battaglione M, il Gruppo corazzato \"Leonessa\" e la Legione Carmelo Borg Pisani.\nFine della guerra.\nFra il 26 e il 27 aprile 1945 cessava la resistenza dei presidi della GNR rimasti nelle citt\u00e0.\nI vari reparti sciolsero tra il 28 aprile e il 5 maggio 1945.\nAlla fine del conflitto diverse centinaia di appartenenti alla GNR furono uccisi dalle forze partigiane nel confuso e violento periodo subito successivo al crollo della Repubblica di Sal\u00f2.\nOrdinamento della GNR.\nMilizie Speciali della Guardia Nazionale Repubblicana.\nLa GNR ebbe le seguenti \"Milizie Speciali\":\nGradi e insegne di grado.\nLe insegne di grado della Guardia Nazionale Repubblicana seguivano i canoni posti dalla \"Riforma Baistrocchi\" del 1934: per gli ufficiali i gradi venivano mostrati sui paramani, i sottufficiali portavano i distintivi di grado sulle controspalline, i graduati sugli avambracci.\nStatus di legittimi combattenti.\nLa situazione nel dopoguerra.\nCon la fine della guerra le truppe italiane combattenti al servizio della R.S.I. vennero considerate formate da cittadini italiani militarmente inquadrati che avevano prestato \"aiuto militare al nemico\" o \"aiuto al nemico nei suoi disegni politici\" e pertanto responsabili di reati punibili ai sensi del vigente Codice di procedura militare di guerra: con ci\u00f2 escludendo che tali cittadini potessero essere considerati militari belligeranti, in quanto da considerare piuttosto ribelli nei confronti dello Stato legittimo costituito dal Regno del Sud, rappresentante la continuit\u00e0 legale dello Stato italiano e come tale riconosciuto all'epoca, oltre che dai paesi Alleati, anche dalla totalit\u00e0 delle nazioni neutrali.\nIl 7 febbraio 1946, la Corte di cassazione proscioglie da ogni addebito, in blocco, gli ufficiali superiori della Guardia nazionale repubblicana accusati come camicie nere, stabilendo che \u201csono formazioni di camicie nere con funzioni politico-militari le squadre d'azione di camicie nere (Brigate nere) che, giusta decreto istitutivo, rappresentavano la \u2018struttura politico-militare del partito\u2019, e non gi\u00e0 le formazioni della Guardia nazionale repubblicana, modellata sull'ordinamento dell'Arma dei Reali Carabinieri\u201d.\nLa condizione dei combattenti della RSI venne sanzionata con il decreto legislativo 4 marzo 1948, n. 137. La Corte di cassazione, anche a Sezioni Unite, ha sempre in tale senso ritenuto legittime una lunga serie di condanne per i delitti di aiuto militare al nemico (art. 51 C. p. mil. guerra) e di aiuto al nemico nei suoi disegni politici (art. 58).\nInfine, con la sentenza del 26 aprile 1954 n. 747, il Tribunale supremo militare \u201criconosceva ai soldati della Repubblica sociale italiana (RSI) la qualifica di militari combattenti\u201d, negandola viceversa ai partigiani (i quali peraltro in quanto appartenenti al Corpo Volontari della Libert\u00e0 (CVL) risultano formalmente inquadrati nelle forze armate italiane).\nProposte di legge.\nCon esplicito riferimento a tale unica sentenza, nella XIV legislatura del Senato fu presentato dal senatore Giovanni Collino (Alleanza Nazionale) il disegno di legge n. 2244 (\"Riconoscimento della qualifica di militari belligeranti a quanti prestarono servizio militare dal 1943 al 1945 nell'esercito della Repubblica Sociale Italiana\"). Esso sin dalla sua relazione introduttiva\u00a0\u2013 e poi nella relazione all'Assemblea\u00a0\u2013 ruotava intorno al dato formale su cui si fond\u00f2 la sentenza n. 747 del 1954: le Convenzioni dell'Aja e di Ginevra, in virt\u00f9 delle quali non si potrebbe prescindere dal \u201cprincipio dell'eguaglianza tra i belligeranti\u201d, secondo il quale il diritto bellico si applica tanto all'aggressore quanto all'aggredito, ambedue uguali dinanzi alle leggi di guerra.\nIl testo, in quanto di fatto poneva le premesse per il paradossale riconoscimento postumo da parte dello Stato Italiano dell'esercito nazionale della RSI che contro di esso aveva combattuto, provoc\u00f2 una sollevazione da parte dell'opposizione politica al governo dell'epoca e da parte dell'ANPI e alla fine fu abbandonato.\nSuccessivamente, partendo da una generica proposta avanzata dal Presidente della repubblica Carlo Azeglio Ciampi, volto a dare un riconoscimento sul modello dei Cavalieri di Vittorio Veneto ai combattenti inquadrati nelle forze dell'Esercito italiano nella 2\u00aa guerra mondiale, nel corso della XVI Legislatura venne presentato dal senatore Lucio Barani (Nuovo PSI) il disegno di Legge n. 1360 del 23 giugno del 2008, che assumeva una prospettiva pi\u00f9 \"paritaria\" rispetto a quello presentato nella precedente XIV legislatura, intendendo attribuire indistintamente a tutti i partecipanti alla seconda guerra mondiale - fascisti o meno - \u201cun riconoscimento analogo a quello attribuito dalla legge 18 marzo 1968, n. 263 ai combattenti della guerra 1914-18\u201d. A tal fine, l'articolo 1 della proposta di legge istituisce un nuovo ordine onorifico, l'Ordine del Tricolore, comprendente l'unica classe di cavaliere. La nuova onorificenza sarebbe dovuta essere conferita:\nprevedendo la corresponsione di un assegno vitalizio ai superstiti e la compresenza nel consiglio dei reggenti dell'Ordine, accanto ai rappresentanti militari delle Istituzioni repubblicane, delle Associazioni combattentistiche e al presidente dell'ANPI, del presidente dell'Istituto storico della Repubblica Sociale italiana.\nPeraltro la stessa Unione Nazionale Combattenti della Repubblica Sociale Italiana, in quanto rivendicante lo status di combattenti \"legittimi a differenza dei partigiani\", ha dichiarato il proprio disinteresse al disegno di legge.\nLa Proposta di legge, per conseguenza dell'invito alla coerenza rivolto pubblicamente da Dario Franceschini a Silvio Berlusconi a seguito del discorso commemorativo della Resistenza tenuto da quest'ultimo a Onna il 25 aprile, \u00e8 stata ritirata dal primo firmatario il 28 aprile 2009."}
{"id": "726756", "revid": "767487", "url": "https://it.wikipedia.org/wiki?curid=726756", "title": "Jus primae noctis", "text": "Jus primae noctis \u00e8 un film del 1972 diretto da Pasquale Festa Campanile, interpretato da Lando Buzzanca nel ruolo del tiranno di un piccolo feudo che ripristina il diritto medievale che obbligava le novelle spose a concedersi nella purezza al loro signore.\nTrama.\nAriberto de Ficulle \u00e8 un nobile entrato in possesso di un piccolo feudo sposando la bruttissima Matilde di Montefiascone.\nSpadroneggiando nel villaggio e litigando in continuazione con Gandolfo, Ariberto, non soddisfatto, ripristina anche lo \"Jus primae noctis\"."}
{"id": "726763", "revid": "287204", "url": "https://it.wikipedia.org/wiki?curid=726763", "title": "Saint-Paul-de-Vence", "text": "Saint-Paul-de-Vence (in italiano \"San Paolo di Venza\") \u00e8 un comune francese di 3.540 abitanti situato nel dipartimento delle Alpi Marittime nella regione della Provenza-Alpi-Costa Azzurra.\nGeografia fisica.\nSaint-Paul-de-Vence si trova a nord di Nizza. Proseguendo verso nord si giunge nella zona confinante con la provincia di Cuneo, le alture del Mercantour.\nOrigini del nome.\nPrecedentemente nominato semplicemente Saint-Paul, per la sua vicinanza al comune di Vence e per distinguerlo dagli altri comuni che portano questo nome, il comune era chiamato molto spesso Saint-Paul-de-Vence, che \u00e8 diventato il nome ufficiale dal 22 marzo 2011.\nSotto la Rivoluzione si scriveva \"Sainpaul\". I suoi abitanti sono i \"Saint-Paulois\".\nStoria.\nDopo la conquista romana, portata a compimento nel 14 a.C., l'imperatore romano Augusto organizza le Alpi in province, e il territorio dell'attuale comune di Saint-Paul-de-Vence dipende dalla provincia delle Alpi Marittime ed \u00e8 unito alla \"civitas\" di Glanate (Gland\u00e8ves). Alla fine dell'antichit\u00e0, la diocesi di Gland\u00e8ves riprende i confini di tale \"civitas.\"\nNell'alto medioevo nella zona operarono i monaci della potente abbazia di San Colombano di Bobbio ed al suo ricco feudo monastico, che gi\u00e0 avevano fondato nel cuneese l'abbazia di San Dalmazzo di Pedona, nel VII secolo l'abbazia di Taggia e nell'VIII secolo a Nizza il monastero di Cimiez. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto la regola cenobitica di san Colombano diffondendosi anche fuori dall'isola. Furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nNel corso del medioevo Saint-Paul-de-Vence fece parte della Borgogna Cisgiurana e poi del Regno d'Arles. Attorno al X secolo divenne parte della contea di Provenza, per poi passare ai re di Francia.\nDal 1388 Saint-Paul, per la sua posizione strategica, divenne una roccaforte di confine per cinque secoli fra la Francia e l'Italia, quando la contea di Nizza con la dedizione di Nizza alla Savoia, segu\u00ec le vicende storiche della Contea di Savoia, del Ducato di Savoia e del Regno di Sardegna sino al 1860, quando Nizza venne ceduta alla Francia.\nNel corso del '900 Saint-Paul diviene il luogo di residenza di numerosi artisti. Tra di loro il pittore russo Marc Chagall che vi mor\u00ec nel 1985, lo scrittore statunitense James Baldwin, l'attore britannico Donald Pleasence, l'ex bassista dei Rolling Stones Bill Wyman e la coppia Bernard-Henri L\u00e9vy e Arielle Dombasle.\nEconomia.\nTurismo.\nSaint-Paul \u00e8 una meta turistica molto frequentata; spesso viene inclusa negli itinerari turistici in Costa Azzurra o Provenza."}
{"id": "726765", "revid": "122502831", "url": "https://it.wikipedia.org/wiki?curid=726765", "title": "Ragusa Ibla", "text": "Ragusa Ibla \u00e8 stato un comune italiano dal 1866 al 2 gennaio 1927.\nAttualmente \u00e8 il quartiere pi\u00f9 antico del centro storico di Ragusa, chiamato anche soltanto Ibla o, in dialetto ragusano, Iusu (ovvero la Ragusa inferiore, per distinguerla da quella superiore). \u00c8 situata nella parte orientale della citt\u00e0, sopra una collina che va dai 385 ai s.l.m..\nStoria.\nDopo il terremoto del 1693, la citt\u00e0 di Ragusa antica fu ricostruita attuando cantieri che produssero opere, edifici e monumenti di gusto tardo barocco. In essa risultano presenti ben 14 dei 18 monumenti della citt\u00e0 di Ragusa oggi iscritti nel patrimonio dell'umanit\u00e0.\nL'antica citt\u00e0 contiene oltre cinquanta chiese e numerosi palazzi in stile barocco. Nella parte pi\u00f9 orientale, si trova il Giardino Ibleo e sono inoltre presenti gli scavi di un'antica citt\u00e0 che secondo diversi storici sarebbe identificabile con l'Hybla Heraia.\nNel 1866 il quartiere si stacc\u00f2 amministrativamente dal resto della citt\u00e0 diventando comune autonomo col nome di Ragusa Inferiore, nome che mantenne fino al 1922 quando fu cambiato in Ragusa Ibla. Il 2 gennaio 1927, in occasione dell'elevazione a capoluogo di provincia della citt\u00e0 di Ragusa, i due comuni furono riuniti.\nRagusa Ibla \u00e8 inoltre sede di alcune importanti manifestazioni e tradizioni antiche come Ibla Buskers, Ibla Grand Prize, la festa del Patrono di Ragusa S. Giorgio e la Settimana Santa, vissuta dalle numerose Confraternite attorno alla devozione sempre viva da secoli per il SS. Sacramento esposto in quarantore presso il Duomo di San Giorgio.\nIl comune ospita oggi la sede di Lingue e letterature straniere, facolt\u00e0 della rinomata Universit\u00e0 degli studi di Catania."}
{"id": "726768", "revid": "1305772", "url": "https://it.wikipedia.org/wiki?curid=726768", "title": "Rufus (Kim Possible)", "text": "Rufus \u00e8 un personaggio immaginario della serie televisiva d'animazione statunitense \"Kim Possible\".\n\u00c8 doppiato in originale da Nancy Cartwright e in italiano da Tatiana Dessi.\nRufus \u00e8 una talpa senza pelo dotata di un'intelligenza quasi umana. Compagno inseparabile di Ron Stoppable, il roditore \u00e8, a tutti gli effetti, un membro della squadra di Kim durante le sue missioni e, di frequente, si rivela essere molto pi\u00f9 utile e competente del suo stesso padrone.\nOltre ai due protagonisti, \u00e8 il solo personaggio ad apparire in tutti gli episodi.\nCaratteristiche.\nPersonalit\u00e0.\nRufus \u00e8 un personaggio antropomorfo; difatti non solo dimostra una capacit\u00e0 d'apprendimento tanto sviluppata da renderlo capace di stare in posizione eretta, praticare le arti marziali, comprendere il linguaggio umano e, nel doppiaggio originale, pronunciarne qualche parola; ma dimostra pi\u00f9 volte abitudini comportamentali prettamente umane, quali la passione per il cibo messicano, sentimenti di gelosia, senso dell'umorismo ed inventiva.\nIn conseguenza della sua intelligenza, quasi tutti gli altri personaggi lo trattano quasi come fosse, per l'appunto, un essere umano e, in alcune occasioni lo si \u00e8 visto anche indossare dei vestiti in miniatura.\nNonostante Rufus e Ron siano inseparabili e condividano svariate passioni, all'inizio la talpa senza pelo fa ribrezzo a Kim, ed il loro rapporto non \u00e8 dei migliori ma, successivamente viene accolto come membro fondamentale della squadra, tanto che la ragazza non avr\u00e0 problemi a coccolarlo o tenerlo in mano.\nTalvolta la creatura si mostra pi\u00f9 sveglia e capace degli altri due protagonisti, gag ricorrente nella serie \u00e8 infatti mostrare Rufus come il membro con pi\u00f9 risorse all'interno del gruppo e, spesso e volentieri, il \"salvator di patria\" che tira fuori i compagni dalle situazioni spinose quando perfino Kim esaurisce le risorse.\nAspetto.\nCuriosamente Rufus non somiglia minimamente a quella che \u00e8 la vera talpa senza pelo, difatti \u00e8 decisamente molto pi\u00f9 grande, liscio, con baffi simili a vibrisse e gli occhi neri lucidi. Di un intenso colore rosa, appare sorprendentemente agile, mentre la sua coda \u00e8 significativamente pi\u00f9 corta che nei reali esponenti della specie.\nNell'episodio crossover della serie con \"Lilo e Stitch\", Jumba sostiene che il roditore sia l'\"esperimento 607\" creato da lui ed Hamsterviel, affermando abbiano il medesimo aspetto. In seguito per\u00f2 Loter ha dichiarato che le due creature non hanno nulla a che fare l'una con l'altra.\nBiografia del personaggio.\nAntefatti.\nRufus nasce a Middleton, tre anni prima dell'inizio della serie, nel negozio di animali dello Smarty Mart. Appena nato viene immediatamente acquistato da Ron Stoppable, il quale, ottenuto il permesso di tenere un animale domestico dai genitori purch\u00e9 non nuocesse all'allergia di suo padre per il pelo d'animale; scelse un animale che non avesse alcun tipo di peluria e dovette visitare sedici negozi prima di trovare quello che soddisfasse le sue richieste.\nIl ragazzo battezza la talpa \"Rufus\" in ricordo dell'amico immaginario avuto da bambino. In breve il roditore diventa il compagno inseparabile del giovane, mostrando di possedere notevoli capacit\u00e0 atletiche, comunicative e di apprendimento.\nNella serie.\nQuando Kim comincia la sua attivit\u00e0 di eroina ed agente segreto freelance essa chiede a Ron di assisterla nelle sue imprese; dunque Rufus inizia ad accompagnare i due giovani e prendere parte alle loro missioni; durante le quali la sua attivit\u00e0 principale \u00e8 cercare, talvolta inutilmente, di impedire a Ron di compiere azioni stupide o gesti sconsiderati e, sistematicamente, di salvarlo dalle successive conseguenze nefaste.\nAssieme ai compagni Rufus si scontra con diversi antagonisti, quali lo scienziato pazzo Dottor Drakken e la sua assistente super sofisticata, Shego, Lord Monkey Fist, nobile inglese ossessionato dal Tai-Sheng-Pek-Quar, assieme al quale detiene il \"Mistico Potere della Scimmia\", il golfista folle Duff Killigan, i miliardari Se\u00f1or Senior, dediti al male per hobby e molti altri.\nEpilogo.\nNonostante le avversit\u00e0 e le innumerevoli battaglie Rufus riesce a superare ogni ostacolo ed arriva addirittura a salvare il mondo dagli alieni Warmonga e Warhok il giorno del diploma dei suoi compagni Kim e Ron, che nel frattempo si sono innamorati l'una dell'altro.\nPoteri e abilit\u00e0.\nNonostante l'apparenza Rufus \u00e8 molto pi\u00f9 abile di quanto facciano supporre le sue ridotte dimensioni ed il suo aspetto inoffensivo. Oltre a disporre di un'intelligenza praticamente pari a quella umana, le caratteristiche specifiche della sua specie lo rendono un incredibile scavatore ed arrampicatore, conferendogli inoltre dei denti affilati con cui \u00e8 in grado di rodere legno, corde e, talvolta, metallo.\n\u00c8 un esperto di arti marziali, nell'uso dei nunchaku e nella comprensione di svariate lingue umane, oltre a vantare anche una discreta conoscenza di meccanica ed elettronica.\nMistico Potere della Scimmia.\nNell'episodio \"Il segreto dell'uomo scimmia\", Rufus, insieme a Ron e Lord Monkey Fist, ottiene una sorta di potere soprannarurale tramite un antico rito invocato attraverso quattro statuette di giada dal nobile inglese: \"Il Mistico Potere della Scimmia\", che conferisce al suo proprietario una innaturale potenza combattiva espressa in forza, velocit\u00e0 e resistenza sovrumane, oltre che una innata competenza nell'arte marziale del Tai Sheng Pek Kwar (\u5927\u5723\u5288\u6302).\nControversie.\nDiversi fan hanno ritenuto che le differenze tra il personaggio e l'animale reale vadano troppo oltre quanto accettabile anche per una finzione; la talpa senza pelo \u00e8 infatti un animale peculiare, delicato ed indifeso, completamente cieco e totalmente impossibilitato non solo a diventare un animale domestico ma anche semplicemente a sopravvivere al di fuori del proprio habitat naturale e della propria colonia."}
{"id": "726777", "revid": "13833", "url": "https://it.wikipedia.org/wiki?curid=726777", "title": "Tel chi'\u00e8 l'telun", "text": ""}
{"id": "726786", "revid": "110157", "url": "https://it.wikipedia.org/wiki?curid=726786", "title": "Peace, Love, Death Metal", "text": "Peace, Love, Death Metal \u00e8 il secondo album in studio della band statunitense Eagles of Death Metal."}
{"id": "726787", "revid": "767487", "url": "https://it.wikipedia.org/wiki?curid=726787", "title": "Al Haig", "text": "Biografia.\nHaig, che era bianco, fu avviato fin da bambino alla musica. Nel corso dei suoi studi impar\u00f2 a suonare il pianoforte, l'arpa, il clarinetto e il sassofono. Tra il 1942 e il 1944, richiamato nell'esercito, suon\u00f2 il piano in un'orchestra militare e il sassofono in una banda, iniziando anche ad interessarsi al jazz, ascoltando le registrazioni di Teddy Wilson, Mel Powell e Billy Kyle. Nel 1944 debutt\u00f2 a Boston: si spost\u00f2 poi a New York, sulla Cinquantaduesima strada al seguito di Tiny Grimes. Assunto da Charlie Parker e Dizzy Gillespie, nel 1945 suona in registrazioni storiche tra le quali: \"Hot House, Salt Peanuts, Lover Man, Shaw Nuff\". Subito dopo entr\u00f2 nell'orchestra di Charlie Barnet.\nAlla fine del 1945 \u00e8 nel sestetto di Gillespie e Parker al Billy Berg's di Hollywood, per il primo concerto bebop sulla West Coast. Nel 1946 registra con Gillespie altri futuri classici:\"Dynamo A, 'Round Midnight, Night in Tunisia\" e \"One Bass Hit, Part I\". Diviene cos\u00ec uno degli interpreti pi\u00f9 importanti della scena bebop e uno degli accompagnatori pi\u00f9 richiesti. Suona con Ben Webster, Coleman Hawkins, Eddie Lockjaw Davis. Tra il 1948 e il 1950, \u00e8 con Parker nel quintetto che vede tra i suoi membri anche Miles Davis e Max Roach. Tra il 1949 e il 1951 \u00e8 con Stan Getz e prende parte alla prima sessione delle registrazioni di Birth of the Cool col nonetto di Mies Davis: segue un lungo periodo di oscurit\u00e0 e quasi inattivit\u00e0, interrotto da un periodo in California nel 1952. Nel 1954 \u00e8 con Chet Baker e nuovamente con Gillespie (1956-1957), poi con Ren\u00e9 Thomas (1958, in tourn\u00e9e a Montr\u00e9al). Tra il 1960 e il 1980 la sua carriera di concertista si svolge principalmente come solista nei locali di New York, salvo che per un concerto con Jimmy Raney alla Carnegie Hall nel 1974 e qualche altra occasione con il sestetto \"Be-Bop Reunion\" di Gillespie. Nel 1968 affronta anche una penosa traversia personale:\nNel 1970 la sua figura conobbe una rinnovata popolarit\u00e0 ed ebbe cos\u00ec l'occasione di effettuare numerose registrazioni in trio per Spotlite, Interplay, SeaBreeze e Choice. Tra il 1977 e il 1980 fu in tourn\u00e9e in Europa.\nAl Haig mor\u00ec di un attacco cardiaco nella sua casa di Manhattan, a New York, il 16 novembre 1982.\nLo stile.\nAssieme a Bud Powell, Haig fu il pianista che meglio si adattava alla musica di Gillespie e Parker. Caratteristico del suo stile \u00e8 il dialogo tra la mano sinistra e la mano destra, in cui alla mano sinistra \u00e8 affidato un compito di commento (si ascolti \"Visa\", con Parker), e gli improvvisi cambiamenti di dinamica. Nelle ballad si sente l'influenza di Cy Walter, un pianista che gli piaceva molto. Haig riarmonizz\u00f2 diversi standard (\"On The Alamo, Indian Summer\", con Stan Getz), rifacendo, a modo suo, quello che Teddy Wilson, aveva gi\u00e0 fatto negli anni 1930. Tra i molti musicisti da lui influenzati si possono citare Hank Jones e Jimmy Raney.\nCuriosit\u00e0.\nL'ex signora Haig ha scritto un libro sul caso, intitolato \"Death of a bebop wife\" (Morte di una moglie bebop), pubblicato nel 2007.\nDiscografia Parziale.\nCome Leader\nCollaborazioni"}
{"id": "726802", "revid": "1893", "url": "https://it.wikipedia.org/wiki?curid=726802", "title": "Teorema di Borel-Heine", "text": ""}
{"id": "726804", "revid": "486946", "url": "https://it.wikipedia.org/wiki?curid=726804", "title": "AC Ancona", "text": ""}
{"id": "726816", "revid": "74801", "url": "https://it.wikipedia.org/wiki?curid=726816", "title": "Lancenigo", "text": "Lancenigo \u00e8 una frazione di Villorba in provincia di Treviso, nel cui territorio di competenza si trova anche il municipio, situato precisamente nella localit\u00e0 di Carit\u00e0.\nL'omonima parrocchia dipende dalla Diocesi di Treviso, Vicariato di Spresiano, tuttavia la definizione amministrativa comunale non coincide con quella parrocchiale, essendo il territorio frazionale di Lancenigo assegnato ad Est alla parrocchia omonima e ad Ovest alla parrocchia di Fontane .\nOrigini del nome.\nIl toponimo riporta il suffisso \"-igo\", tipico delle localit\u00e0 un tempo occupate dai Galli, ma vi si pu\u00f2 riconoscere anche un nome proprio, Lanzone, forse un possidente.\nStoria.\nNumerosi reperti testimoniano la presenza della civilt\u00e0 sin dall'epoca romana, favorita da una terra fertile e dalla fitta presenza di risorgive.\nCitata sin dal XII secolo, con i centri vicini di Borgo di Lancenigo e San Sisto, si svilupp\u00f2 al centro di una rete viaria il cui asse principale era rappresentato dalla Cal Armentaria, derivata dalla romana via Claudia Augusta. Assieme alla Cal Lovadina e alla Cal Maserada, fu una delle pi\u00f9 importanti strade della zona fino alla costruzione della Pontebbana e del ponte della Priula sul Piave. Vi fu per questo costruito il monastero di Santa Maria de' Caritate (presso l'attuale Carit\u00e0), dipendente dall'omonimo convento di Venezia.\nEbbe importanza nel medioevo come sede della pieve di Santa Maria, dal XV secolo intitolata a San Sisto. Solo pi\u00f9 tardi le si sostitu\u00ec l'attuale parrocchiale di San Giovanni Battista.\nAlla storia del paese \u00e8 inoltre legata la famiglia dei da Lancenigo (o Lancenighi), nota dal Duecento inclusa nella nobilt\u00e0 trevigiana dal 1319. Diede numerosi personaggi illustri, tra cui l'umanista ed ecclesiastico Francesco da Lancenigo, segretario di papa Bonifacio IX, e si estinse alla fine del Seicento.\nCon l'abolizione del sistema delle pievi, il centro mantenne comunque un ruolo di primo piano come sede della forania di Lancenigo, istituita nel 1520 ed estesa su tredici parrocchie (dal 1841 quattordici con l'istituzione di Santa Maria del Rovere).\nSotto la Serenissima Lancenigo costitu\u00ec un comune, comprendente anche l'attuale Catena. Pi\u00f9 tardi, durante il dominio di Napoleone e fino al 1807, Lancenigo costitu\u00ec un comune autonomo.\nCome tutti gli insediamenti della zona, solo a partire dagli anni trenta del Novecento ebbe una consistente espansione urbana.\nMonumenti e luoghi d'interesse.\nNumerose sono le ville venete: Villa Persico (in cui soggiorn\u00f2 papa Benedetto XV), Villa Angelica (XVI secolo), Villa Perocco (riedificata nel XVIII secolo), Villa Giovannina."}
{"id": "726821", "revid": "37401", "url": "https://it.wikipedia.org/wiki?curid=726821", "title": "Issachar", "text": "Issachar era il nono figlio di Giacobbe, il quinto con la prima moglie, Lia.&lt;br&gt;\n\u00c8 anche il nome di una trib\u00f9 israelitica.\nIl nome \u00e8 ebraico e pu\u00f2 essere scritto anche Yissachar o Issacar, trascritto in lingua ebraica \u05d9\u05b4\u05e9\u05b8\u05bc\u05c2\u05e9\u05c1\u05db\u05b8\u05e8, ', oppure '.&lt;br&gt;\nSignifica \"egli \u00e8 un salario o uomo di salario\".\nIl nome di Issachar viene spiegato nel libro della Genesi capitolo 30, versetto 18: \"Lia disse, \"Dio mi ha dato la mia ricompensa perch\u00e9 ho concesso la mia ancella a mio marito (come concubina)\", e lo chiam\u00f2 Issachar.\"&lt;br&gt;\nLa frase non ha un significato immediato. La nascita di Issachar \u00e8 in realt\u00e0 un racconto che occupa i capitoli 29 e 30.\nLia e Rachele.\nGiacobbe si era innamorato di Rachele e per averla dovette lavorare sette anni da suo padre Labano. Ma questi ag\u00ec con inganno e il giorno del matrimonio sostitu\u00ec Rachele con sua sorella Lia, pi\u00f9 grande e, racconta \"Gn 29,17\", dagli occhi smorti.&lt;br&gt;\nGiacobbe poi ottenne comunque Rachele, \"bella di forme e di avvenente aspetto\", e la am\u00f2 pi\u00f9 di Lia.\nLia per\u00f2 era pi\u00f9 fertile di Rachele ed ebbe sette figli mentre Rachele solo due, Giuseppe e Beniamino, partorendo il quale mor\u00ec.\nDa \"Gn 19:31\" a \"Gn 30:24\" vengono raccontate le dodici gravidanze, come una guerriglia tra le due mogli e i nomi scelti per i figli rispecchiano la posizione della madre in questa battaglia.\nInoltre facevano giacere il marito con la propria ancella, Bila per Rachele e Zilpa per Lia, che ebbero due gravidanze a testa.\nLia per\u00f2 pare abbia avuto un risentimento a farsi sostituire, lei cos\u00ec fertile, dalla serva Zilpa.\n\"Genesi 30:14-18\" racconta che un giorno Ruben, primogenito, figlio di Lia, and\u00f2 a coglier mandragore per donarle alla madre.&lt;br&gt;\nMa Rachele ne chiese per s\u00e9. Al che Lia volle qualcosa in cambio e chiese una notte con Giacobbe, una notte che sarebbe dovuta toccare a Rachele.&lt;br&gt;\nQuesta acconsent\u00ec. E Lia rimase incinta di Issachar.\nLia grid\u00f2 di giubilo poich\u00e9 era in l\u00e0 con gli anni ma JHWH l'aveva ricompensata con un quinto figlio ufficiale, dopo i due naturalizzati di Zilpa, Gad e Aser.&lt;br&gt;\nEcco il senso del versetto 18 \"Dio mi ha dato il mio salario, per aver dato la mia schiava a mio marito\".\nTrib\u00f9 di Issachar.\nIssachar ebbe quattro figli che lo accompagnarono nella migrazione della famiglia di Giacobbe in Egitto.\nDopo l'esodo la sua trib\u00f9 si stabil\u00ec nella valle di Jezreel e nei bassi monti ad est del monte Tabor.\nLa benedizione di Giacobbe, amministrata in Egitto e registrata nella Genesi , descrive Issachar come \"un asino forte\" che \"divenne uno schiavo ai lavori forzati\", forse indicando che la trib\u00f9 di Issachar era soggetta al dominio dei cananei di quella regione.\nTra i suoi figli vi \u00e8 Tola, capostipite dei tolaiti. Tra i suoi discendenti vi \u00e8 l'omonimo giudice Tola, e due re di Israele: Baasa e suo figlio Ela."}
{"id": "726825", "revid": "287204", "url": "https://it.wikipedia.org/wiki?curid=726825", "title": "Early, Rare... and OI!", "text": "Early, Rare... and OI! \u00e8 una raccolta su CD dell'Oi! band bolognese Nabat.\nSul CD sono presenti i primi brani della band, alcuni live e brani apparsi su compilation."}
{"id": "726826", "revid": "110157", "url": "https://it.wikipedia.org/wiki?curid=726826", "title": "Queen I Tour", "text": "Queen I Tour fu la prima tourn\u00e9e del gruppo rock britannico Queen, svoltasi tra il 1973 e il 1974 e legata alla promozione del loro primo album, \"Queen\". Il loro secondo tour, che si tenne nel 1974, fu il \"Queen II Tour\".\nLa tappa australiana fu una presenza al festival di Sunbury, non collegata direttamente alla tourn\u00e9e."}
{"id": "726827", "revid": "120004415", "url": "https://it.wikipedia.org/wiki?curid=726827", "title": "Pietro Casaburi Urries", "text": "Biografia.\nFiorito nell'ultimo quarto del XVII secolo, fu uno tra i poeti pi\u00f9 rappresentativi dell'ultimo barocco, insieme con Giuseppe Artale e Giacomo Lubrano. Niccol\u00f2 Toppi, nella sua \"Biblioteca Napoletana\" (1678), lo elogia come \u00abdolcissimo ed ingegnosissimo poeta\u00bb, ma fornisce alcuna notizia biografica, bench\u00e9 le rime di Pietro, in tre volumi, fossero state stampate in anni a lui vicini (1676 e 1685). Le uniche indicazioni sulla vita del poeta sono quindi quelle che si possono ricavare dalle sue rime.\nDi famiglia patrizia e almeno in parte - come attesta il cognome - oriunda spagnola, era figlio di Fulvio e di una Margarita Urries, ai quali sono dedicati alcuni versi delle \"Sirene\" (1676 e con aggiunte 1685); in essi l'autore si rivolge ai genitori al presente, che a quell'altezza cronologica dovevano dunque essere ancora in vita. Pietro ricorda anche due fratelli, Lorenzo, altro apprezzato poeta, e Michele, capitano al servizio del vicer\u00e9 spagnolo. Il nonno materno era Pietro Urries, autore di opere latine e Auditor Generale delle milizie nel Regno di Napoli. Uno zio era il teologo e poeta marinista Gasparo De Simeonibus, vescovo di Campagna prima di Juan Caramuel y Lobkowitz. Pietro era quindi di famiglia cospicua. I riferimenti alle personalit\u00e0 dell'epoca, bench\u00e9 copiosi, non consentono in alcun modo di fissare, nemmeno presuntivamente, il decennio della nascita. Si pu\u00f2 solo supporre, in base alla prefazione alle \"Sirene\" redatta da Antonio Muscettola, che nel 1676 il poeta fosse ancora piuttosto giovane.\nPer quanto riguarda le frequentazioni in ambito letterario, alcuni esegeti moderni (per es. Domenico Chiodo) ravvisano il principale punto di riferimento di Pietro Caraburi Urries in Giuseppe Battista, bench\u00e9 tra i numerosi destinatari delle esternazioni encomiastiche di Pietro egli non venga mai menzionato in modo esplicito. I nomi dei personaggi espressamente elogiati (Antonio Muscettola, Baldassarre Pisani, Federico Meninni, Giacomo Lubrano, Daniello Bartoli) accostano Pietro all'accademia napoletana degli Oziosi, alla quale non risulta tuttavia affiliato.\nAntonio Muscettola, nella sua prefazione alle \"Sirene\", informa che accanto ai componimenti in versi Pietro aveva in animo di\nDi tali prose non esiste traccia (sul loro conto tacciono anche i repertori antichi), e ci\u00f2 induce il fondato sospetto che non siano mai state date alle stampe e siano eventualmente circolate solo in forma manoscritta. Va peraltro ricordato che intorno al 1670 il gusto barocco, di Pietro Casaburi Urries \u00e8 uno dei rappresentanti pi\u00f9 estremi, era ormai avviato a un irrimediabile declino.\nTra le altre personalit\u00e0 con le quali consta che Pietro Casaburi Urries abbia intrattenuto rapporti vanno ricordati il gi\u00e0 citato Juan Caramuel y Lobkowitz, al quale il poeta indirizza un'interessante ed erudita lettera sulle metafore posta a mo' di prefazione nelle \"Saette di Cupido\" (1685), e Matteo Vitale, che riproduce una propria lettera a Pietro e la risposta del destinatario in limine ai propri \"Fiori istorici morali\", una compilazione del 1674 (si tratta dunque del pi\u00f9 antico testo a stampa di Pietro a noi noto).\nIl Toppi fornisce un elenco di contemporanei che celebrarono il \"vivace ingegno\" di Pietro. Vi compaiono, fra gli altri, monsignor Caramuel, Antonio Muscettola, Federico Meninni, Angelico Aprosio, Baldassarre Pisani, Tommaso Gaudiosi, Giuseppe Domenichi, Matteo Vitale e il padre gesuita Antonio Manfredi.\nOpere.\nSe si escludono prose annunciate dal Muscettola e assai probabilmente mai stampate e la citata lettera a Matteo Vitale, l'opera di Pietro Casaburi Urries \u00e8 circoscritta alle due raccolte di versi gi\u00e0 ricordate: \"Le Sirene\", di cui furono stampate le prime tre parti nel 1676 e la quarta e ultima nel 1685, e \"Le saette di Cupido\", stampate nel 1685 e introdotte da una \"Lettera del signor don Pietro Casaburi a Monsignor Caramuele, nella quale si tratta della metafora\". \nLa lettera al Caramuel raccoglie molti esempi di ardite metafore attinte alla tradizione letteraria italiana (a partire da Dante e Petrarca), quasi che l'autore si proponga di conferire alle stravaganze del marinismo una patente di legittimit\u00e0, elevando il pirotecnico linguaggio metaforico che caratterizza la maniera barocca a prassi identificabile \"tout court\" con l'arte poetica. Questa impostazione, che sembra distinguere Pietro dal grosso della scuola marinista, pu\u00f2 dirsi organica alla sua concezione della poesia, relativamente lontana dall'idea di una studiata, se non provocatoria, ricerca dell'arguzia e della novit\u00e0.\nDalle rime encomiastiche, raramente all'altezza dei componimenti svincolati dall'occasione, si pu\u00f2 evincere l'appartenenza a quella sorta di \"secondo marinismo meridionale\" che si produsse per impluso del Caramuel quando questi fu vescovo a Campagna (1657-1673). Rilevante \u00e8 peraltro la vicinanza di Pietro all'ambiente dei Gesuiti (che in quegli anni esprimeva personalit\u00e0 letterarie del calibro di Giacomo Lubrano e Daniello Bartoli), anche se, a eccezione di qualche sporadico esercizio su temi sacri, la voce di Pietro trova il suo terreno d'elezione in soggetti che si riallacciano al primo marinismo (temi amorosi e mitologico-pastorali, con una marcata attenzione al mondo naturale). Si pu\u00f2 anzi dire che nell'opera poetica di Pietro l'attenzione riservata ai temi morali da poeti tardobarocchi quali Giuseppe Battista, Giacomo Lubrano e Giuseppe Artale sia quasi del tutto assente.\nParticolarmente efficaci, tra i versi di Pietro Casaburi Urries, si possono considerare le odi tetrastiche, lunghi componimenti di endecasillabi organizzati in quartine secondo lo schema ABBA ecc. Si vedano ad esempio \"I gemiti di Enone abbandonata da Paride\", nelle \"Saette di Cupido\", o il \"Lamento di Pan innamorato\", nelle \"Sirene\", ambedue oscillanti tra il monologo teatrale (con preciso richiamo al lamento di ascendenza melodrammatica) e l'idillio barocco.\nSe per la tecnica salda e matura Pietro pu\u00f2 ritenersi pienamente organico alla sua temperie, per la musicalit\u00e0 incantatoria, per la sospensione stuporosa e per il senso favoloso della natura si pu\u00f2 forse considerare l'ultimo esponente di una sensibilit\u00e0, squisitamente napoletana, che si riconduce al Marino e a figure come Girolamo Fontanella, e che trova i suoi cospicui antefatti nella produzione lirica di Luigi Tansillo e dello stesso Torquato Tasso.\nUn testo esemplificativo.\nSe de' tuoi lumi i lucidi levanti&lt;br&gt;copre di fosca notte ombra letea,&lt;br&gt;ben la notte in un cielo errar dovea,&lt;br&gt;s'un cielo di bellezza esser ti vanti.\nForse hai bendati i lumi tuoi stellanti&lt;br&gt;perch\u00e9 sembri di Cipro a noi la dea,&lt;br&gt;ch\u00e9 cieca rassembrar dee Citerea,&lt;br&gt;se d'esser madre a cieco nume ha vanti.\nO chiudi gli occhi tu, perch\u00e9 l'ardore&lt;br&gt;de' duo soli d'Amor ch'ivi hai rinchiusi&lt;br&gt;non dilegui le nevi ond'armi il core.\nO d'andab\u00ecti eroi serbando gli usi&lt;br&gt;guerriera superbissima d'Amore,&lt;br&gt;movi guerra agli amanti ad occhi chiusi.(Pietro Casaburi Urries, \"A bella donna cieca\")\nBibliografia.\nEdizioni antiche.\n\"Copia di lettera responsiva scritta al signor Matteo Vitale dal signor don Pietro Casaburi Urries\", in Matteo Vitale, \"Fiori istorici morali scelti dal signor Matteo Vitale di Stefano divisi in tre libri\", Napoli, Novello de' Bonis, 1671.\n\"Le Sirene, poesie liriche del signor don Pietro Casaburi Urries\" (\"Concerti primo, secondo e terzo\"), Napoli, per Novello de Bonis, 1676.\n\"Le saette di Cupido. Elegie amorose del signor don Pietro Casaburi Urries\", Napoli, Giovan Francesco Paci, 1685. Precedute da una \"Lettera del signor don Pietro Casaburi a monsignor Caramuele, nella quale si tratta della metafora\".\n\"Delle Sirene. Poesie liriche del signor don Pietro Casaburi Urries\" (\"Concerto quarto\"). In Napoli, Giovan Francesco Paci, 1685.\nEdizioni moderne.\nPietro Casaburi Urries, \"Le sirene\", a cura di Domenico Chiodo, Torino 1996."}
{"id": "726829", "revid": "109952870", "url": "https://it.wikipedia.org/wiki?curid=726829", "title": "Danno biologico", "text": "Il danno biologico, nel diritto italiano, consiste nella lesione dell'interesse, costituzionalmente garantito, all'integrit\u00e0 fisica della persona. Questo sussiste in presenza di una lesione fisica o psichica della persona., permanente o reversibile, da cui derivi, per\u00f2, una compromissione delle attivit\u00e0 vitali del soggetto, considerate nel senso pi\u00f9 ampio (si veda la sezione \"Esempi\").\nIl danno tanatologico \u00e8 la forma pi\u00f9 grave di danno biologico, anche se, per certi versi, non \u00e8 quello che d\u00e0 maggior diritto ad indennizzi, sotto il profilo della risarcibilit\u00e0.\nCaratteristiche generali.\nSi tratta di un danno di natura non patrimoniale, in quanto non lesivo di interessi patrimoniali. La sua natura lesiva nei confronti di un diritto costituzionalmente garantito (quello alla salute e all'integrit\u00e0 fisica), lo rende risarcibile ai sensi dell'art. 2059 del codice civile in seguito alla sentenza della Corte di Cassazione 12 dicembre 2003, e non dall'art. 2043 che concerne solo i danni patrimoniali\nIl dibattito nella giurisprudenza.\nTale categoria di danno \u00e8 stata elaborata nel tempo dalla giurisprudenza. Inizialmente, prevedendo l'ordinamento positivo un risarcimento del danno cosiddetto patrimoniale, il solo danno risarcibile ammesso era quello che scaturiva dall'applicazione della nota \"regola del calzolaio\", ovvero il cosiddetto \"danno emergente\" (inteso esclusivamente dal punto di vista economico) ed il \"lucro cessante\" (inteso come perdita di possibilit\u00e0 di guadagno).\nSuccessivamente, essendo venute alla luce varie situazioni in cui non era possibile applicare detta regola (perch\u00e9 afferente a situazioni radicalmente diverse da quella oggetto della regola, come nel caso di un soggetto non lavoratore), si inizi\u00f2 a valutare il danno come riverberato sull'integrit\u00e0 fisica del soggetto. Prescindendo, quindi, da ogni valutazione sulla capacit\u00e0 lavorativa del soggetto.\nCos\u00ec, nonostante il danno biologico sia oramai una categoria di danno incondizionatamente riconosciuta dalla dottrina e dalla giurisprudenza, ancora qualche problema risiede nella sua effettiva liquidazione. Difatti, per il danno biologico nascente da sinistro stradale e inferiore ai 9 punti percentuale di invalidit\u00e0 permanente esistono le apposite tabelle dettate dal legislatore. Altrettanto succede in tema di infortunio sul lavoro. In tutti gli altri casi, bisogna fare affidamento su altri tipi di tabelle.\nOggigiorno il sistema tabellare maggiormente usato nelle Corti d'Appello italiane appare essere quello del Tribunale di Milano.\nDisciplina normativa.\nLa legislazione prevede il risarcimento del danno in caso di menomazione, condizione pi\u00f9 restrittiva della lesione. La lesione \u00e8 la modificazione peggiorativa dello stato fisico o psichico; la menomazione \u00e8 la compromissione, dovuta alla lesione, dell'efficienza psicofisica utilizzabile per le esigenze della vita vegetativa o di relazione.\nL'art. 5 cod. civile (\"non sono ammissibili atti di disposizione del corpo che provochino una diminuzione permanente dell'integrit\u00e0 fisica\"), come detto, d\u00e0 luogo a risarcimento nel caso di menomazione.\nIl D. Lgs. n. 209/2005 (artt. 138 e 139) distingue fra danno biologico di grave e di lieve entit\u00e0 (fino a un'invalidit\u00e0 del 9%). L'interpretazione di questa norma \u00e8 ai soli fini dell'importo del risarcimento danni, restando unica la definizione di danno biologico, e la modalit\u00e0 di accertamento e valutazione della menomazione.\nLa Legge n. 27/2012 art. 32 comma 3-ter e 3-quater esclude il risarcimento per danno biologico permanente per danni di lievi entit\u00e0 non siano suscettibili di accertamento clinico strumentale obiettivo. Per danni lievi temporanei, \u00e8 risarcito solo a seguito di riscontro medico legale da cui risulti visivamente o strumentalmente accertata l'esistenza della lesione.\nDa entrambi i criteri \u00e8 escluso il risarcimento del danno biologico permanente di natura psichica (fra l'1 e il 9%), per il quale allo stato dell'arte non esistono metodiche strumentali in grado di diagnosticare questo tipo di disturbi, sebbene le neuroscienze cognitive abbiano dimostrato che ogni evento mentale \u00e8 correlato ad un evento elettro-chimico dell'encefalo. E probabilmente resta non risarcibile anche il danno temporaneo, a meno di ritenere un esame visivo sufficiente per diagnosticare un disturbo psichico.\nIn tema di liquidazione del danno di lieve entit\u00e0, la Corte Costituzionale ha escluso la legittimit\u00e0 un'autonoma valutazione del danno morale, stabilendo che:\n, giurisprudenza che crea una nuova variabile componente del danno biologico di lieve entit\u00e0 suscettibile di accertamento medico legale. La novella render\u00e0 necessaria un'integrazione dei parametri tecnici e delle tabelle medici-legali per la liquidazione del danno, che erano basate su un elementi organici o anatomici. La valutazione della componente di danno biologico (psico-fisico) effetto di una situazione di sofferenza intrinseca \u00e8 riferita sia al periodo di convalescenza che alla eventuale successiva lesione o menomazione fisica permanente. Se il ddl concorrenza all'articolo 139 dlsg 209/2005 risponde alla possibilit\u00e0 di personalizzazione della componente di danno non patrimoniale, l'Associazione Medici del Triveneto ha una linea guida pluriennale per la determinazione del danno non patrimoniale base risarcibile cui poter aggiungere la eventuale ulteriore personalizzazione prevista dalla legge vigente.\nElementi alla base del danno biologico.\nAffinch\u00e9 possa affermarsi l'esistenza di un danno biologico, devono sussistere i seguenti elementi:\nEsempi.\nPerch\u00e9 vi sia danno biologico, la lesione deve aver compromesso le attivit\u00e0 vitali del soggetto. Queste ultime devono essere considerate nel loro senso pi\u00f9 ampio. A titolo di esempio, la giurisprudenza ritiene che esista un danno alla salute nei seguenti casi:\nQuest'ultimo \u00e8 il pi\u00f9 difficile da valutare, ma \u00e8 spesso riconosciuto in via giudiziale come risarcibile nel caso di danno che ha causato una situazione di stress sul lavoro, la morte di un congiunto o di un animale domestico, nonch\u00e9 nel caso di inquinamento acustico."}
{"id": "726847", "revid": "2036605", "url": "https://it.wikipedia.org/wiki?curid=726847", "title": "Fausta", "text": "Ebbe tre figli, Costantino II, Costanzo II e Costante I, tutti succeduti al padre, e due figlie, Costantina e Elena.\nBiografia.\nNata e cresciuta a Roma, era la figlia pi\u00f9 giovane di Massimiano ed Eutropia. Nel marzo 307 spos\u00f2 Costantino I, probabilmente a Treviri: il marito era pi\u00f9 vecchio di lei di almeno quindici anni. \nVoluto come legame tra Costantino e il tetrarca, per rafforzarne l'alleanza, il matrimonio di Fausta fu messo alla prova da due eventi tragici, avvenuti a seguito dei contrasti di Costantino con il padre e il fratello di Fausta: nel 310, fu Fausta a svelare il complotto di Massimiano contro Costantino, il quale si salv\u00f2 e alla fine far\u00e0 uccidere il suocero; nel 312, invece, all'indomani della vittoriosa Battaglia di Ponte Milvio, Costantino fece mettere la testa del cognato Massenzio, fratello di Fausta, su di una lancia e la fece girare per la citt\u00e0.\nDopo quasi dieci anni di matrimonio senza figli, Fausta diede a Costantino tre maschi e due femmine. Come moglie di un imperatore, Fausta aveva ricevuto il titolo di \"nobilissima femina\"; dopo la vittoria di Costantino su Licinio, Fausta ricevette anche il titolo di \"augusta\" (324 o 325).\nNel 326 secondo alcune fonti avrebbe accusato il figliastro Crispo, figlio della prima moglie di Costantino Minervina di averla voluta sedurre per prendere il potere. Costantino le credette e fece imprigionare e poi mettere a morte Crispo. Poco dopo Costantino, convintosi dell'innocenza del figlio, l'avrebbe fatta morire affogandola chiudendola in un bagno caldo (terme) portato a una temperatura pi\u00f9 alta del normale. Secondo una diversa versione la sua morte venne invece causata direttamente dal sospetto di adulterio con Crispo.\nFausta sub\u00ec la \"damnatio memoriae\". Secondo l'imperatore Giuliano, Costantino in seguito si pent\u00ec per queste uccisioni, per cui si convert\u00ec al cristianesimo."}
{"id": "726886", "revid": "2175", "url": "https://it.wikipedia.org/wiki?curid=726886", "title": "Elettrodo standard ad idrogeno", "text": ""}
{"id": "726892", "revid": "439868", "url": "https://it.wikipedia.org/wiki?curid=726892", "title": "Salus", "text": "Salus era la divinit\u00e0 della salute nella religione romana. Era la personificazione dello stare bene (salute e prosperit\u00e0), sia come individuo, sia come \"Res publica\". Era equiparabile alla divinit\u00e0 greca di Igea, bench\u00e9 avesse funzioni differenti.\nEvoluzione.\nQuesta divinit\u00e0 con il tempo, and\u00f2 ad identificarsi nella religione romana, come la Valetudo, divinit\u00e0 della salute personale, derivante dalla divinit\u00e0 greca di Igea. Bench\u00e9 fosse considerata una divinit\u00e0 minore, come la \"Salus Publica Populi Romani\", ebbe un suo proprio tempio alla stessa dedicato, sul colle del Quirinale (inaugurato nel 302 a.C.). Pi\u00f9 tardi divenne pi\u00f9 di una semplice protettrice della salute personale. Attorno al 180 a.C. furono iniziati dei primi sacrifici in onore, non solo del dio Apollo o di Esculapio, ma anche della Salus. Esisteva, inoltre, una statua della Salus nel tempio della Concordia a Roma, che qui venne posta nell'11 a.C. per volere di Augusto. E la sua festivit\u00e0 era celebrata nel calendario romano il 30 marzo.\nRappresentazione.\nLa \"Salus\" era spesso rappresentata seduta con le gambe incrociate (posizione comune anche alla dea \"Securitas\") ed il gomito appoggiato sul bracciolo di un trono. Spesso, la mano destra teneva una patera (piatto fondo usato nelle cerimonie religiose) per alimentare un serpente, che era avvolto intorno ad un altare. Il serpente si alzava e bagnava la testa fino alla patera. Ogni tanto la sua mano era aperta e vuota, facendo un gesto. A volte il serpente dirigeva il suo sguardo insieme alla dea \"Salus\". A volte non c'era l'altare, ed il serpente era, quindi, avvolto attorno al braccio del suo trono.\nOccasionalmente la \"Salus\" aveva una verga nella mano sinistra, con un serpente attorcigliato intorno ad esso; a volte la mano destra sollevava una figura pi\u00f9 piccola femminile. Pi\u00f9 tardi, la \"Salus\" fu rappresentata in piedi, che dava da mangiare serpente. Questa divenne la posa pi\u00f9 comune nel periodo imperiale: \"Salus\" in piedi che afferra saldamente il serpente sotto il braccio, orientandolo verso il cibo che porge su un piatto nell'altra mano. Raramente, \"Salus\" \u00e8 rappresentata con un timone nella mano sinistra (indica il suo ruolo nel guidare l'imperatore attraverso una vita sana). Questo in realt\u00e0, apparteneva alla dea Fortuna."}
{"id": "726912", "revid": "118351822", "url": "https://it.wikipedia.org/wiki?curid=726912", "title": "Hubal", "text": "Hubal () era l'idolo venerato in et\u00e0 preislamica alla Mecca nel santuario urbano della Ka\u02bfba a lui principalmente dedicato. \nSecondo la tradizione, riportata in et\u00e0 islamica da Ibn al-Kalb\u012b nel suo \"Kit\u0101b al-a\u1e63n\u0101m\" (Libro degli idoli), l'idolo sarebbe stato portato alla Mecca, forse dalla Mesopotamia, nella prima met\u00e0 del III secolo d.C. da Qusayy (il costitutore della realt\u00e0 tribale dei Quraysh), o dalle regioni transgiordaniche da \u02bfAmr ibn Lu\u1e25ayy, il mitico organizzatore dei culti idolatrici alla Mecca.\nL'aspetto dell'idolo era quello di un vecchio con un arco e una faretra, al cui interno le frecce, senza punte n\u00e9 impennaggi, sarebbero servite al \"s\u0101din\" (custode del santuario) per emettere a pagamento vaticini belomantici (\"istiqs\u0101m bi-azl\u0101m\") su richiesta degli interessati.\nL'idolo sarebbe stato di cornalina rossa e si narra che un braccio, il destro, si fosse rotto per essere poi sostituito da un nuovo arto in oro.\nIl nome della divinit\u00e0 sembra essere semplicemente la variante araba del nord-semitico \"ha-Ba\u02bfl\", vale a dire \"il Dio\" e non \u00e8 forse un caso che l'espressione usata in et\u00e0 islamica per chiamare Allah fosse quella di \"Rabb al-Bayt\", vale a dire \"Il Dio (Signore) del Santuario\", la medesima formula cio\u00e8 usata precedentemente per Hubal.\nA lui venivano sacrificati animali nel mese lunare di rajab, la cui sacralit\u00e0 (con ben altre liturgie e significati) si \u00e8 in parte conservata nell'Islam."}
{"id": "726917", "revid": "110157", "url": "https://it.wikipedia.org/wiki?curid=726917", "title": "Queen II Tour", "text": "Queen II Tour fu la seconda tourn\u00e9e del gruppo rock britannico Queen, svoltasi nel 1974 e legata alla promozione del loro secondo album, \"Queen II\". Successivo al \"Queen I Tour\", questo tour precedette lo \"Sheer Heart Attack Tour\", che si tenne tra il 1974 e il 1975.\nIl primo maggio 1974 i Queen si esibirono a Harrisburg; Brian May dopo aver passato la sera con il chitarrista Joe Perry degli Aerosmith, sal\u00ec sul palco completamente ubriaco."}
{"id": "726921", "revid": "436907", "url": "https://it.wikipedia.org/wiki?curid=726921", "title": "Fungus Amongus", "text": "Fungus Amongus \u00e8 il primo album in studio del gruppo musicale statunitense Incubus, pubblicato nel 1995 dalla Chillum Records.\nStilisticamente \u00e8 un album che presenta influenze funk e rock che ricorda lo stile di band come Red Hot Chili Peppers e Mr. Bungle. Le canzoni spaziano sui temi della vita quotidiana, delle science fiction (\"Trouble in 421\") e delle droghe che Brandon Boyd assumeva (\"Hilikus\")."}
{"id": "726927", "revid": "1745361", "url": "https://it.wikipedia.org/wiki?curid=726927", "title": "Portsmouth (disambigua)", "text": ""}
{"id": "726929", "revid": "36426", "url": "https://it.wikipedia.org/wiki?curid=726929", "title": "Torre di Corso Donato", "text": ""}
{"id": "726930", "revid": "436907", "url": "https://it.wikipedia.org/wiki?curid=726930", "title": "S.C.I.E.N.C.E.", "text": "S.C.I.E.N.C.E. \u00e8 il secondo album in studio del gruppo musicale statunitense Incubus, pubblicato il 9 settembre 1997 dalla Epic Records e dalla Immortal Records."}
{"id": "726932", "revid": "339392", "url": "https://it.wikipedia.org/wiki?curid=726932", "title": "Mafeking", "text": ""}
{"id": "726935", "revid": "3732", "url": "https://it.wikipedia.org/wiki?curid=726935", "title": "Roncalceci", "text": "Roncalceci (\"Roncalz\u00edz\" in romagnolo) \u00e8 una frazione del comune di Ravenna nell'omonima provincia. Gli abitanti sono circa 680.\nL'abitato si configura come un paese a sviluppo lineare articolato principalmente sulla SP 5 (che collega l'abitato di Ghibullo con Russi) e sulla SP 34 che da Roncalceci dirige verso Pilastro e Filetto.\nVi ebbe i natali il partigiano Sauro Babini.\nOrigini del nome.\nLa pi\u00f9 antica attestazione \u00e8 in un documento del 1074 in cui compare un riferimento a \"Ronco de Cice\". In un documento del 1153 ed in uno del 1265 sono riportati riferimenti a \"Ronco al Cese\".\nSociet\u00e0.\nReligione.\nLa parrocchia (intitolata a San Biagio) appartiene al vicariato Ravennate della diocesi di Forl\u00ec-Bertinoro, quest'ultima facente parte dell'Arcidiocesi di Ravenna-Cervia.\nGeografia antropica.\nSuddivisioni amministrative.\nRoncalceci \u00e8 sede della circoscrizione omonima del comune di Ravenna, che \u00e8 estesa su un territorio di ed ha una popolazione totale di abitanti."}
{"id": "726938", "revid": "1776051", "url": "https://it.wikipedia.org/wiki?curid=726938", "title": "Make Yourself", "text": "Make Yourself \u00e8 il terzo album del gruppo rock statunitense Incubus, pubblicato nel 1999."}
{"id": "726940", "revid": "1776051", "url": "https://it.wikipedia.org/wiki?curid=726940", "title": "Morning View", "text": "Morning View \u00e8 il quarto album in studio degli Incubus, pubblicato nel 2001."}
{"id": "726944", "revid": "1543377", "url": "https://it.wikipedia.org/wiki?curid=726944", "title": "A Crow Left of the Murder...", "text": "A Crow Left of the Murder... \u00e8 il quinto album del gruppo statunitense Incubus, pubblicato nel 2004 dalla Epic Records.\nIl disco.\nL'album \u00e8 il primo che vede la presenza di Ben Kenney al posto di Dirk Lance al basso. I singoli estratti dall'album sono \"Megalomaniac\" e \"Talk Shows on Mute\". \"Agoraphobia\" e \"Sick Sad Little World\" sono stati pubblicati come singoli solo per le radio, e solo per i primi due \u00e8 stato anche girato un video. L'album debutt\u00f2 alla seconda posizione della U.S. Billboard 200, vendendo 332.000 copie nella sua prima settimana in classifica."}
{"id": "726945", "revid": "1776051", "url": "https://it.wikipedia.org/wiki?curid=726945", "title": "Light Grenades", "text": "Light Grenades \u00e8 il sesto album del gruppo alternative rock statunitense Incubus, pubblicato nel 2006."}
{"id": "726953", "revid": "1318658", "url": "https://it.wikipedia.org/wiki?curid=726953", "title": "Stazione di Parigi Lione", "text": "La stazione di Parigi Lione (in francese: \"Gare de Lyon\") \u00e8 la pi\u00f9 nota stazione ferroviaria di Parigi. Prende il suo nome dalla citt\u00e0 di Lione, la principale destinazione dei treni a medio-lungo raggio in partenza da questa stazione.\nLa sua ubicazione \u00e8 nel XII \"arrondissement\" ed \u00e8 la terza stazione parigina per flusso di passeggeri con circa 83 milioni di viaggiatori annui, dopo la stazione di Parigi Nord e la stazione di Parigi Saint-Lazare.\nIn principio da questa stazione partivano treni per il sud e l'est della Francia; oggi fermano anche linee regionali e treni della RER, oltre che essere il capolinea delle linee TGV dirette in Italia e in Svizzera (dall'11 dicembre 2011, anche i treni per Basilea e Zurigo partono da questa stazione; per Zurigo \u00e8 un ritorno perch\u00e9 prima dell'apertura dell'LGV Est europ\u00e9enne e attestamento a Parigi Est, una coppia di TGV via Pontarlier partiva da qui). \u00c8 servita dalla stazione della metropolitana di \"Gare de Lyon\".\nLa stazione \u00e8 stata costruita per l'esposizione universale del 1900 su progetto dell'architetto Marius Toudoire che cur\u00f2 anche le decorazioni interne. Costruita su pi\u00f9 livelli, Degna di nota \u00e8 la grande torre dell'orologio situata su un angolo della stazione, che ricorda il Big Ben di Westminster. Proprio il suo orologio sub\u00ec un guasto in occasione di una violenta tempesta il 26 dicembre 1999 ed \u00e8 stato rimesso in funzione solo il 15 febbraio 2005, ancora dotato del suo meccanismo originale, modernizzato dalla presenza di un sistema di motorizzazione e di sincronizzazione con il segnale orario ufficiale trasmesso in onde lunghe.\nLa stazione ospita un celebre ristorante, \"Le Train bleu\", che serve i suoi piatti e i suoi drink ai viaggiatori dal 1901 in un ambiente particolarmente decorato.\nIl 27 giugno 1988, durante l'ora di punta, un treno fuori controllo per un problema ai freni collide con un secondo treno fermo in stazione e carico di pendolari uccidendo 56 persone e ferendone 55.\nTreni principali dalla Gare de Lyon.\nInterCity.\nLa SNCF con le sue \"Grandes Lignes\" offre i seguenti servizi:\nTGV.\nDalla stazione di Parigi Lione partono convogli TGV verso (situazione 2011):"}
{"id": "726956", "revid": "122800073", "url": "https://it.wikipedia.org/wiki?curid=726956", "title": "Terme", "text": "Le terme sono strutture che sorgono in corrispondenza delle sorgenti termali e che sono dotate di impianti per la somministrazione di idroterapie. \nL'acqua erogata dalla sorgente termale \u00e8 calda, con temperature che possono arrivare anche a 100\u00a0\u00b0C, e di origine profonda, legata a passati fenomeni vulcanici.\nL'edificio, pubblico o privato, che ospiti all'interno o sorga in prossimit\u00e0 di tali luoghi \u00e8 detto impianto termale, stabilimento termale o stazione termale.\nStoria.\nSin dalla preistoria l'uomo ha fatto uso delle acque termali per le loro capacit\u00e0 antiparassitarie, terapeutiche ed igieniche.\nNelle civilt\u00e0 del mondo antico l\u2019acqua era considerata la pi\u00f9 semplice e naturale medicina, e per questo un elemento sacro: le sorgenti erano luoghi dove bagnarsi per alleviare il dolore delle ferite o per trarre sollievo o guarigione in caso di febbre; i sacerdoti egizi dovevano lavarsi pi\u00f9 volte al giorno per preservare la loro purezza; per questo, di fronte ai loro templi era sempre un lavacro per le abluzioni rituali.\nNelle tavolette sumere si accenna spesso all'uso dell\u2019acqua in ambito medico. In riferimento alla cultura ebraica si legge nel \u201clibro dei Re\u201d che Eliseo guar\u00ec Naam dalla lebbra con bagni freddi praticati per sette volte nelle acque del Giordano (2Re 5,14-17).\nTuttavia \u00e8 con la civilt\u00e0 ellenica che il bagno assunse aspetti parzialmente distinti da quelli rituali anche se L\u2019elemento sacro, rimarr\u00e0 inscindibile da queste pratiche per tutta l\u2019et\u00e0 antica.\nLe prime notizie sono presenti gi\u00e0 nei poemi omerici, che mostrano come, l\u2019uso dei bagni a scopi salutari, oltre che sacrali, fosse al tempo una pratica acquisita, anche se risulta evidente come utilizzare il termine idroterapia sarebbe improprio, perch\u00e9 la funzione sanitario-rituale non \u00e8 ancora distinta, e soprattutto in quanto le pratiche non sono supportate da nessuno studio scientifico. Saranno Ippocrate ed i suoi discepoli i primi a condurre tali tipi di indagini e i primi che ne preciseranno le indicazioni e le tecniche di utilizzazione dell\u2019acqua a scopo terapeutico. Questi studi medici, anche se discutibili, mettono in luce come, nel pensiero ippocratico siano gi\u00e0 presenti, in nuce, i principi fondamentali dell\u2019idrologia intesa in senso moderno. Dal VII -VI secolo a.C., il termalismo acquis\u00ec una diffusione sempre maggiore. Attraverso fonti archeologiche, epigrafiche e letterarie sappiamo che i Greci praticavano bagni in ambienti sia naturali che artificiali, in acque fredde o riscaldate; all'inizio non si usavano vasche di immersione, introdotte solo in epoca posteriore con l\u2019uso del labrum, si usava piuttosto piedistallo sollevato da terra. Esistono due versioni dell'origine delle procedure SPA. Il primo \u00e8 legato alla decodifica dell'abbreviazione latina Sanus Per Aquam - \"salute attraverso l'acqua\". Nel V secolo a.C. Erodoto scopr\u00ec le propriet\u00e0 benefiche delle acque minerali, che servivano a rafforzare la salute delle persone nobili. La seconda versione \u00e8 associata al nome del resort belga - Spa, dove ci sono sorgenti minerali.\nSin dal XVI secolo, la parola \"spa\", dalla cittadina belga Spa, nota gi\u00e0 dal XIV secolo per le sue acque minerali, divenne il termine per antonomasia del termalismo, dapprima in inglese e poi anche in altre lingue. In italiano si usa dall'inizio del ventunesimo secolo. Il termine \u00e8 da alcuni interpretato paretimologicamente a posteriori come acronimo di espressioni latine quali \"salus per aquam\" o \"sanare per aquam\", e in questi casi scritto talora in maiuscolo (SPA).\nIl termine \"spa\" \u00e8 attualmente utilizzato per indicare le stazioni termali o in generale aziende che forniscono cure idroterapiche o anche servizi di benessere e cura del corpo. Oggi le aziende spa offrono non solo trattamenti termali, balneoterapici e idroterapici, ma anche altri servizi (ad esempio massaggi, sauna, bagni turchi, eccetera) per la salute e l'armonia del corpo e della mente.\nTerme romane.\nLe terme romane erano edifici pubblici con impianti che oggi chiameremmo igienico-sanitari. Questi edifici sono i precursori degli impianti odierni e rappresentavano uno dei principali luoghi di ritrovo durante l'antica Roma.\nNella maggior parte dei casi le terme erano accessibili sia ai ricchi sia ai poveri; non c'erano quindi classi diverse di terme in base alla ricchezza.\nLe prime terme nacquero in luoghi dove era possibile sfruttare le sorgenti naturali di acque calde o dotate di particolari doti curative. Col tempo, soprattutto durante l'et\u00e0 imperiale, si diffusero anche dentro le citt\u00e0, grazie allo sviluppo di tecniche sempre pi\u00f9 evolute di riscaldamento delle acque."}
{"id": "726957", "revid": "436907", "url": "https://it.wikipedia.org/wiki?curid=726957", "title": "Stone Cold Classics", "text": "Stone Cold Classics \u00e8 una raccolta della rock band britannica Queen pubblicata l'11 aprile 2006, solo per il mercato Statunitense. La raccolta \u00e8 nata in congiunzione con un episodio del Reality Show American Idol, nel quale una puntata \u00e8 stata dedicata alla band londinese."}
{"id": "726959", "revid": "1005847", "url": "https://it.wikipedia.org/wiki?curid=726959", "title": "Mahmoud Darwish", "text": "\u00c8 autore di circa venti raccolte di poesie, pubblicate a partire dal 1964, e sette opere in prosa, di argomento narrativo o saggistico. \u00c8 considerato tra i maggiori poeti in lingua araba. \u00c8 stato giornalista e direttore della rivista letteraria \"al-Karmel\" (Il Carmelo), e dal 1994 era membro del Parlamento dell'Autorit\u00e0 Nazionale Palestinese.\nI suoi libri sono stati tradotti in pi\u00f9 di venti lingue e diffusi in tutto il mondo. Solo una minima parte della sua produzione letteraria \u00e8 stata tradotta in italiano.\nBiografia.\nMahmoud Darwish (Ma\u1e25m\u016bd Darw\u012bsh) nacque nel 1941 nel villaggio di al-Birwa, situato in Alta Galilea a est della citt\u00e0 di Akko (Acri). Il suo villaggio natale fu distrutto nel corso del conflitto arabo-israeliano del 1948, e dichiarato unilateralmente zona militare inaccessibile nel 1951. Nel 1948 - durante il primo conflitto arabo-israeliano - i genitori di Mahmoud per sfuggire ai rischi della guerra cercarono rifugio in Libano con il resto della popolazione, ma furono tra i pochissimi che riuscirono a rientrare nel loro paese, illegalmente, dopo appena un anno. Nel frattempo per\u00f2 la loro terra d'origine era diventata parte dello stato di Israele e i loro beni erano stati confiscati. In questa condizione fin da bambino Darwish si trov\u00f2 nello status legale di \"alieno\", cittadino che risiede come \"ospite illegale\".\nDa giovane fu arrestato e condannato pi\u00f9 volte a pene detentive, per la sua presenza in Israele senza permesso e per aver recitato poesie sovversive in pubblico. Studi\u00f2 peraltro la lingua ebraica israeliana, perfezionando la conoscenza della sua lingua natia. Cominci\u00f2 l'attivit\u00e0 pubblicistica a diciannove anni, iscritto all'universit\u00e0 non ebbe la possibilit\u00e0 di laurearsi a causa delle interruzioni degli studi nei periodi trascorsi in prigione, anche se in Unione Sovietica, a Mosca, si costru\u00ec nel 1971 una solida preparazione linguistico-letteraria. Pubblic\u00f2 la sua prima raccolta di poesie, \"Uccelli senza Ali\", a diciannove anni nel 1960. L'opera che lo rese famoso, \"Foglie D'Ulivo\", fu pubblicata nel 1964. \u00c8 un'opera che trasfigura in quadri di forte impatto l'identit\u00e0 nazionale palestinese. Divennero famose alcune poesie che raccontano la condizione dolorosa e folle dell'esilio. La carriera poetica di Mahmoud Darwish, dall'epoca della prima pubblicazione, mantiene legami ideali con la lotta armata del popolo palestinese per il ritorno alla sua terra (l'attivit\u00e0 dei gruppi armati cominci\u00f2 anch'essa nel 1964). La poesia di Darwish assumeva un ruolo di riferimento collettivo per la causa palestinese.\nFu direttore del quotidiano locale \"Itti\u1e25\u0101d\" (Unit\u00e0) fino al 1970. In quell'anno abbandon\u00f2 definitivamente la Palestina/Israele per un periodo di studio in Unione Sovietica. Da allora trascorse la sua vita risiedendo per periodi diversi nelle principali citt\u00e0 del mondo arabo: Il Cairo, Beirut, Tunisi, Amman. A Beirut diresse un mensile palestinese (\"Shu\u02bf\u016bn Filas\u1e6d\u012bniyya\", \"Affari Palestinesi\"), quindi divenne direttore della rivista letteraria palestinese \"al-Karmel\", pubblicata da un dicastero dell'OLP. Visse per un lungo periodo a Beirut fino al 1982, quando la citt\u00e0 fu assediata dall'esercito israeliano. Darwish dovette abbandonare il Libano insieme allo Stato Maggiore e al Comitato Esecutivo dell'OLP (l'organo di governo dell'OLP). Dopo un periodo di esilio a Cipro, visse tra Beirut e Parigi. Lavor\u00f2 anche al Cairo presso il quotidiano nazionale \"al-Ahr\u0101m\".\nLa seconda met\u00e0 degli anni ottanta furono l'epoca del suo maggiore impegno politico. Nel 1987 fu eletto nel Comitato Esecutivo dell'OLP. Sempre nell'87 Darwish partecip\u00f2 a Firenze alla rassegna \"Poeti del Mediterraneo per la Pace\", con lo spagnolo Goytisolo, l'italo-jugoslavo Damiani, l'israeliana Ravilovich, il greco Apostolatos, rassegna organizzata dagli enti locali e dalla rivista culturale Collettivo R\nI suoi spostamenti dell'epoca e particolari della sua vita sono in parte segreti (per ragioni di sicurezza ci\u00f2 valeva per tutti gli esponenti di organizzazioni palestinesi). Darwish era stato una figura politica fin dalla met\u00e0 degli anni sessanta, quando entr\u00f2 nel Partito Comunista di Israele. La sua carriera politica si svolse per\u00f2 nell'OLP, di cui divenne uno dei quadri. Al momento della sua elezione nell'organismo decisionale era considerato un rappresentante dell'\"ala dura\", la corrente che difendeva maggiormente il principio del diritto al ritorno dei profughi e la \"distruzione\" dello Stato di Israele. Si dimise dal Comitato Esecutivo sei anni dopo, nel 1993, perch\u00e9 contrario agli accordi di Oslo (accus\u00f2 Yasser Arafat di eccessiva arrendevolezza nei negoziati).\nMahmoud Darwish ha redatto il testo della Dichiarazione d'Indipendenza dello Stato Palestinese, documento promulgato nel 1988 e riconosciuto da diversi stati.\nSolo nel 1996, dopo 26 anni di esilio, ottenne un permesso per visitare la sua famiglia nello stato di Israele. Divenne nuovamente direttore di \"al-Karmel\" (rifondata nel frattempo) e venne eletto nel Consiglio legislativo palestinese nei Territori occupati.\nMahmoud Darwish \u00e8 morto all'et\u00e0 di 67 anni a Houston (Texas) il 9 agosto 2008, per le complicanze di un delicato intervento al cuore (gi\u00e0 ne aveva subiti nel 1984 e nel 1998) \nMahmoud Darwish \u00e8 la prima e unica personalit\u00e0 palestinese dopo Arafat alla quale sono stati concessi i funerali di stato.\nPer commemorarne la figura, il 5 ottobre 2008 \u00e8 stata organizzata a Berlino una lettura contemporanea mondiale delle sue poesie."}
{"id": "726960", "revid": "125573559", "url": "https://it.wikipedia.org/wiki?curid=726960", "title": "Extreme Conditions Demand Extreme Responses", "text": "Extreme Conditions Demand Extreme Responses \u00e8 il disco d'esordio del gruppo grindcore di New York City Brutal Truth. Video musicali vennero fatti per \"Collateral Damage\" (che \u00e8 presente nel Guinness dei primati come videoclip pi\u00f9 corto in assoluto) e \"Ill-Neglect\"."}
{"id": "726961", "revid": "84604", "url": "https://it.wikipedia.org/wiki?curid=726961", "title": "Termosifoni", "text": ""}
{"id": "726962", "revid": "767487", "url": "https://it.wikipedia.org/wiki?curid=726962", "title": "Willow (film)", "text": "Willow \u00e8 un film dark fantasy statunitense del 1988 diretto da Ron Howard, ideato da George Lucas e scritto da Bob Dolman.\nTrama.\nUna profezia annuncia la sconfitta della crudele strega-regina Bavmorda da parte di una neonata: per impedire il compimento della profezia, Bavmorda ordina l'imprigionamento di tutte le donne incinte nel suo regno, Nockmaar. La bambina predestinata, Elora Danan, viene alla luce, e sua madre convince la nutrice a portarla in salvo. Bavmorda condanna a morte la madre e manda i suoi feroci segugi contro la nutrice che, poco prima di essere uccisa, riesce a mandare la neonata alla deriva su una zattera d'erba. La regina invia quindi sua figlia Sorsha e un esercito, guidato dal generale Kael, alla ricerca della piccola.\nA una certa distanza lungo il fiume, un villaggio di \"nelwyn\" (nani) si prepara per un festival. La bambina viene trovata dai figli del contadino e aspirante stregone Willow Ufgood, e la sua famiglia la accoglie e comincia ad amarla. Al festival irrompe un segugio di Bavmorda che attacca tutte le culle che trova, ma viene ucciso da alcuni guerrieri. Willow presenta la bambina al capovillaggio, l'Alto Aldwin, come probabile motivo per l'apparizione del segugio (infatti la presenza di un \"daikini\", un umano di normali dimensioni, viene visto come presagio di sventura): l'Alto Aldwin ordina che la piccola debba tornare da una famiglia sua simile, cos\u00ec Willow e un gruppo di volontari partono per riconsegnarla.\nAd un bivio, il gruppo incontra il mercenario Madmartigan, immurato in una gabbia sospesa, che si offre di prendere in custodia la bambina in cambio della sua libert\u00e0. La maggior parte dei \"nelwyn\" \u00e8 d'accordo, ma Willow e il suo amico Meegoch rifiutano, allora gli altri li abbandonano e tornano a casa. Dopo aver incontrato il vecchio compagno di Madmartigan, Airk, il quale \u00e8 in viaggio con un esercito per attaccare Bavmorda, Willow cede e accetta i termini di Madmartigan. Sulla strada di casa, Willow e Meegoch scoprono che alcuni folletti hanno rapito la bambina e li inseguono: vengono catturati dalle creature, ma la regina Cherlindrea li libera e spiega che la piccola \u00e8 Elora Danan, la futura principessa di Tir Asleen (il pi\u00f9 grande di tutti i regni di Andowyne, dove un re giusto e la sua regina la adotteranno), poi d\u00e0 a Willow una bacchetta magica e lo manda a trovare Fin Raziel, un'anziana fatucchiera che \u00e8 stata esiliata su un'isola da Bavmorda.\nWillow chiede a Meegoch di tornare a casa e continua il viaggio con due folletti, Rool e Franjean. Lungo la strada, in una locanda, Willow incontra di nuovo Madmartigan che si nasconde da Llug, il marito della sua amante, travestendosi da donna. Sopraggiunge l'esercito di Sorsha e Kael, e la prima fa uscire allo scoperto Madmartigan, che si era finto la madre della bambina. Llug, che aveva approcciato Madmartigan, appresa la sua reale identit\u00e0 inizia una rissa, e nella confusione Willow e Madmartigan approfittano per fuggire con Elora Danan. Madmartigan conduce con riluttanza Willow al lago dove vive Raziel, dove poco dopo vengono catturati da Sarsha e Kael insieme alla fatucchiera, che era stata trasformata in un topo muschiato da Bavmorda, e a Madmartigan, che aveva rivelato il luogo dove si trovavano.\nAll'accampamento, Willow cerca di restituirle il suo aspetto con la bacchetta, ma per errore la trasforma in un corvo. Rool e Franjean colpiscono accidentalmente Madmartigan con la \"polvere spezza-cuori\": mentre cerca di portare via Elora Danan dalla camera di Sorsha, Madmartigan sveglia quest'ultima e le dichiara amore eterno, destando il suo stupore. Il gruppo di Willow fugge e trova Airk con gli uomini rimanenti del suo esercito, dopo che Bavmorda li ha sconfitti. Quando ricompare l'esercito di Nockmaar, Madmartigan prende in ostaggio Sorsha e fuggono ancora una volta, sebbene Sorsha riesca a liberarsi.\nIl gruppo di Willow arriva al castello di Tir Asleen, solo per trovarlo incantato e invaso dai troll. Arriva l'esercito di Kael, e Madmartigan e Willow tentano di respingerli. Sorsha, rendendosi conto di essersi innamorata di Madmartigan, il quale \u00e8 innamorato per davvero di lei, decide di passare dalla loro parte. Willow trasforma accidentalmente un troll in un mostro sputafuoco, l'Eborsisk, e nel caos che ne consegue Kael cattura Elora Danan e la porta da Bavmorda. La regina ordina la preparazione di un rito per eliminare la bambina.\nL'esercito di Airk arriva e il gruppo di Willow si unisce a loro, ma Bavmorda lancia un incantesimo per trasformarli tutti in maiali. Willow usa la bacchetta per proteggersi prima di riportare finalmente Raziel alla sua forma umana dopo vari tentativi, poi spezza l'incantesimo di Bavmorda sull'esercito e si fanno strada nel castello con l'inganno. Kael uccide Airk, ma Madmartigan vendica l'amico uccidendo il generale mentre Willow, Sorsha e Raziel affrontano Bavmorda nella camera allestita per il rito. Dopo una lotta estenuante, Bavmorda mette al tappeto Raziel e Sorsha. Tramite l'illusionismo, Willow fa credere a Bavmorda di aver teletrasportato Elora Danan altrove. Bavmorda lo attacca, ma accidentalmente versa parte del suo sangue sull'altare del rito, bandendo se stessa dal mondo per sempre.\nWillow riceve in dono un libro di magia da Raziel per aiutarlo a diventare uno stregone, dopodich\u00e9 torna trionfante al suo villaggio. Madmartigan e Sorsha adottano Elora Danan, futura imperatrice di tutta Andowyne, e vanno a vivere con lei nella restaurata Tir Asleen, di cui diventano i nuovi regnanti.\nProduzione.\nSviluppo.\nGeorge Lucas concep\u00ec l'idea per il film (originariamente intitolato \"Munchkins\") nel 1972. Simile nell'intento a \"Guerre stellari\", cre\u00f2 \u00abuna serie di situazioni mitologiche ben note per un pubblico giovane\u00bb. Durante la produzione de \"Il ritorno dello Jedi\" nel 1982, Lucas si avvicin\u00f2 a Warwick Davis, gi\u00e0 interprete dell'ewok Wicket Warrick, per proporgli la parte di Willow Ufgood, ma passarono cinque anni prima che fosse effettivamente scelto per il ruolo. Lucas pens\u00f2 che \u00absarebbe stato fantastico usare una piccola persona in un ruolo da protagonista. Molti dei miei film parlano di un piccoletto contro il sistema, e questa era solo un'interpretazione pi\u00f9 letterale di quell'idea\u00bb.\nLucas spieg\u00f2 che di aver dovuto aspettare fino alla met\u00e0 degli anni '80 per realizzare il film, poich\u00e9 la tecnologia degli effetti visivi divenne finalmente abbastanza avanzata per realizzare la sua visione. Contemporaneamente, l'attore e regista Ron Howard stava cercando di fare un film fantasy, e si trovava alla Industrial Light &amp; Magic durante la fase di post-produzione di \"Cocoon\" quando venne contattato per la prima volta da Lucas per dirigere \"Willow\". In precedenza aveva recitato in \"American Graffiti\" di Lucas, e quest'ultimo sentiva che lui e Howard condividevano una simbiosi simile a quella di cui godeva con Steven Spielberg. Howard scelse Bob Dolman per scrivere la sceneggiatura basata sulla storia ideata di Lucas. Dolman aveva lavorato con lui in un episodio pilota del 1983 chiamato \"Little Shots\" che per\u00f2 non aveva portato alla realizzazione di una serie, e Lucas ammirava il lavoro di Dolman nella sitcom \"WKRP in Cincinnati\".\nDolman s'incontr\u00f2 con Howard e Lucas allo Skywalker Ranch per una serie di lunghe conferenze sulla storia e scrisse sette bozze della sceneggiatura tra la primavera e l'autunno del 1986. La pre-produzione inizi\u00f2 alla fine del 1986. Vari importanti studi cinematografici rifiutarono l'opportunit\u00e0 di distribuirlo e co-finanziarlo con Lucasfilm perch\u00e9 ritenevano che i film di genere fantasy non avessero successo (ci\u00f2 \u00e8 dovuto in gran parte a film come \"Krull\", \"Legend\", \"Dragonslayer\" e \"Labyrinth\"). Lucas lo propose alla Metro-Goldwyn-Mayer, che era guidata da Alan Ladd Jr.. I due collaboravano fin dalla met\u00e0 degli anni '70, quando Ladd, che dirigeva la 20th Century Fox, diede il via libera a \"Guerre stellari\". Tuttavia, nel 1986, la MGM stava affrontando problemi finanziari e un grosso investimento in un film fantasy era percepito come un rischio. Ladd anticip\u00f2 met\u00e0 del budget di 35 milioni di dollari in cambio di diritti cinematografici e televisivi, lasciando alla Lucasfilm l'home video e i diritti televisivi a pagamento da offrire in cambio dell'altra met\u00e0. La RCA/Columbia Pictures Home Video pag\u00f2 15 milioni di dollari a Lucas in cambio dei diritti home video.\nLucas bas\u00f2 il personaggio del generale Kael (Pat Roach) sulla critica cinematografica Pauline Kael, un fatto che la stessa Kael non ha tralasciato nella sua recensione del film, riferendosi al personaggio come a un \u00abomaggio a me\u00bb. Allo stesso modo, il drago a due teste \u00e8 stato chiamato Eborsisk in riferimento ai critici cinematografici Gene Siskel e Roger Ebert.\nRiprese.\nLe riprese principali sono iniziate il 2 aprile 1987 e sono terminate l'ottobre successivo. Le riprese degli interni hanno avuto luogo presso gli Elstree Studios di Hertfordshire, in Inghilterra, mentre quelle in esterna alla Cava di Dinorwic, nel Galles. Inizialmente Lucas immaginava di girare il film in modo simile a \"Il ritorno dello Jedi\", con scene in studio a Elstree e location nel nord della California, ma l'idea alla fine \u00e8 stata accantonata. Tuttavia, alcuni esterni sono stati realizzati intorno allo Skywalker Ranch, alla cascata Burney Falls vicino al Monte Shasta, e alla cascata Powerscourt in Irlanda. Il governo cinese ha rifiutato a Lucas la possibilit\u00e0 di una breve ripresa in esterni, cos\u00ec Lucas ha inviato un gruppo di fotografi nel sud della Cina per fotografare uno scenario specifico, che \u00e8 stato poi utilizzato per le riprese in chroma key. Il parco nazionale del Tongariro in Nuova Zelanda \u00e8 stato scelto per ospitare il castello di Bavmorda.\nEffetti visivi.\nLa Industrial Light &amp; Magic di Lucasfilm ha realizzato le sequenze degli effetti visivi. La sceneggiatura prevedeva che Willow ripristinasse Fin Raziel (Patricia Hayes) alla sua forma umana, passando prima da capra a uno struzzo, un pavone, una tartaruga e infine una tigre, prima di riportarla alla normalit\u00e0. Per questa scena, il supervisore Dennis Muren prese in considerazione l'idea di utilizzare l'animazione in stop motion. Spieg\u00f2 anche che un altro modo tradizionale e pratico alla fine degli anni '80 per eseguire questa sequenza sarebbe stato attraverso l'uso della dissolvenza ottica con tagli in varie fasi.\nMuren trov\u00f2 sia lo stop motion che gli effetti ottici troppo impegnativi dal punto di vista tecnico, e decise che la scena della trasformazione sarebbe stata un'opportunit\u00e0 perfetta per creare progressi con la tecnologia del morphing. Propose quindi di filmare ogni animale, oltre alla controfigura della Hayes, e poi di inserire le immagini in un programma per computer sviluppato da Doug Smythe: Il programma avrebbe quindi creato una transizione graduale da una fase all'altra prima di restituire il risultato su pellicola. Smythe inizi\u00f2 lo sviluppo del software necessario nel settembre 1987. Nel marzo 1988, Muren e il collega designer David Allen raggiunsero quella che avrebbe rappresentato una svolta per le immagini generate al computer. Le tecniche sviluppate per la sequenza sono state successivamente utilizzate dalla ILM per \"Indiana Jones e l'ultima crociata\", \"Terminator 2 - Il giorno del giudizio\" e \"Rotta verso l'ignoto\". Wes Takahashi, capo del dipartimento di animazione della ILM, supervision\u00f2 le sequenze di animazione del film.\nColonna sonora.\nLa colonna sonora del film \u00e8 stata composta da James Horner ed eseguita dalla London Symphony Orchestra.\nInfluenze eclettiche nello punteggio includono \"Glagolitic Mass\" di Leo\u0161 Jan\u00e1\u010dek, \"Requiem\" di Mozart, \"Cantata profana\" di B\u00e9la Bart\u00f3k, \"Danza araba\" del \"Peer Gynt\" di Edvard Grieg, e composizioni di Sergej Prokof'ev. La traccia \"Willow's Theme\" contiene di proposito una rielaborazione/alterazione di una parte del tema del primo movimento (\"Lebhaft\") della \"Sinfonia n. 3\" di Robert Schumann, mentre \"Elora Danan\" contiene un riferimento alla canzone popolare bulgara \"Mir Stanke Le\" (\u041c\u0438\u0440 \u0421\u0442\u0430\u043d\u043a\u0435 \u043b\u0435).\nAccoglienza.\nIncassi.\nIl film \u00e8 stato presentato fuori concorso al 41\u00ba Festival di Cannes, ed \u00e8 stato distribuito negli Stati Uniti d'America il 20 maggio 1988 in sale, guadagnando nel weekend di apertura, piazzandosi al primo posto al botteghino del fine settimana. Lucas sperava che avrebbe guadagnato tanto quanto \"E.T. l'extra-terrestre\", ma il film affront\u00f2 la concorrenza di \"Mr. Crocodile Dundee 2\", \"Big\" e \"Rambo III\". L'incasso statunitense e canadese arriv\u00f2 a , non fu quindi il blockbuster che gli addetti ai lavori avevano previsto. Il film usc\u00ec in Giappone a luglio e incass\u00f2 nelle prime sette settimane, risultando il maggior incasso della MGM in Giappone all'epoca. Anche nel resto del mondo gli incassi andarono bene, arrivando a , per un totale mondiale di . Ai profitti si aggiunse un forte ritorno sia in home video che nei passaggi televisivi.\nCritica.\n\"Willow\" ha ottenuto recensioni contrastanti da parte della critica. Sull'aggregatore Rotten Tomatoes ha un indice di gradimento del 51% con un voto medio di 5,9 su 10 sulla base di 55 recensioni professionali. Il consenso della critica recita: \u00abEffetti speciali all'avanguardia e un'interpretazione accattivante di Warwick Davis non possono del tutto salvare \"Willow\" dal suo ritmo lento e dalla sua storia generica\u00bb. Su Metacritic ha un punteggio di 47 su 100 basato su 12 recensioni professionali, corrispondente a \u00abrecensioni miste o nella media\u00bb.\nJanet Maslin del \"The New York Times\" ha elogiato la narrazione di Lucas, ma ha criticato la regia di Ron Howard (\u00abSembra che Howard abbia avuto le mani impegnate nello sfruttare semplicemente gli effetti speciali\u00bb). Desson Thomson di \"The Washington Post\" ha paragonato \"Willow\" alla simile avventura fiabesca \"La storia fantastica\" di Rob Reiner (in cui anche il direttore della fotografia Adrian Biddle ha lavorato), affermando che \u00ab\u00c8 una cosa triste criticare Lucas, creatore di la trilogia di \"Guerre stellari\" e \"I predatori dell'arca perduta\", per aver dimenticato i trucchi dell'intrattenimento\u00bb. Mike Clark di \"USA Today\" ha descritto lo scontro tra il Bene e il Male come \u00abi Led Zeppelin che incontrano \"Il mucchio selvaggio\"\u00bb. Roger Ebert ha conferito al film 2,5 stelle su 4, apprezzando la fattura degli effetti speciali ma giudicando la storia e i personaggi non rivoluzionari.\nAltri media.\nGiochi da tavolo.\nLa Goldberg Associates ha sviluppato il gioco da tavolo \"The Willow Game\" (Greg Costikyan, 1988) e un supplemento per giochi di ruolo \"The Willow Sourcebook\" (Allen Varney, 1988), entrambi pubblicati dalla Tor Books. Un altro gioco da tavolo \"Willow\" (1988) \u00e8 stato pubblicato dalla Parker Brothers.\nVideogiochi.\nTre videogiochi vennero tratti con licenza ufficiale dal film. Nel 1988, Mindscape ha pubblicato \"Willow\", un gioco d'azione per i computer Amiga, Atari ST, Commodore 64 e MS-DOS. Capcom ha pubblicato due diversi giochi nel 1989: il primo, \"Willow\", \u00e8 un arcade di tipo platform con qualche elemento da videogioco di ruolo per le sale giochi, mentre il secondo \u00e8 un gioco di ruolo con visuale dall'alto per la console NES.\nRomanzi.\nLo scrittore Wayland Drew ha ricavato un romanzo dalla sceneggiatura del film, fornendo ulteriori informazioni riguardo a diversi personaggi principali e varie scene aggiuntive, tra cui un incontro con un mostro nel lago vicino all'isola di Fin Raziel. Tale scena \u00e8 stata girata, ma infine scartata dal montaggio finale del film; un segmento di materiale filmato di quella scena pu\u00f2 essere visto negli extra del DVD e del Blu-ray.\nGeorge Lucas ha delineato la trilogia di \"Chronicles of the Shadow War\" (\"Cronache della guerra dell'ombra\") come seguito del film, e ha assunto il fumettista e scrittore Chris Claremont per adattarli in una serie di libri. Gli eventi si svolgono circa quindici anni dopo il film, e hanno come protagonista l'adolescente Elora Danan.\nSerie televisiva.\n\u00c8 prevista la distribuzione di una serie televisiva sequel/spin-off omonima su Disney+ nel 2022.\nLe riprese della serie sono iniziate il 3 giugno 2021 in Galles."}
{"id": "726967", "revid": "709565", "url": "https://it.wikipedia.org/wiki?curid=726967", "title": "Rat-Man (serie animata)", "text": " Rat-Man \u00e8 una serie televisiva di animazione ispirata all'omonimo fumetto della Panini Comics scritto e disegnato da Leo Ortolani.\nLa serie, costituita da 52 episodi da 13 minuti ciascuno, fu realizzata e prodotta fra il 2005 e il 2006 da Stranemani e Rai Fiction.\nAlcuni episodi furono presentati in anteprima presso diverse manifestazioni dedicate a fumetti e all'animazione: Lucca Comics 2005, Romics 2005 (Roma, 8-11 dicembre), Future Film Festival (Bologna), Comicon (Napoli) e Rimini Comix (Rimini).\nRai 2 inizi\u00f2 a trasmettere la serie il 20 novembre 2006, interrompendone la programmazione dopo i primi 14 episodi. Successivamente riprese a trasmetterla dal 16 giugno 2007 fino all'8 settembre dello stesso anno. Dopodich\u00e9 la messa in onda su Rai 2 degli episodi fu sospesa definitivamente. Il 13 luglio 2009 la Rai ha poi ripreso la programmazione degli episodi sul canale digitale terrestre per bambini Rai Gulp. Nel 2012 la serie \u00e8 rientrata nella programmazione di Rai Gulp andando in onda nel fine settimana per poi essere reinserita durante la settimana in fascia preserale. Il 4 settembre 2017 la serie \u00e8 rientrata nuovamente nella programmazione di Rai Gulp in occasione della fine della serie a fumetti.\nTutti gli episodi sono stati pubblicati su DVD dalla Panini Video.\nTrama.\nLa storia si svolge nella Citt\u00e0 Senza Nome e il protagonista \u00e8 Rat-Man, un supereroe che la difende e lavora fianco a fianco con la polizia. Si tratta di un supereroe senza alcun superpotere, un povero deficiente, che per\u00f2 in un modo o nell'altro, dopo divertentissime gaffe, riesce sempre a portare a termine la sua missione. Va in giro indossando un costume in calzamaglia gialla con due buffe orecchie da topo (ispirate a quelle di Topolino) su una faccia da scimmia e una mantellina blu. Rat-Man \u00e8 in realt\u00e0 un uomo comune frustrato del suo anonimato, che cerca la sua autostima, convincendosi di essere un supereroe senza macchia e senza paura.\nCol proseguire degli episodi Rat-Man affronta criminali sempre pi\u00f9 forti. Ne scaturiscono delle avventure esilaranti, dove il pi\u00f9 delle volte Rat-Man \u00e8 destinato a fare delle magre figure rispetto ai supercriminali, molto pi\u00f9 attrezzati di lui.\nRat-Man \u00e8 affiancato dal suo inseparabile orsetto di peluche Piccettino, un pupazzo di pezza caratterizzato da un bottone al posto di un occhio, che non parla e non pensa, anche se Rat-Man \u00e8 convinto di avere al suo fianco un fedele e prezioso alleato. Cos\u00ec come Batman (a cui Rat-Man \u00e8 in qualche modo ispirato, essendo stato creato da Leo Ortolani proprio come parodia dell'uomo pipistrello), anche lui possiede una Rat-Mobile, vive in una lussuosa villa super accessoriata che funge da base operativa dove troviamo l'imperturbabile maggiordomo Arcibaldo, l'unico a conoscere la vera identit\u00e0 segreta di Rat-Man.\nSono utilizzati alcuni personaggi gi\u00e0 visti nel fumetto, ma le storie sono originali e non ci sono puntate doppie o triple, storie con trame complesse, come nel fumetto. Ogni singolo episodio \u00e8 autoconclusivo e slegato dagli altri, ad esclusione dei cinque episodi che formano il lungometraggio intitolato \"Rat-Man - Il segreto del supereroe\".\nPersonaggi.\nAltri personaggi.\nNegli episodi compaiono frequentemente cameo del muscoloso John Balbone e della provocante Pamela Oversize, parodie rispettivamente di Sylvester Stallone (il cognome del personaggio del cartone \u00e8 un incrocio tra il cognome del suo personaggio pi\u00f9 celebre, Rocky Balboa, e il suo cognome, Stallone) e Pamela Anderson (il cognome del personaggio del cartone richiama il prosperoso seno per cui l'attrice \u00e8 riconosciuta).\nEpisodi.\nLa serie televisiva di Rat-Man consisteva di 52 episodi, dei quali solo 28 sono stati trasmessi in televisione.\nLungometraggio.\nCinque episodi della serie televisiva (dal 44 al 48), collegati tra loro, formano un lungometraggio di 70 minuti intitolato \"Rat-Man - Il segreto del supereroe\", che \u00e8 stato proiettato in anteprima il 16 marzo 2007 al cinema Lumi\u00e8re di Bologna in occasione del festival internazionale di fumetto \"BilBOlbul\". Il film non \u00e8 stato messo in onda sotto forma di episodi, ma il DVD con la versione rimontata presentata a Bologna \u00e8 uscito a novembre 2007, distribuito dalla Panini Video.\nHome video.\nGli episodi, corredati da numerosi extra, sono stati pubblicati in 8 DVD, 6 episodi ogni DVD, distribuiti dalla Panini Video a cadenza mensile a partire da giugno 2007.\nAgli 8 DVD si aggiunge sempre nel 2007 il DVD \"Rat-Man il film - Il segreto del supereroe\" contenente il lungometraggio \"Rat-Man - Il segreto del supereroe\".\nAd ottobre 2011 \u00e8 cominciata la \"Rat-Man DVD Collection\" che ripropone i 9 DVD del cartone differenziandosi dalla precedente edizione per una differente grafica e l'aggiunta di un cofanetto.\nFra gli extra del DVD \"I nemici impossibili!\" c'\u00e8 il documentario \"I Love Rat-Man! (il mondo dei FAN)\", in cui \u00e8 presente, fra le altre, anche un'intervista al cantautore Max Pezzali, grande appassionato di fumetti, che definisce \"Rat-Man\" \"uno dei fumetti pi\u00f9 originali mai partoriti nel nostro paese\".\nColonna sonora.\nLa colonna sonora \u00e8 stata composta da Michele Bettali, Stefano Carrara e Fabrizio Castania (MSF), mentre la sigla di testa e coda \u00e8 stata scritta da Michele Bettali e Stefano Carrara.\n\u00c8 stato pubblicato un CD musicale con la colonna sonora, in collaborazione tra Stranemani e la Warner Chappell Music Italiana.\nMessa in onda all'estero.\nLa serie \u00e8 stata messa in onda in Nord America nei pomeriggi occasionali dei giorni feriali durante il segmento \"Cartoni\" sul canale satellitare RAI International. Da luglio 2008 va in onda anche in Portogallo con il nome di \"Rato Mico\" (letteralmente \"topo scimmia\" in portoghese) dalla rete RTP1 nella fascia oraria per bambini il sabato mattina alle 7:15.\nMerchandising.\nSono state realizzate diverse magliette sulla serie: una bianca e una nera della RAI, con il logo della serie e un'immagine di Rat-Man che esce da un televisore; una gialla con un'immagine di gruppo dei personaggi della serie, contenuta nel cofanetto \"Ragno Gift Pack Ultimate Special Limited Edition\"; una bianca dell'Uomo Pannocchia ad opera del Rat-Man fan Club.\nAccoglienza.\nIl successo di pubblico \u00e8 stato mediocre, imputabile in parte ad una pubblicit\u00e0 e ad una programmazione carente da parte della Rai, poco fiduciosa sin dall'inizio del successo del prodotto, tanto che degli iniziali 52 episodi ne sono stati trasmessi solo 28 (il tema della gestione della serie animata da parte della Rai \u00e8 stato al centro di un lungo botta e risposta a distanza fra Leo Ortolani e la Rai stessa).\nCensura.\nCinzia non \u00e8 presente negli episodi trasmessi sui canali Rai, ma solo su quelli dei DVD Panini Video, perch\u00e9 non venne ritenuto corretto mostrare un personaggio transessuale in un cartone mandato in onda durante la fascia oraria per i pi\u00f9 piccoli."}
