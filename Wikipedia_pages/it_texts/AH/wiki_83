{"id": "748440", "revid": "767487", "url": "https://it.wikipedia.org/wiki?curid=748440", "title": "Cantone di Gueugnon", "text": "Il Cantone di Gueugnon \u00e8 una divisione amministrativa dell'Arrondissement di Charolles e dell'Arrondissement di Autun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 20 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "748441", "revid": "1573940", "url": "https://it.wikipedia.org/wiki?curid=748441", "title": "Deng Yaping", "text": ""}
{"id": "748443", "revid": "767487", "url": "https://it.wikipedia.org/wiki?curid=748443", "title": "Cantone di La Guiche", "text": "Il Cantone di La Guiche era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748445", "revid": "984922", "url": "https://it.wikipedia.org/wiki?curid=748445", "title": "Cantone di Marcigny", "text": "Il Cantone di Marcigny era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748448", "revid": "110157", "url": "https://it.wikipedia.org/wiki?curid=748448", "title": "Cantone di Palinges", "text": "Il Cantone di Palinges era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748449", "revid": "767487", "url": "https://it.wikipedia.org/wiki?curid=748449", "title": "Cantone di Paray-le-Monial", "text": "Il Cantone di Paray-le-Monial \u00e8 una divisione amministrativa dell'Arrondissement di Charolles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 22 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "748450", "revid": "1573940", "url": "https://it.wikipedia.org/wiki?curid=748450", "title": "Qiao Hong", "text": ""}
{"id": "748451", "revid": "827882", "url": "https://it.wikipedia.org/wiki?curid=748451", "title": "Cantone di Saint-Bonnet-de-Joux", "text": "Il Cantone di Saint-Bonnet-de-Joux era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748452", "revid": "1632387", "url": "https://it.wikipedia.org/wiki?curid=748452", "title": "Bison priscus", "text": "Il bisonte della steppa (Bison priscus, ) \u00e8 una specie estinta di bisonte vissuto nel Pleistocene medio/superiore e nella prima parte dell'Olocene, circa 600.000 - 7.500 anni fa, in quelle che un tempo erano le steppe dei mammut, che comprendeva l'Europa, l'Asia centrale, il Giappone, Yakutia, Beringia ed il nord-ovest del Canada durante il Quaternario.\nDescrizione.\nQuesti bisonti erano alti fino a 2 metri al garrese ed avevano corna lunghe mezzo metro ciascuna. La larghezza del cranio era di oltre un metro e venti. La lunghezza dell'intero animale doveva raggiungere i 2,7 metri, e il peso poteva aggirarsi sui 900 chilogrammi. L'aspetto del bisonte delle steppe doveva ricordare molto quello dell'attuale bisonte americano delle foreste, anche se si differenziava da quest'ultimo a causa di alcune caratteristiche del cranio. Le corna, inoltre, erano molto pi\u00f9 larghe nel bisonte delle steppe (circa il doppio rispetto alle forme attuali). Rispetto ad altre specie di bisonti estinti un poco pi\u00f9 antichi (come \"Bison menneri\"), il bisonte delle steppe possedeva spine neurali delle vertebre dorsali molto elevate, ed era quindi presente un'alta gobba simile a quella delle odierne specie di bisonti.\nClassificazione e diffusione.\n\"Bison priscus\" venne descritto per la prima volta da Bojanus nel 1827; numerosi resti fossili di questo bisonte si ritrovano in depositi di gran parte dell'Europa. Si pensa che questi animali si siano evoluti in Asia centrale o meridionale come i loro parenti uri, coi quali sono stati spesso confusi (Gee, 1993), per poi espandersi in Europa (Inghilterra, Spagna, Italia, Belgio, Germania, Olanda, Romania, Russia, Turchia e Francia). I resti fossili pi\u00f9 recenti sono quelli risalenti alla glaciazione wurmiana, e si rinvengono in depositi di grotta, travertino e loess in Yorkshire, Spagna, Italia, Palestina e Siberia. Sembra che il bisonte delle steppe si sia estinto durante l'ultima glaciazione e i pi\u00f9 recenti ritrovamenti eurasiatici daterebbero a circa 9.000 anni fa in Palestina. Questa specie raggiunse anche il Giappone e il Nordamerica, continente nel quale entr\u00f2 grazie al passaggio venutosi a creare tra Siberia e Alaska, circa 15.000 anni fa (Heintzman et al., 2016).\nSembra che \"Bison priscus\" sia l'antenato di entrambe le specie di bisonti attuali; diede probabilmente origine al bisonte europeo (\"Bison bonasus\") attraverso una forma europea di dimensioni pi\u00f9 ridotte (Bison priscus mediator), mentre la sottospecie gigante di Asia e Nordamerica (Bison priscus gigas) potrebbe essere all'origine del bisonte americano (\"Bison bison\") (Verkaar et al., 2004).\nPaleoecologia e paleobiologia.\nLe larghe corna del bisonte delle steppe non permettevano a questo animale di vivere per lungo tempo nei boschi e nelle foreste pleistoceniche europee e asiatiche, al contrario del suo stretto parente \"Bison schoetensacki\" (dotato di corna pi\u00f9 piccole). \"Bison priscus\" era quindi diffuso nelle steppe e nei terreni aperti dei continenti settentrionali, dove divenne in molti casi il grande erbivoro predominante (Kurten, 1968).\nRitrovamenti eccezionali.\nCome per altri grandi mammiferi vissuti nel Pleistocene, anche per il bisonte delle steppe sono stati ritrovati resti eccezionali, sostanzialmente mummificati. Uno dei pi\u00f9 famosi esemplari di bisonte delle steppe \u00e8 stato ritrovato nel 1979 presso una cava in Alaska: alcuni minatori rinvennero la mummia perfettamente conservata di un esemplare maschio di questa specie di bisonti, vissuto 36.000 anni fa: fu chiamato Blue Babe a causa del colore azzurrino, dovuto alla presenza di vivianite, un fosfato idrato di ferro di colore blu. Quando fu trovato, era in cos\u00ec buono stato che una porzione della carne del collo fu cucinata ed assaggiata dagli studiosi dell'universit\u00e0 dell'Alaska (Guthrie, 1989).\nNel 2011, fu ritrovata una seconda mummia di \"Bison priscus\", datata a 9.300 anni fa, dallo Yukagir, in Siberia.\nGli esemplari ritrovati in Giappone sono indicati come \"bestiame Hanaizumimori\" o \"Leptobison hanaizumiensis\", ma rappresentano probabilmente esemplari di bisonti, eventualmente, mischiati a fossili di uro.\nAltri esemplari ottimamente conservati sono stati ritrovati in Canada (Zazula et al., 2009) e in Siberia (Boeskorov et al., 2016). Questi ritrovamenti indicano che \"Bison priscus\" era ancora diffuso sul finire dell'ultima glaciazione e super\u00f2 il confine Pleistocene - Olocene, ed era ancora ampiamente diffuso in Siberia circa 8.000 anni fa.\nI dati sovrapposti dei sedimenti di latitudine artica e dei pollini contenuti nello stomaco di \"Bison priscus\" indicano che questo animale era un brucatore selettivo in un ambiente dominato da arbusti e vegetazione forestale di tundra. La scarsit\u00e0 del bisonte della steppa nell'Olocene della Siberia riflette la drammatica diminuzione degli habitat e dei pascoli adatti durante i primi \"optimum\" climatici dell'Olocene nelle zone artiche; ci\u00f2 \u00e8 stato un importante fattore di irreversibile frammentazione della popolazione di bisonti della steppa e di conseguente declino, per finire con l'estinzione della specie (Boeskorov et al., 2016).\nInterazioni con l'uomo.\nSembra che il bisonte delle steppe sia stato pi\u00f9 volte ritratto dai primi artisti paleolitici durante la glaciazione wurmiana, ad esempio nelle famose pitture rupestri di Altamira in Spagna o nella scultura d'avorio ritrovata a Vogelherd in Germania (Verkaar, 2004). Non \u00e8 chiaro se la caccia da parte dell'uomo contribu\u00ec in maniera significativa all'estinzione di questo animale.\nClonazione.\nLa scoperta di vari esemplari di bisonte della steppa mummificati, datati anche a 9000 anni fa, potrebbe aiutare gli scienziati a riportare in vita la specie grazie all'estrazione del DNA, dagli esemplari mummificati e usando altre specie di bisonti come madri surrogate tramite il processo di de-estinzione, anche se il bisonte della steppa non sar\u00e0 il primo animale ad essere \"resuscitato\"."}
{"id": "748453", "revid": "1546219", "url": "https://it.wikipedia.org/wiki?curid=748453", "title": "Cantone di Semur-en-Brionnais", "text": "Il Cantone di Semur-en-Brionnais era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748454", "revid": "798702", "url": "https://it.wikipedia.org/wiki?curid=748454", "title": "Kiefer Sutherland", "text": "Figlio dell'attore Donald Sutherland, Kiefer \u00e8 conosciuto soprattutto per il ruolo di Jack Bauer nella serie televisiva \"24\". Oltre all'attivit\u00e0 di attore, possiede uno studio di registrazione e un'etichetta discografica, la Ironworks.\nBiografia.\nFiglio di Donald Sutherland e dell'attrice canadese Shirley Douglas, \u00e8 anche nipote dello statista canadese Tommy Douglas. Lui e la sorella gemella, Rachel, sono nati a Londra e per questo motivo sono cittadini sia canadesi sia britannici. La famiglia Sutherland si spost\u00f2 a Los Angeles quasi subito dopo la sua nascita ma, in seguito, i genitori divorziarono quando lui aveva quattro anni. Lui \u00e8 cresciuto principalmente con la madre, mentre il padre lo vedeva in estate e a Natale. Nel 1975 si trasfer\u00ec a Toronto, nell'Ontario, dove crebbe nella zona di Crescent Town e studi\u00f2 alle scuole superiori del St. Andrew's College e in seguito al Malvern Collegiate Institute, una scuola di preparazione al sacerdozio, proseguendo poi la preparazione al \"Regina Mundi College\" in Ontario.\nCarriera da attore.\nDopo aver recitato in \"Per fortuna c'\u00e8 un ladro in famiglia\" nel 1983 (esordio per lui) ed essersi poi fatto conoscere con \"Il ragazzo della baia\" nel 1984, \"Storie incredibili\" nel 1985 e \"Stand by Me - Ricordo di un'estate\" nel 1986, Sutherland venne chiamato dall'allora emergente Joel Schumacher per recitare nel ruolo del capo di una banda di vampiri nel cult \"Ragazzi perduti\", del 1987. Quest'apparizione lo fece notare al grande pubblico e lo rese una sorta di icona: il personaggio interpretato nel film fin\u00ec sulle copertine delle pi\u00f9 popolari riviste negli anni 1990.\nDopo essersi offuscata durante la seconda met\u00e0 del succitato decennio, la sua popolarit\u00e0 crebbe notevolmente quando, tornato al piccolo schermo, interpret\u00f2 il ruolo di Jack Bauer nella serie televisiva \"24\", nel 2001. La sua interpretazione gli \u00e8 valsa la vittoria del Golden Globe l'anno successivo. Nel 2005, Sutherland \u00e8 entrato a far parte del Canada's Walk of Fame, dove erano gi\u00e0 presenti entrambi i suoi genitori, e ha guadagnato la copertina della rivista \"Rolling Stone\" per il mese di aprile nel 2006. Dopo essere stato nominato quattro volte all'Emmy Award, lo ha vinto nel 2006, per la sua interpretazione in \"24\"; nello stesso anno, grazie a questa serie TV, Kiefer Sutherland si \u00e8 classificato al 10\u00ba posto nella classifica dei divi pi\u00f9 pagati, mentre nel 2009 \u00e8 stato l'attore televisivo pi\u00f9 pagato del mondo, con un compenso di 550,000 dollari a episodio.\nTra il 2012 e il 2013 ha preso parte alla serie TV \"Touch\", per poi tornare a ricoprire il ruolo di Jack Bauer in \"\" due anni dopo. Dal 2016 al 2019 \u00e8 stato protagonista della serie TV \"Designated Survivor\", in cui impersona Tom Kirkman, sopravvissuto designato che si ritrova ad essere presidente degli Stati Uniti d'America.\nCarriera da doppiatore.\nAttivo pure come doppiatore, ha dato la voce al celeberrimo personaggio Big Boss nella saga di Metal Gear Solid nei capitoli ' e '. Per quanto riguarda il mondo videoludico la sua voce era presente anche in ' e in '.\nVita privata.\nNel 1987, spos\u00f2 l'attrice Camelia Kath, da cui ebbe una figlia, Sarah, nata nel 1988; la coppia avrebbe poi divorziato nel 1990.\nIn seguito, ottenne risonanza nei primi anni 90 la sua relazione con l'attrice Julia Roberts, soprattutto per la rottura del fidanzamento a tre giorni dal matrimonio. I due avrebbero dovuto sposarsi nel 1991, ma la cosa non avvenne perch\u00e9 la Roberts scopr\u00ec che Sutherland s'incontrava con un'altra donna. Il figlio d'arte sment\u00ec quanto successo.\nNel 1996, spos\u00f2 Kelly Winn, da cui divorzi\u00f2 nel 2008, quattro anni dopo l'inizio delle pratiche per il divorzio e nove anni dopo essersi separati.\nVicende giudiziarie.\nIl 25 settembre 2007 fu arrestato per la quarta volta in 18 anni (le altre 3 avvennero nel 1989, nel 1993 e nel 2004) per guida in stato di ebbrezza. Il 9 ottobre 2007 venne condannato dal tribunale dello Stato della California a 30 giorni di prigione da scontare entro il 1\u00ba luglio 2008. Secondo quanto trapelato, Sutherland avrebbe accettato una sentenza pi\u00f9 pesante, ma flessibile, per salvaguardare le riprese della settima stagione della serie televisiva \"24\"; l'attore avrebbe difatti trascorso ulteriori 18 giorni, sotto la custodia dello Sceriffo della Contea di Los Angeles a partire dal 21 dicembre, proprio durante la pausa natalizia della serie.\nVisto lo sciopero degli sceneggiatori che, dal 5 novembre 2007 al 12 febbraio 2008, blocc\u00f2 le riprese di quasi tutte le pi\u00f9 importanti serie televisive statunitensi, Sutherland decise di scontare tutti insieme i 48 giorni di carcere a cui era stato condannato, venendo rilasciato nel gennaio 2008. Kiefer dovette inoltre sottoporsi a un programma di disintossicazione dall'alcool, della durata di 18 mesi, e a sedute di terapia dell'alcolismo una volta alla settimana per sei settimane. Per finire, fu interdetto dalla guida di qualunque autoveicolo dal 9 novembre 2007 al 9 maggio 2008.\nIl 6 maggio 2009, venne nuovamente arrestato per avere dato una testata allo stilista Jack McCollough, in un locale notturno di New York. Il 22 luglio 2009, venne assolto dalle accuse a seguito di una dichiarazione congiunta rilasciata da Sutherland e McCollough, tramite l'avvocato di Sutherland, nella quale Sutherland si scusava con McCollough.\nNel corso della sua vita, Kiefer ha avuto problemi anche con la cocaina.\nDoppiatori italiani.\nNelle versioni in italiano dei suoi film, Kiefer Sutherland \u00e8 stato doppiato da:\nDa doppiatore \u00e8 sostituito da:"}
{"id": "748455", "revid": "984922", "url": "https://it.wikipedia.org/wiki?curid=748455", "title": "Cantone di Toulon-sur-Arroux", "text": "Il Cantone di Toulon-sur-Arroux era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748457", "revid": "287204", "url": "https://it.wikipedia.org/wiki?curid=748457", "title": "Schneppke", "text": ""}
{"id": "748458", "revid": "287204", "url": "https://it.wikipedia.org/wiki?curid=748458", "title": "Firnontor", "text": ""}
{"id": "748459", "revid": "287204", "url": "https://it.wikipedia.org/wiki?curid=748459", "title": "Seemops", "text": ""}
{"id": "748460", "revid": "287204", "url": "https://it.wikipedia.org/wiki?curid=748460", "title": "Seejong", "text": ""}
{"id": "748461", "revid": "287204", "url": "https://it.wikipedia.org/wiki?curid=748461", "title": "Walraisa", "text": ""}
{"id": "748462", "revid": "110157", "url": "https://it.wikipedia.org/wiki?curid=748462", "title": "Cantone di Beaurepaire-en-Bresse", "text": "Il Cantone di Beaurepaire-en-Bresse era una divisione amministrativa dell'Arrondissement di Louhans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748463", "revid": "767487", "url": "https://it.wikipedia.org/wiki?curid=748463", "title": "Cantone di Cuiseaux", "text": "Il Cantone di Cuiseaux \u00e8 una divisione amministrativa dell'Arrondissement di Louhans e dell'Arrondissement di M\u00e2con.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 14 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "748465", "revid": "287204", "url": "https://it.wikipedia.org/wiki?curid=748465", "title": "Perlu", "text": ""}
{"id": "748466", "revid": "287204", "url": "https://it.wikipedia.org/wiki?curid=748466", "title": "Aalabyss", "text": ""}
{"id": "748467", "revid": "287204", "url": "https://it.wikipedia.org/wiki?curid=748467", "title": "Saganabyss", "text": ""}
{"id": "748469", "revid": "287204", "url": "https://it.wikipedia.org/wiki?curid=748469", "title": "Liebiskus", "text": ""}
{"id": "748470", "revid": "984922", "url": "https://it.wikipedia.org/wiki?curid=748470", "title": "Cantone di Cuisery", "text": "Il Cantone di Cuisery era una divisione amministrativa dell'Arrondissement di Louhans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748474", "revid": "767487", "url": "https://it.wikipedia.org/wiki?curid=748474", "title": "Cantone di Louhans", "text": "Il Cantone di Louhans \u00e8 una divisione amministrativa dell'Arrondissement di Louhans.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 20 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "748478", "revid": "767487", "url": "https://it.wikipedia.org/wiki?curid=748478", "title": "Cantone di Montpont-en-Bresse", "text": "Il Cantone di Montpont-en-Bresse era una divisione amministrativa dell'Arrondissement di Louhans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748480", "revid": "1522738", "url": "https://it.wikipedia.org/wiki?curid=748480", "title": "Trattato di Helgoland-Zanzibar", "text": "Il trattato di Helgoland-Zanzibar (in tedesco: \"Helgoland-Sansibar-Vertrag\", in inglese \"Heligoland-Zanzibar Treaty\") noto anche come accordo anglo-tedesco riguardante gli interessi economici e territoriali delle due potenze coloniali in Africa, \u00e8 un trattato firmato nel 1890 dal Regno Unito e dall'Impero tedesco.\nNonostante il nome il trattato non ebbe come oggetto, come invece viene spesso erroneamente ritenuto, lo scambio fra l'isola di Helgoland (che dal 1807 era possedimento britannico) con l'isola di Zanzibar (che mai fu colonia tedesca), formalmente il nome corretto del trattato \u00e8 \"Vertrag \u00fcber Kolonien und Helgoland\" ovvero \"Trattato delle colonie e di Helgoland\".\nCon il trattato la Germania rinunciava, a favore del Regno Unito, al piccolo Sultanato di Witu, riconosceva il dominio coloniale del Regno Unito nell'Africa orientale (Uganda, Sudan e la costa del Kenya) e si impegnava a non interferire nelle relazioni fra il sultanato di Zanzibar ed il Regno Unito.\nIn cambio ottenne l'arcipelago di Helgoland, nel Mare del Nord, il Dito di Caprivi ed il controllo della costa intorno a Dar es Salaam."}
{"id": "748481", "revid": "287204", "url": "https://it.wikipedia.org/wiki?curid=748481", "title": "Kindwurm", "text": ""}
{"id": "748482", "revid": "287204", "url": "https://it.wikipedia.org/wiki?curid=748482", "title": "Draschel", "text": ""}
{"id": "748483", "revid": "287204", "url": "https://it.wikipedia.org/wiki?curid=748483", "title": "Brutalanda", "text": ""}
{"id": "748484", "revid": "287204", "url": "https://it.wikipedia.org/wiki?curid=748484", "title": "Tanhel", "text": ""}
{"id": "748485", "revid": "1965752", "url": "https://it.wikipedia.org/wiki?curid=748485", "title": "Guo Yue", "text": ""}
{"id": "748491", "revid": "39884", "url": "https://it.wikipedia.org/wiki?curid=748491", "title": "Michael Maze", "text": ""}
{"id": "748492", "revid": "79968", "url": "https://it.wikipedia.org/wiki?curid=748492", "title": "Sound Blaster", "text": "La Sound Blaster \u00e8 una famiglia di scheda audio per PC. Creata dall'azienda di Singapore Creative Technology, si \u00e8 imposta come standard nell'era degli IBM PC, fino all'introduzione in tempi pi\u00f9 recenti di chip integrati direttamente sulle schede madri, che non rendono pi\u00f9 indispensabile l'acquisto di una scheda dedicata.\nModelli pre-Sound Blaster.\nCreative Music System.\nLa prima scheda prodotta da Creative era chiamata \"Creative Music System\" (\"C/MS\", CT-1300), uscita nell'agosto 1987. Era basata su due chip Philips SAA 1099, che insieme riuscivano a ottenere 12 voci.\nGame Blaster.\nDopo un anno dall'uscita della \"C/MS\", Creative fece uscire una scheda identica dal nome \"Game Blaster\", distribuita dalla catena di negozi Radio Shack.\nPrime versioni.\nSound Blaster 1.0.\nLa prima scheda della famiglia \"Sound Blaster\" (CT1320A), uscita nel 1989, aveva le medesime caratteristiche della precedente \"C/MS\", ma aveva anche un sintetizzatore FM a 11 voci che utilizzava il chip Yamaha YM3812 (chiamato anche OPL2), e un microcontroller MCS 51 per gestire l'audio digitale, denominato DSP (\"Digital SOUND Processor\"), in grado di riprodurre dei sample a 8-bit a una frequenza di 23\u00a0kHz, e di registrare a 12\u00a0kHz. Data la presenza del chip OPL2, la scheda era compatibile con il software che necessitava della concorrente AdLib. Inoltre, rispetto alla diretta concorrente, la \"Sound Blaster\" era dotata di interfaccia MIDI proprietaria e di una game port per joystick, nonostante fosse venduta a un prezzo molto simile.\nCaratteristiche:\nSound Blaster 1.5.\nCommercializzata nel 1990 (CT1320C, CT1320U), si tratta di una scheda identica alla precedente ma priva dei due chip della \"C/MS\", acquistabili comunque separatamente e inseribili negli appositi socket.\nSound Blaster 2.0.\nVersione denominata CT1350, dotata di riproduzione digitale migliorata, da 23 a 44\u00a0kHz.\nSound Blaster MCV.\nVersione realizzata per la serie di PC IBM PS/2, basata sullo standard MCA e non sulla architettura ISA. Denominata CT5320.\nModelli stereo a 16 bit.\nSound Blaster Pro.\nIntrodotta nel maggio 1991, la \"Sound Blaster Pro\" registrava e riproduceva a frequenze pi\u00f9 elevate dei precedenti modelli (44.1\u00a0kHz, 8-bit per sample in mono o 22.050, kHz 8-bit per sample in stereo), migliorando la qualit\u00e0 del suono. Esistono due versioni: la prima (CT1330) utilizzava i \"vecchi\" chip YM3812 (uno per canale), mentre la seconda, la 2.0 (CT1600), utilizzava due chip Yamaha YMF262 (chiamati OPL3), pi\u00f9 avanzati ma ancora incompatibili con lo standard MIDI. In questo modello fu introdotta un'interfaccia per collegare un lettore CD-ROM, permettendo cos\u00ec la riproduzione dell'audio digitale; spesso la scheda era venduta in bundle proprio con un lettore CD-ROM, in kit chiamati \"Multimedia Upgrade Kits\", che contenevano oltre alla scheda e al drive a una o due velocit\u00e0, un eventuale controller ISA per quest'ultimo, e un disco contenente materiale multimediale.\nCaratteristiche:\nSound Blaster 16.\nLa \"Sound Blaster 16\" (giugno 1992) introdusse la riproduzione digitale a 16-bit alla linea. Come gli altri modelli aveva un supporto nativo di sintesi FM attraverso il chip Yamaha OPL3, e inoltre un socket per un processore di segnale digitale aggiuntivo venduto separatamente, chiamato \"Advanced Signal Processor\" (ASP), pi\u00f9 un connettore per schede aggiuntive dotate di wavetable, in grado di renderle compatibile con lo standard MIDI. La scheda, molto popolare, fu prodotta sia in versione ISA che PCI.\nSound Blaster 16 VIBRA.\nSound Blaster 16 VIBRA \u00e8 un modello dal costo ridotto, destinato al mercato OEM. \u00c8 dotata di un singolo chip che implementa tutte le caratteristiche della precedente Sound Blaster 16; \u00e8 inoltre Plug and play con i sistemi operativi Windows.\nModelli dotati di wavetable.\nSound Blaster AWE32.\nLanciata nel marzo 1994, la \"AWE32\" (acronimo di \"Advanced Wave Effects\") \u00e8 una scheda ISA lunga 356\u00a0mm, che include due sezioni: la prima dedicata all'audio digitale, identica all'hardware della \"Sound Blaster 16\", la seconda all'emulazione MIDI, attraverso un sintetizzatore, composto da un processore \"EMU8000\", da una ROM di sample da 1 MiB, \"EMU8011\", e 512 KiB di RAM, espandibile attraverso memorie SIMM da 30 pin fino a 28 MiB.\nSound Blaster 32.\nLa \"Sound Blaster 32\" era il modello economico della linea \"Sound Blaster\" (giugno 1995). Ha capacit\u00e0 di emulazione MIDI simili a quelle della AWE32, ma non aveva RAM \"di fabbrica\" (ma era possibile aggiungerne); utilizzava il chip per l'audio digitale \"Vibra\".\nSound Blaster AWE64.\nSuccessore della \"AWE32\" lanciata nel 1996, ha dimensioni minori e memoria RAM proprietaria, prodotta da Creative; inoltre ha una migliore qualit\u00e0 polifonica, anche se attraverso un software. Ne furono commercializzate tre versioni:\nModelli \"Multi-channel sound\" e \"F/X\".\nEnsoniq AudioPCI.\nDopo l'acquisizione della Ensoniq Corporation nel 1998, produttrice della scheda \"AudioPCI\", Creative continu\u00f2 la produzione di questa linea minore basata sul chip \"ES1370\", caratterizzata da una certa economicit\u00e0 (e infatti di solito montate come OEM) e orientate al pubblico che riteneva la \"Live!\" eccessivamente costosa.\nVersioni:\nSound Blaster PCI512.\nScheda economica, priva di uscita digitale ma dotata di connettori multipli per altoparlanti.\nSound Blaster Live!\nPresentata nell'agosto 1998, \u00e8 basata sul nuovo processore \"EMU10K1\", dalle caratteristiche innovative:\nUn'ulteriore versione, la \"Live! 5.1\", supportava il sistema Dolby Digital 5.1.\nSerie Sound Blaster Audigy.\nLa serie Sound Blaster Audigy (introdotta nell'agosto 2001) aveva il processore EMU10K2, versione migliorata di quello nella Sound Blaster Live!. L'Audigy processava fino a 4 ambienti EAX in contemporanea, grazie ai chip DSP e al supporto nativo dell'EAX 3.0 ADVANCED HD; supportava inoltre un output stereo in formato 5.1.\nLa Sound Blaster Audigy 2 (settembre 2002) con una versione ulteriormente migliorata del processore audio, l'EMU10K2.5; inoltre supportava sia riproduzione che registrazione a 24-bit. L'output supportava i sistemi 6.1, e il rapporto segnale/rumore era superiore.\nLa Sound Blaster Audigy 2 ZS, 2004, era un'Audigy 2 con DAC di migliore qualit\u00e0 (Cirrus Logic CS4382), oltre che il supporto per i sistemi 7.1.\nLa Sound Blaster Audigy 4 Pro era una Audigy 2 ZS dotata di DAC e ADC di qualit\u00e0 ulteriormente superiore, che garantiva un rapporto SNR migliore.\nSound Blaster X-Fi.\nLa Sound Blaster X-Fi (abbreviazione di \"Extreme Fidelity\") usc\u00ec nell'agosto 2005 in 5 versioni: XtremeMusic, Platinum, Fatal1ty FPS, XtremeGamer e Elite Pro. Caratterizzate dal processore audio EMU20K1, funzionante a 400\u00a0MHz, erano 24 volte pi\u00f9 potenti rispetto al predecessore; inoltre il processore adattava la potenza a seconda del lavoro al quale era sottoposto. Sono infatti presenti tre modalit\u00e0 (Gaming, Entertainment, e Creation) che attivano o disattivano combinazioni di caratteristiche del chipset.\nConnettori.\nConnettori esterni.\nA partire dal 1999, le Sound Blaster utilizzano per i connettori esterni - quelli che si affacciano sul retro del computer - lo schema di colori dello standard di Microsoft PC 99:\nFino alla linea AWE, nelle schede sono presenti piccole scritte che indicano la funzione della porta (mic, spk, aux in, aux out); nei modelli successivi sono stati sostituite da icone. Nei modelli pi\u00f9 recenti le porte sono numerate e dotate di pi\u00f9 funzioni, variabili in tempo reale via software.\nL'ingresso microfonico (non bilanciato) deve - in certi modelli - essere configurato via hardware (jumper sulla scheda) per impostare il funzionamento con un microfono a condensatore oppure con un microfono dinamico; l'impostazione per microfono a condensatore (elettrete) prevede l'erogazione di tensione da parte della scheda audio, cosa che pu\u00f2 creare problemi in caso si utilizzi invece un microfono dinamico. . I microfoni professionali (segnale bilanciato su connettore XLR, basso voltaggio e bassa impedenza, eventualmente alimentati con phanton power 48V) difficilmente si interfacciano con questo ingresso, predisposto per microfoni \"consumer\" a maggior voltaggio d'uscita.\nConnettori interni e jumper di configurazione.\nSul corpo interno delle schede Sound Blaster \u00e8 presente una svariata quantit\u00e0 di connettori audio/dati e di Jumper per la configurazione della scheda (spesso entrambi tramite pin usati come connettori maschi su una/due file o come interruttori on/off-deviatori di circuito), differenti da scheda a scheda, e a seconda del periodo in cui la scheda \u00e8 stata prodotta nel corso degli anni.\nconnettori pi\u00f9 comuni:\njumper di configurazione pi\u00f9 comuni (specialmente prima delle funzioni plug-and-play):"}
{"id": "748494", "revid": "287204", "url": "https://it.wikipedia.org/wiki?curid=748494", "title": "Finn Tugwell", "text": ""}
{"id": "748495", "revid": "17654", "url": "https://it.wikipedia.org/wiki?curid=748495", "title": "Creative Labs", "text": ""}
{"id": "748497", "revid": "110157", "url": "https://it.wikipedia.org/wiki?curid=748497", "title": "Cantone di Montret", "text": "Il Cantone di Montret era una divisione amministrativa dell'Arrondissement di Louhans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748500", "revid": "767487", "url": "https://it.wikipedia.org/wiki?curid=748500", "title": "Cantone di Pierre-de-Bresse", "text": "Il Cantone di Pierre-de-Bresse \u00e8 una divisione amministrativa dell'Arrondissement di Louhans.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 33 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "748502", "revid": "110157", "url": "https://it.wikipedia.org/wiki?curid=748502", "title": "Cantone di Saint-Germain-du-Bois", "text": "Il Cantone di Saint-Germain-du-Bois era una divisione amministrativa dell'Arrondissement di Louhans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748506", "revid": "767487", "url": "https://it.wikipedia.org/wiki?curid=748506", "title": "Chiedi alla polvere (film)", "text": "Chiedi alla polvere (\"Ask the Dust\") \u00e8 un film del 2006, diretto da Robert Towne, con protagonisti Colin Farrell e Salma Hayek, trasposizione cinematografica dell'omonimo romanzo di John Fante. Il film racconta dell'intensa storia d'amore tra lo scrittore italo-americano Arturo Bandini e la cameriera messicana Camilla Lopez, sullo sfondo di una Los Angeles anni trenta, in piena Grande depressione.\nTrama.\nAnni Trenta. Arturo Bandini, giovane scrittore statunitense figlio di immigrati italiani, ha lasciato il Colorado per trasferirsi a Bunker Hill, un quartiere di Los Angeles. Alloggia in un albergo gestito dalla signora Hargraves, che non accetta ebrei e messicani nelle proprie camere, ed entra in contatto con altri ospiti dell'albergo, fra cui Hellfrick. La sua vita, fino ad allora incentrata sui suoi racconti (sua unica fonte di felicit\u00e0) viene completamente sconvolta dalla bellissima Camilla Lopez, una cameriera messicana analfabeta incontrata al \"Caff\u00e8 Columbia\".\nArturo, in ristrettezze economiche, si sente subito attratto dalla ragazza, cos\u00ec diversa da lui. Camilla, invaghitasi di Arturo, continua a frequentare Sammy, il barista del \"Columbia\", con il quale esce soltanto per ottenere un cognome americano. Non riuscendo a conquistare Camilla, Arturo conosce Vera Rivkin, una donna ebrea con il corpo rovinato dalle ustioni, e trascorre un pomeriggio a casa sua, al mare. In seguito a un terremoto per\u00f2, Vera muore, e Arturo ritorna a Bunker Hill.\nTornato all'albergo trova Camilla in camera sua, con un occhio nero: capisce immediatamente che \u00e8 stata picchiata da Sammy (ora affetto da tisi) e la lascia dormire nella sua stanza. La mattina dopo parte con lei verso la costa, deciso a portarla al mare per un po'. Strada facendo, Arturo scopre che Camilla si droga con la marjiuana e la fa giurare su Dio di non toccare mai pi\u00f9 l'erba. Arrivati alla spiaggia, Camilla \u00e8 di nuovo felice: si sistemano in una meravigliosa casetta in riva al mare e acquistano un cagnolino, cui danno il nome di Willy. Finalmente sono liberi di vivere il loro sentimento, lontani dai pregiudizi degli americani, e trascorrono i loro giorni d'amore, nei quali Arturo continua a lavorare al romanzo e insegna a leggere a Camilla.\nQuando per\u00f2, una sera, vanno insieme al cinema, Arturo scopre che Camilla non ha mai smesso di drogarsi, i due litigano, e la ragazza lo lascia solo in mezzo alla strada dopo avergli rinfacciato di vergognarsi di lei, perch\u00e9 messicana, e avergli confessato di essere convinta che lui non l'avrebbe mai sposata. Arturo cerca Camilla per molti mesi, senza mai riuscire a trovarla, ed entra cos\u00ec in depressione. Un giorno per\u00f2 riceve una lettera da Sammy, che lo avvisa della presenza di Camilla, in fin di vita nella sua baracca, e gli chiede di passare a prenderla prima che muoia.\nArturo allora parte velocemente verso la destinazione, e arrivato alla baracca, trova Camilla sola. Solo allora capisce di essere stato stupido a non averle mai detto quanto la amasse, e finalmente riesce a dirglielo, chiedendole di sposarlo. Camilla, felice accetta, e gli risponde che anche lei lo ama, gli chiede poi di stringerla e di non lasciarla mai. Mentre Arturo la stringe e le promette di portarla da un dottore, la sua amata muore. Allora Arturo la seppellisce in un campo di sabbia attorno alla baracca, pianta una croce e se ne va.\nTempo dopo, terminato il suo romanzo, torna nel campo, alla ricerca del luogo in cui aveva sepolto Camilla, ma non c'\u00e8 pi\u00f9 traccia della croce, e non riesce a trovare il terreno dove aveva sepolto la sua amata. Cos\u00ec, parla ad alta voce, a Camilla, spiegandole quanto la ama, e la amer\u00e0 sempre, quanto sia stato stupido e arrogante in passato con lei, e quanto se ne vergogni. Lancia cos\u00ec il suo libro, con una dedica per l'amata (\"A Camilla Lopez, con amore. Arturo Bandini\") nel campo, tra la sabbia, e se ne va. Per sempre.\nProduzione.\nRiprese.\nIl film \u00e8 stato girato in Sudafrica a Cape Town e negli Stati Uniti a Los Angeles.\nColonna sonora.\nLa colonna sonora, oltre ai principali motivi composti da Heitor Pereira e Ramin Djawadi, comprende i seguenti brani:\nEseguita da Django Reinhardt\nEseguita da Artie Shaw e la sua orchestra\nEseguita da Jess Harnell\nMusica di Harry Warren\nAccoglienza.\nIncassi.\nIl film, dal budget molto basso, ha incassato $742,614 negli Stati Uniti."}
{"id": "748510", "revid": "767487", "url": "https://it.wikipedia.org/wiki?curid=748510", "title": "Cantone di Cluny", "text": "Il Cantone di Cluny \u00e8 una divisione amministrativa dell'Arrondissement di M\u00e2con, dell'Arrondissement di Chalon-sur-Sa\u00f4ne e dell'Arrondissement di Charolles, nella regione Borgogna-Franca Contea.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 52 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 52:"}
{"id": "748511", "revid": "767487", "url": "https://it.wikipedia.org/wiki?curid=748511", "title": "Cantone di La Chapelle-de-Guinchay", "text": "Il Cantone di La Chapelle-de-Guinchay \u00e8 una divisione amministrativa dell'Arrondissement di M\u00e2con e dell'Arrondissement di Charolles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 34 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "748512", "revid": "119553051", "url": "https://it.wikipedia.org/wiki?curid=748512", "title": "Lista del presidente", "text": "Con il termine Liste del Presidente si definisce quella serie di formazioni politiche nate in occasione delle Regionali del 2003 e del 2005 per appoggiare la candidatura di personaggi dal forte carisma personale e considerati capaci di attirare elettorato anche al di fuori della propria coalizione.\nQueste liste, che hanno beneficiato del recente trend mediatico di personalizzazione della politica, hanno generalmente raggiunto discreti risultati elettorali, risultando spesso decisive per la vittoria della propria coalizione.\nLa loro creazione perseguiva un duplice obbiettivo: in fase di campagna elettorale tali liste potevano attirare una parte di elettorato altrimenti non troppo vicino alla coalizione o comunque lontano dai partiti. In seguito, in caso di vittoria, dovevano rafforzare la posizione del presidente della Regione garantendogli appoggio all'interno del Consiglio regionale.\nAlla stregua delle liste civiche, le \"Liste del Presidente\" si caratterizzano per la scarsa caratterizzazione ideologica e per l'assenza, almeno al momento della creazione, di un progetto politico estraneo alla dimensione amministrativa per la quale sono state create. Potrebbero quindi essere ricondotte a questa tipologia partitica anche altre formazioni che condividono le medesime caratteristiche ma si inseriscono in un contesto pi\u00f9 ristretto, come nel caso di elezioni provinciali o comunali. Un perfetto esempio in questo senso pu\u00f2 essere rappresentato dalla \"Lista Letizia Moratti\" e dalla \"Lista Ferrante\" alle comunali di Milano."}
{"id": "748514", "revid": "92657499", "url": "https://it.wikipedia.org/wiki?curid=748514", "title": "Cantone di Lugny", "text": "Il Cantone di Lugny era una divisione amministrativa dell'Arrondissement di M\u00e2con.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748515", "revid": "984922", "url": "https://it.wikipedia.org/wiki?curid=748515", "title": "Cantone di M\u00e2con-Centre", "text": "Il Cantone di M\u00e2con-Centre era una divisione amministrativa dell'Arrondissement di M\u00e2con.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di M\u00e2con e il comune di Charnay-l\u00e8s-M\u00e2con."}
{"id": "748516", "revid": "400694", "url": "https://it.wikipedia.org/wiki?curid=748516", "title": "ASS", "text": ""}
{"id": "748518", "revid": "984922", "url": "https://it.wikipedia.org/wiki?curid=748518", "title": "Cantone di M\u00e2con-Nord", "text": "Il Cantone di M\u00e2con-Nord era una divisione amministrativa dell'Arrondissement di M\u00e2con.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di M\u00e2con e i comuni di:"}
{"id": "748519", "revid": "33689", "url": "https://it.wikipedia.org/wiki?curid=748519", "title": "Giovanni (magister militum)", "text": "Combatt\u00e9 nella guerra gotica per la conquista dell'Italia, sotto i generali Belisario e Narsete.\nBiografia.\nGiovanni era nipote di Vitaliano, console per il 520 e \"magister militum praesentalis\" dell'imperatore Giustino I, che fu assassinato, probabilmente per istigazione di Giustiniano, il potente nipote e in seguito successore di Giustino.\nNel 537 Giovanni salp\u00f2 da Costantinopoli per l'Italia con 8.000 cavalieri traci, per rinforzare l'esercito di Belisario, impegnato nella guerra gotica contro gli Ostrogoti di re Vitige. Sbarcato a Taranto, raggiunse Roma, assediata dai Goti, nel dicembre 537 portando con s\u00e9 uomini e rifornimenti essenziali per continuare a resistere a lungo all'assedio. Nell'inverno 537/538, per spingere Vitige a levare l'assedio a Roma, Belisario ordin\u00f2 a Giovanni, acquartierato per l'inverno a Picenum, di attaccare il territorio gotico. Giovanni raggiunse rapidamente Rimini, ad un solo giorno di marcia dalla capitale gotica, Ravenna, obbligando Vitige ad abbandonare Roma per tornare a difendere la propria capitale. Giovanni avrebbe dovuto lasciare Rimini e dirigersi verso Roma prima dell'arrivo dell'esercito gotico, ma rimase in citt\u00e0. I Goti, provenienti da Roma, lo misero sotto assedio dentro Rimini. Belisario non si mosse in aiuto a Giovanni. Fu l'arrivo dell'eunuco Narsete \"praepositus sacri cubiculi\" di Giustiniano e amico personale di Giovanni a salvarlo dall'assedio (met\u00e0 538).\nQuando la rivalit\u00e0 tra Narsete e Belisario e il loro disaccordo su come condurre la guerra gener\u00f2 divisioni nell'esercito, Giovanni si schier\u00f2 dalla parte di Narsete, seguendolo in Emilia, che il generale eunuco intendeva conquistare pur senza l'autorizzazione di Belisario. Giovanni contribu\u00ec alla conquista dell'Emilia insieme ad altri generali sostenitori dell'eunuco di corte, ma le divisioni dell'esercito che si erano formate a causa della discordia tra Belisario e Narsete contribuirono alla caduta di Milano da parte gota, persuadendo Giustiniano a richiamare Narsete ridando il comando unitario a Belisario (539).\nDopo la conquista di Ravenna e il richiamo di Belisario a Costantinopoli (540), Giovanni rimase in Italia. A causa di un comando unitario dopo il richiamo di Belisario, i Goti poterono riprendersi sotto la guida del loro nuovo re Totila. Quando quest'ultimo arriv\u00f2 ad assediare Firenze, il generale a capo della guarnigione di Firenze, Giustino, chiese aiuto ai comandanti imperiali a Ravenna, che intervennero in forze costringendo Totila a levare l'assedio ripiegando in direzione di Mugello, dove mise in rotta l'esercito imperiale a causa della falsa notizia dell'uccisione da parte di una delle sue guardie del corpo del generale Giovanni, che mise in panico l'esercito bizantino. Giovanni scapp\u00f2 a Roma, dove si rifugi\u00f2 e rimase per i successivi due anni, fino al 544, quando fu sostituito da Bessa per ordine di Belisario, nel frattempo tornato in Italia. Durante la permanenza a Roma, Giovanni espulse i preti ariani, temendo che potessero cospirare qualcosa a vantaggio dei Goti.\nNel 545 fu inviato da Belisario a Costantinopoli per chiedere rinforzi, ma Giovanni si attard\u00f2 a lungo, sposando Giustina, la figlia di Germano Giustino. Secondo la \"Storia Segreta\" di Procopio, Teodora non voleva che Giustina si sposasse e perci\u00f2 Giovanni, maritandosi con lei, si sarebbe attirato l'odio dell'imperatrice, al punto che Giovanni, temendo che Teodora potesse ordinare ad Antonina (la moglie di Belisario) di ucciderlo, quando torn\u00f2 in Italia si guard\u00f2 bene dal raggiungere Belisario e la sua intrigante consorte a Roma. In compenso, Giovanni riusc\u00ec a recuperare per l'Impero la Lucania e il Bruzio.\nNel 550, quando Narsete ottenne il comando in capo delle truppe romane, Giovanni gli fu affiancato per bilanciare la mancanza di esperienza dell'anziano eunuco. Narsete raggiunse Ravenna nell'estate 552, e nel giro di un anno riusc\u00ec a piegare la resistenza dell'ultimo re ostrogoto, Totila e a porre termine alla guerra (552)."}
{"id": "748525", "revid": "1543377", "url": "https://it.wikipedia.org/wiki?curid=748525", "title": "Project Looking Glass", "text": "Project Looking Glass \u00e8 un desktop environment tridimensionale gratuito pubblicato da Sun Microsystems sotto licenza GPL e orientato ai sistemi operativi GNU/Linux, Solaris, e Microsoft Windows.\nDopo un lungo sviluppo, il 19 dicembre 2006 \u00e8 stata pubblicata la versione 1.0 stabile.\nLooking Glass \u00e8 scritto in Java usando il sistema Java 3D per essere indipendente dalla piattaforma.\nGrazie all'impiego spinto dell'accelerazione grafica, Looking Glass permette di aggiungere la terza dimensione al consueto uso dell'interfaccia grafica, ed \u00e8 in grado di supportare sia le applicazioni convenzionali che quelle specificamente progettate per Looking Glass.\nUna delle caratteristiche degne di nota \u00e8 la gestione di due facce diverse per ogni finestra aperta, che permette di impiegare il retro per annotazioni personali o per visualizzare dialoghi modali (bloccanti per l'applicazione che li ha originati), senza l'usuale assembramento di finestre sullo schermo a cui l'utenza si \u00e8 nel tempo abituata.\nAlla sua creazione, ogni finestra appare del tutto usuale, tuttavia viene data all'utente la possibilit\u00e0 di rotazione completa sui tre assi, come si trattasse di una lavagna sospesa a mezz'aria.\nTra le altre caratteristiche vanno citate la possibilit\u00e0 di gestire scrivanie multiple affiancate, icone aggiornate con l'anteprima in tempo reale del loro contenuto e zoom dinamico sulle singole finestre al ricevimento del focus dell'utente.\nCome per alcune di GNU/Linux, Looking Glass \u00e8 disponibile anche in versione LiveCD.\nStoria.\nLooking Glass inizialmente \u00e8 stato sviluppato da Hideya Kawahara, un programmatore trentatreenne della Sun che lo scrisse nel suo tempo libero su un piccolo Notebook con Linux. Dopo una dimostrazione di una prima versione ai dirigenti Sun, gli \u00e8 stato assegnato tempo pieno con un team dedicato. Su java.net \u00e8 disponibile una sua intervista.\nProgetti simili.\nLooking Glass \u00e8 stato uno dei primi tentativi di desktop tridimensionale ad affacciarsi sul mercato.\nPu\u00f2 pertanto essere considerato come ispiratore di diversi progetti che hanno visto la luce in anni pi\u00f9 recenti, tra cui vanno citati i vari compositing window manager per il sistema GNU/Linux, principalmente Compiz e Beryl, la libreria di sistema Quartz Extreme per sistemi macOS e quella che la critica considera la sua controparte Microsoft: Windows Aero."}
{"id": "748527", "revid": "767487", "url": "https://it.wikipedia.org/wiki?curid=748527", "title": "I dominatori dell'universo", "text": "I dominatori dell'universo (\"Masters of the Universe\") \u00e8 un film fantastico del 1987 per la regia di Gary Goddard, ispirato alla linea di giocattoli della Mattel, Masters of the Universe.\nIl film \u00e8 uscito nei cinema statunitensi il 7 agosto 1987, in Italia invece la distribuzione nei cinema \u00e8 avvenuta in maniera piuttosto limitata nell'aprile 1990.\nTrama.\nLe forze del maligno Skeletor attaccano il Castello di Grayskull dopo aver sconfitto gran parte delle armate di Eternia. Nel castello, Skeletor imprigiona la Maga di Grayskull con l'intento di acquisirne i poteri e sfruttare l\"'Occhio della Galassia\", un portale nella Sala del Trono che gli permetterebbe di essere invincibile.\nMentre le forze di Eternia sono ormai in rotta, una delle pattuglie di Skeletor viene attaccata da He-Man, il pi\u00f9 grande guerriero di Eternia e nemesi di Skeletor. Aiutato dai suoi compagni Man-At-Arms e sua figlia Teela, He-Man sgomina la pattuglia e salva un bizzarro inventore, Gwildor, che Skeletor aveva fatto catturare per impossessarsi della \"Chiave Cosmica\" da lui inventata. Tale Chiave, infatti, permette di aprire portali dimensionali verso qualunque tempo e luogo. In questo modo Skeletor era riuscito a penetrare nel Castello, ma Gwildor aveva conservato il prototipo della Chiave.\nGwildor rivela a He-Man e ai suoi compagni un passaggio segreto nel Castello per la Sala del Trono, ma quando arrivano sul posto, si trovano circondati dalle truppe di Skeletor guidate dalla perfida Evil-Lyn. Gwildor, per riuscire a sfuggire ai soldati, apre un accesso casuale con la Chiave, catapultandosi con He-Man e gli altri sulla Terra.\nSulla Terra, Gwildor scopre di aver perso la Chiave, cos\u00ec gli Eterniani decidono di dividersi per cercarla. La chiave \u00e8 stata nel frattempo trovata da due ragazzi, Julie e Kevin, in un cratere. Musicista dilettante, Kevin preme i tasti sulla Chiave a caso scoprendo che la Chiave emette buone sonorit\u00e0 che pu\u00f2 utilizzarla per fare musica. Premendo i tasti, per\u00f2, invia anche un segnale ad Eternia indicando la posizione della Chiave a Skeletor e ai suoi. Evil-Lyn ingaggia quindi un gruppo di mercenari composto da Karg, Saurod, Blade e Beast Man.\nI due ragazzi si recano nella palestra della scuola per evitare che Julie, i cui genitori sono morti da poco in un incidente aereo, rimanga da sola. Kevin scambia erroneamente la Chiave per qualche strano sintetizzatore giapponese, e decide di portare la Chiave da un amico per avere un secondo parere. Non appena per\u00f2 Kevin \u00e8 andato via, un portale si apre nella palestra da cui vengono fuori i mercenari e i soldati di Skeletor. Julie fugge terrorizzata e incappa in He-Man che sconfigge i soldati mentre Man-At-Arms e Teela ricacciano via i mercenari. Furioso per l'insuccesso, Skeletor uccide Saurod, e rimanda i mercenari superstiti sulla Terra sotto il comando di Evil-Lyn.\nNel frattempo, Kevin ritorna alla palestra, trovandola semi distrutta e circondata dalla polizia. Il detective Lubic interroga Kevin e lo accompagna a casa di Julie. Julie telefona a Kevin per rassicurarlo e informarlo dell'importanza della Chiave Cosmica, ma Lubic gliela sequestra, sospettando che l'abbia rubata. Immediatamente dopo, Evil-Lyn piomba con i soldati in casa di Kevin, lo cattura, e tramite un collare lo obbliga a rivelarle dove si trova la Chiave. Evil-Lyn va a alla ricerca di Lubic, e dopo aver incontrato Kevin ed averlo liberato dal collare, He-Man e gli altri si dirigono al negozio di strumenti musicali, dove Lubic ha portato la chiave per farla esaminare dall'amico di Kevin.\nAll'arrivo di He-Man e gli altri, Lubic cerca di arrestarli per aver distrutto la scuola, ma l'arrivo di Evil-Lyn fa nascere una battaglia in cui rimane coinvolto anche il poliziotto. Grazie ad un trucco mentale, Evil-Lyn fa credere a Julie di essere la madre morta della ragazza e a farsi consegnare la Chiave. Evil-Lyn permette cos\u00ec a Skeletor di arrivare sulla Terra. Nella battaglia che ne consegue, Julie viene mortalmente ferita e il prototipo della Chiave danneggiato. Skeletor cattura gli amici di He-Man, minacciando di ucciderli a meno che He-Man non si consegni spontaneamente. He-Man si arrende e viene portato da Skeletor su Eternia in catene, mentre Man-At-Arms e gli altri vengono lasciati sulla Terra.\nSu Eternia, Skeletor tortura He-Man per costringerlo ad inginocchiarsi davanti a lui. L'unica speranza per salvare Julie \u00e8 portare la ragazza ad Eternia e farla curare dalla Maga di Grayskull. Kevin riesce, con una tastiera collegata da Gwildor alla chiave danneggiata, a riprodurre il motivo musicale che apre il portale per Eternia e lui e tutti gli altri, compreso Lubic, vengono catapultati su Eternia.\nSkeletor, intanto, \u00e8 riuscito ad usare la spada di He-Man per aprire l'Occhio della Galassia, ed \u00e8 divenuto potentissimo, assumendo un aspetto quasi divino. Dopo aver ottenuto i poteri cosmici, intima ad He-Man di sottometterglisi quale nuovo imperatore, ma egli continua a rifiutarsi; furioso, Skeletor riprende a torturare He-Man per costringerlo a sottomettersi, ma viene interrotto dall'arrivo degli amici di He-Man, che recupera la sua spada e i due ingaggiano un combattimento. Durante il duello, He-Man riesce a rompere il bastone di Skeletor, facendogli cos\u00ec perdere i suoi nuovi poteri e riportandolo alla sua forma originale. Sconfitto, Skeletor tenta almeno uccidere He-Man, colpendolo a tradimento con una spada, ma precipita in un baratro.\nLiberata da He-Man, e recuperati i suoi poteri e le sue sembianze originali, la Maga di Grayskull guarisce Julie, e le dona un ciondolo azzurro. Gwildor apre un nuovo portale per riportare Julie e Kevin sulla Terra. Il detective Lubic decide di rimanere su Eternia trovandola molto pi\u00f9 confortevole della Terra.\nJulie si sveglia nel suo letto, convinta di aver sognato. Ma al piano inferiore trova i suoi genitori, vivi e vegeti, ma in procinto di prendere il fatidico volo. Julie ruba le chiavi della macchina e scappa fuori casa. L\u00ec incontra Kevin, e i loro ricordi cos\u00ec simili li convincono che non possono aver sognato. Julie inoltre ha ancora il ciondolo regalatole dalla Maga. Quando entrambi vi guardano dentro, il ciondolo mostra l'immagine di He-Man che pronuncia la famosa frase: \"Io ho il Potere\".\nDopo i titoli di coda, Skeletor emerge dai liquidi di scarico del baratro minacciando di tornare molto presto.\nProduzione.\nCon il successo della linea di giocattoli, un cartone animato di successo e una sfilza di altri prodotti, la Mattel non ebbe altra scelta che provare a guadagnare di pi\u00f9 con un film live-action.\nIl regista Gary Goddard aveva precedentemente tentato di realizzare un film basato sui Nuovi Dei della DC Comics, ma il progetto non and\u00f2 in porto. Quando gli venne affidato il franchise di \"He-Man e i dominatori dell'universo\", gest\u00ec il film proprio in modo da omaggiare i fumetti di Jack Kirby che non era riuscito ad adattare. Skeletor, per esempio, ha degli atteggiamenti e un aspetto che ricordano Darkseid, mentre la chiave cosmica ed i tunnel spaziali sono un richiamo alla Scatola Mandre e al Boomdotto. Anche l'estetica del film ricorda molto lo stile di Jack Kirby. Nonostante secondo alcuni critici e alcuni fan, Goddard avrebbe usato \"I dominatori dell'universo\" come pretesto per realizzare quel suo progetto che nessuno gli aveva prodotto, in realt\u00e0 il film in s\u00e9 non fu letteralmente un Quarto Mondo rielaborato, ma l'intento fu quello di rendere il film un tributo a Jack Kirby. Il regista dichiar\u00f2:\nLa sceneggiatura di David Odell fu sottoposta a diverse riscritture: nella sceneggiatura originale, infatti, erano molte di pi\u00f9 le sequenze ambientate ad Eternia, Beast-Man aveva un ruolo parlante, ed appariva anche la \"dimora\" di Skeletor: la Montagna del Serpente. Molte incongruenze col materiale originale furono dovute principalmente all'insufficienza dei mezzi (o pi\u00f9 propriamente del budget) dell'epoca. Sono assenti personaggi importanti, e amati dai fan, come Battle-Cat e Orko; quest'ultimo in origine doveva avere la parte di Gwildor, ma poich\u00e9 animare un personaggio costantemente volante avrebbe richiesto troppi soldi, fu inventato ex novo il personaggio su sua ispirazione. Il basso budget a disposizione (rispetto alla media dei film fantascientifici hollywoodiani dell'epoca) costrinse anche a spostare la maggior parte dello screentime sul pianeta Terra, coinvolgendo anche nuovi personaggi umani, perch\u00e9 ricreare gli imponenti palazzi di Eternia sarebbe risultato troppo per le casse della Cannon Films, che in quel momento iniziava ad accusare alcuni problemi finanziari, e, inoltre, creare il set dell'interno del Castello di Grayskull (il cui esterno si intravede solo in poche inquadrature disegnato tramite l'effetto del matte painting) aveva impegnato gi\u00e0 gran parte del budget destinato alle scenografie e agli effetti speciali. Cannon fatic\u00f2 a trovare finanziamenti per il film e per il marketing, e questo dopo che la Mattel aveva gi\u00e0 fornito una grossa fetta di denaro. Si dice che la compagnia di giocattoli abbia pagato per assicurarsi che il film potesse avere una prima adeguata. Mattel originariamente voleva che nel film apparissero ventisei personaggi classici in totale, ma voleva anche nuovi personaggi con cui poter fare soldi. Alla fine la produzione arriv\u00f2 ad un accordo ragionevole di circa una decina di personaggi.\nL'azienda di giocattoli impose inoltre al regista varie restrizioni: nel film non doveva morire nessuno dei personaggi originali; He-Man non poteva uccidere nessuno e non poteva perdere o spargere sangue. Le restrizioni spinsero Goddard a creare i suoi personali guerrieri malvagi, che potevano essere facilmente uccisi dai protagonisti senza influire sulle vendite dei giocattoli. Alla fine, il regista riusc\u00ec ad ottenere qualche scena pi\u00f9 violenta, come quella in cui He-Man viene frustato dai cattivi, dato che il vicepresidente della Mattel, John Weems, gli comunic\u00f2 a met\u00e0 produzione che la vendita dei giocattoli aveva subito una frenata inaspettata e gli diede pertanto l'autorizzazione di fare il possibile affinch\u00e9 il film fosse divenuto un successo.\nLa performance di Lundgren, al suo terzo film, e al primo come protagonista principale, venne quasi ridoppiata a causa del suo forte accento svedese, ma grazie ad alcuni passaggi nel suo contratto questo non avvenne. Lo strano accento sembrava comunque in qualche modo appropriato, essendo nel film He-Man un alieno giunto sulla Terra da un altro pianeta. Lundgren, come tradizione per molti attori d'azione dell'epoca, gir\u00f2 anche quasi tutte le scene di combattimento e acrobazie senza l'aiuto di stuntman. A causa della scarsa accoglienza dei critici verso la pellicola, l'attore, negli anni successivi, si sarebbe pentito di aver accettato il ruolo per poi ricredersi quando, in tempi recenti, il film \u00e8 assurto al rango di cult movie, arrivando a esprimere interesse ad avere un potenziale ruolo nell'eventuale reboot.\nFrank Langella venne scelto come Skeletor per le sue doti recitative, dopo che il regista lo vide nella produzione di Broadway, \"Amadeus\":\nChelsea Field venne scelta per la parte di Teela tra decine di possibili candidate e la scelta cadde su di lei principalmente perch\u00e9, oltre a saper recitare, era anche una brava atleta molto adatta alle scene d'azione. Courteney Cox, all'epoca principalmente conosciuta come \"la ragazza del video di Bruce Springsteen\" dato che, prima di allora, il suo ruolo pi\u00f9 famoso era stato fare la comparsa nel video di \"Dancing In The Dark\" del cantante statunitense, venne scelta per il suo aspetto giovanile, dato che, nonostante i suoi 23 anni, doveva interpretare un'adolescente.\nDistribuzione.\nCinema.\nUscito negli Stati Uniti il venerd\u00ec 7 agosto 1987, al limite della \"He-Man Mania\", un anno dopo che le vendite degli action figure erano crollate, nel suo weekend di apertura super\u00f2 altri favoriti, tra cui l'allora molto atteso \"Who's That Girl\" di Madonna. Non potendo per\u00f2 competere con la popolarit\u00e0 di film come \"007 - Zona pericolo\" (\"The Living Daylights\") e \"Sorveglianza... speciale\" (\"Stakeout\"), il film scese dai primi posti delle classifiche piuttosto velocemente. Il film ebbe una release limitata in altri mercati internazionali, come in Italia in cui usc\u00ec al cinema con tre anni di ritardo solo ad aprile del 1990.\nHome Video.\nIl film venne pubblicato in VHS in tutto il mondo verso la fine degli anni '80 e i primi anni '90. Il 23 agosto 2001 venne pubblicato in DVD mentre il 2 ottobre 2012 venne pubblicato in Blu-ray in una edizione speciale per celebrarne i 25 anni.\nAccoglienza.\nIl sito americano di recensioni cinematografiche Rotten Tomatoes assegna al film uno score del 17% basato su 24 recensioni. In Italia, il Morandini gli assegna due stelle.\nCritica.\nFin dall'uscita, il film fu accolto prevalentemente in modo negativo. I fans del cartone rimasero insoddisfatti per le molteplici differenze con il prodotto d'origine. Inoltre, anche il tono molto pi\u00f9 dark rispetto al cartone suscit\u00f2 scalpore e contribu\u00ec all'insuccesso della pellicola. Un'altra critica che gli venne rivolta fu di aver copiato il famoso franchise di Star Wars: i servi di Skeletor anzich\u00e9 dei robot sono infatti dei soldati in uniforme che ricordano molto gli Stormtrooper e lo stesso Skeletor porta un cappuccio nero come l'imperatore Palpatine, lancia fulmini dalle dita come lui e la sua \"morte\" \u00e8 graficamente parallela. La stessa ambientazione \u00e8 molto pi\u00f9 tecnologica e He-Man usa pi\u00f9 la pistola che la spada. \"Variety\" scrisse \u00abTutti gli elementi sono di proporzioni epiche in questa copia ibrida di Conan/Star Wars... e il risultato \u00e8 una noia colossale\u00bb anche se aggiunse che \u00abtrucco e costumi sono universalmente buoni, ma gli effetti speciali poco entusiasmanti\u00bb.\nCi\u00f2 nonostante Frank Langella (che interpreta Skeletor) afferm\u00f2 che questo fu uno dei suoi ruoli preferiti, in quanto suo figlio era un grande fan della serie. Al contrario, Dolph Lungdren (che interpreta He-Man) disse inizialmente di disprezzare il film e che fu imbarazzante interpretare un giocattolo, per poi ricredersi negli anni seguenti quando il film divenne un cult movie.\nNegli anni, infatti, il film \u00e8 stato in parte rivalutato da molti fan e critici, che hanno in particolare apprezzato l'interpretazione di Langella come Skeletor, all'epoca passata in secondo piano a causa del trucco prostetico indossato dall'attore per interpretare il cattivo, non apprezzato da molti fan. ComingSoon ha lodato la sua interpretazione, definendo l'attore come \u00abla vera star del progetto\u00bb e dichiarando \u00abha dato una nuova vita al cattivo, dandogli un tocco shakespeariano e improvvisando alcune battute... Invece della figura muscolosa del cartone animato, che Langella era pronto a interpretare, essendo in forma all'epoca, lo studio lo vedeva come un personaggio pi\u00f9 spaventoso e minaccioso, anche sotto diversi strati di trucco e un'armatura d'oro poco lusinghiera... La sua presenza ha contribuito a definire il film e la sua immagine \u00e8 rimasta impressa nella mente di molti giovani fan\u00bb. In una retrospettiva per i 30 anni del film, un critico scrisse \u00ab\"Masters of the Universe\" di Gary Goddard sembra essere invecchiato meglio di quanto fosse sembrato all'inizio, diventando un classico di culto\u00bb.\nIncassi.\nLa produzione Cannon dei cugini Menahem Golam e Yoram Globus finanzi\u00f2 il film con circa 22 milioni di dollari, che in totale ne incass\u00f2 circa 18 solo negli Stati Uniti (non si conoscono gli incassi mondiali). \"Variety\" defin\u00ec pertanto il film un \"flop\" al botteghino. Il suo fallimento fu un importante fattore che contribu\u00ec alla caduta di Cannon Films e segn\u00f2 per molti anni la fine del franchise \"Masters of the Universe\".\nSequel cancellato e reboot.\nLa Cannon aveva progettato un sequel, come previsto dal finale dei titoli di coda. Il seguito avrebbe dovuto essere un film dal budget ancora pi\u00f9 ridotto (si parlava di 4,5 milioni di dollari) e, per risparmiare, la storia sarebbe avvenuta di nuovo sulla Terra, questa volta post-apocalittica, e con la presenza di She-Ra, la sorella gemella di He-Man. Qui Skeletor si sarebbe rifugiato, dopo la sconfitta, sotto le mentite spoglie di un uomo d'affari di nome Aaron Dark, con lo scopo di conquistare il pianeta, e He-Man lo avrebbe seguito per sconfiggerlo facendosi passare per un quarterback professionista. Al rifiuto di Lundgren di partecipare al seguito, venne chiamato a sostituirlo il surfista Laird Hamilton. A causa dei problemi finanziari che attanagliavano la Cannon dopo i flop al botteghino del primo film sui Masters e di \"Superman IV\", la compagnia si rifiut\u00f2 di pagare le royalties alla Mattel per l'uso dei personaggi e la compagnia di giocattoli non apprezz\u00f2 comunque la sceneggiatura del seguito, cancellando il tutto. I diritti cinematografici rientrarono cos\u00ec alla Mattel. Per non sprecare le scenografie e i costumi che avevano gi\u00e0 iniziato a preparare per il sequel, la Cannon produsse allora un piccolo film a basso budget con protagonista Jean-Claude Van Damme, che chiam\u00f2 \"Cyborg\".\nPer diverso tempo si \u00e8 vociferato di un reboot ad opera di John Woo, voci di corridoio che non hanno mai trovato conferma. Nel 2007, tuttavia, \"Variety\" ha affermato che la Warner Bros., il produttore Joel Silver e lo sceneggiatore Justin Marks erano al lavoro su un possibile film con personaggi aggiornati ed uno stile visivo simile a quello del film \"300\".\nNel gennaio 2019, fu riportato che Art Marcum e Matt Holloway avrebbero riscritto la sceneggiatura per il reboot.\nIl 13 febbraio 2019 Aaron e Adam Nee vennero scelti come registi per un film che sarebbe stato prodotto dalla Sony Pictures e venne annunciato che le riprese principali sarebbero iniziate a met\u00e0 luglio 2019 a Praga. Il 20 marzo 2019, Noah Centineo venne scelto come He-Man. L'attore si \u00e8 per\u00f2 ritirato dal ruolo il 29 aprile 2021, dopo che per pi\u00f9 di due anni non si erano avute nuove notizie sul film, nonostante l'uscita fosse prevista per il 5 marzo dello stesso anno. Nel giugno 2021 cominciano a circolaree voci su un possibile nuovo film che sar\u00e0 prodotto e distribuito da Netflix. La notizia viene ufficializzata nel gennaio 2022, alla regia vi saranno i fartelli Nee e nella parte di Adam/He-Man \u00e8 stato scritturato l'attore Kyle Allen.\nAltri media.\nNel 1987 l'editrice britannica Gremlin Graphics pubblic\u00f2 il videogioco \"\", tratto ufficialmente dal film, per diversi home computer."}
{"id": "748529", "revid": "212348", "url": "https://it.wikipedia.org/wiki?curid=748529", "title": "Duca di Mantova", "text": ""}
{"id": "748530", "revid": "125196560", "url": "https://it.wikipedia.org/wiki?curid=748530", "title": "Portella Mandrazzi", "text": "La Portella Mandrazzi (1.125\u00a0m s.l.m.) \u00e8 un passo appartenente alla catena dei Monti Peloritani ed \u00e8 da considerarsi l'ultimo punto di congiunzione tra i Peloritani e i Monti Nebrodi, segna anche il confine tra i comuni Francavilla di Sicilia e Novara di Sicilia.\nViene attraversata dalla Strada statale 185 di Sella Mandrazzi da cui ne prende in nome, che da San Biagio (nel comune di Terme Vigliatore) attraverso anche la \"Valle Alcantara\" arriva a Giardini Naxos, mettendo cos\u00ec in comunicazione il versante est bagnato dal mar Ionio con il versante nord bagnato dal mar Tirreno della citt\u00e0 metropolitana di Messina.\nTurismo.\nIl posto insieme ai \"Villaggi Schisina\" \u00e8 speso meta di picnic nel giorno di Luned\u00ec di Pasqua, Primo maggio, come per quello di Ferragosto, non manca l'interesse invernale come zona innevata per qualche ora ludica.\nSport.\nCiclismo.\nPortella Mandrazzi \u00e8 stata per cinque volte attraversata dal Giro d'Italia e dall'istituzione del \"Gran Premio della Montagna\" nel 1933 viene classificata come terza categoria in difficolt\u00e0 di scalata. Nel 1930 il Giro part\u00ec per la prima volta dalla Sicilia perch\u00e9 cos\u00ec volle Vincenzo Florio jr, il grande imprenditore che ide\u00f2 la famosa \"Targa Florio\".\nSegue lo storico delle tappe che hanno visto il valico partecipe della tappa:\n\"Giro di Sicilia\"\nRally.\nNegli anni diversi eventi automobilistici sportivi si sono svolti percorrendo Portella Mandrazzi, come la \"Slalom delle Rocche Novara di Sicilia\" valida per il Campionato Italiano, che ha gi\u00e0 raggiunto la 25\u00aa edizione nel 2020."}
{"id": "748532", "revid": "36426", "url": "https://it.wikipedia.org/wiki?curid=748532", "title": "Ferdinando I Gonzaga", "text": ""}
{"id": "748535", "revid": "85484841", "url": "https://it.wikipedia.org/wiki?curid=748535", "title": "Cantone di M\u00e2con-Sud", "text": "Il Cantone di M\u00e2con-Sud era una divisione amministrativa dell'Arrondissement di M\u00e2con.\nStoria.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di M\u00e2con e i comuni di:"}
{"id": "748536", "revid": "287204", "url": "https://it.wikipedia.org/wiki?curid=748536", "title": "Ferdinando de' Medici (disambigua)", "text": ""}
{"id": "748539", "revid": "767487", "url": "https://it.wikipedia.org/wiki?curid=748539", "title": "Cantone di Matour", "text": "Il Cantone di Matour era una divisione amministrativa dell'Arrondissement di M\u00e2con.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748541", "revid": "767487", "url": "https://it.wikipedia.org/wiki?curid=748541", "title": "Cantone di Saint-Gengoux-le-National", "text": "Il Cantone di Saint-Gengoux-le-National era una divisione amministrativa dell'Arrondissement di M\u00e2con.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748549", "revid": "767487", "url": "https://it.wikipedia.org/wiki?curid=748549", "title": "Cantone di Tournus", "text": "Il Cantone di Tournus \u00e8 una divisione amministrativa dell'Arrondissement di M\u00e2con e dell'Arrondissement di Chalon-sur-Sa\u00f4ne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 31 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "748554", "revid": "767487", "url": "https://it.wikipedia.org/wiki?curid=748554", "title": "S.W.A.T. - Squadra speciale anticrimine", "text": "S.W.A.T. - Squadra speciale anticrimine (\"S.W.A.T.\") \u00e8 un film del 2003 diretto da Clark Johnson. Scritto da David Ayer e David McKenna, \u00e8 l'adattamento cinematografico della serie televisiva \"S.W.A.T.\", andata in onda tra il 1975 e il 1976.\nTrama.\nLos Angeles Police Department. Il sergente Dan 'Hondo' Harrelson viene incaricato di formare una nuova squadra SWAT. Tra le nuove reclute c'\u00e8 anche Jimmy Street, ex navy SEAL che sei mesi prima, a causa di una missione fallita, era stato escluso dalla SWAT. Dopo un periodo di addestramento e il superamento del test finale alla squadra di Hondo viene assegnata la prima missione: scortare Alex Montel, un signore della droga europeo, fuori da Los Angeles, per consegnarlo ai federali. I problemi iniziano quando Alex, ripreso dalle telecamere, annuncia di regalare cento milioni di dollari a chiunque riesca a liberarlo. Di l\u00ec a poco si formano dei veri e propri squadroni di criminali armati fino ai denti, intenzionati a ricevere la lauta ricompensa, che daranno filo da torcere alla squadra. A capo di uno di questi squadroni ci sar\u00e0 Brian Gamble, ex SWAT e vecchio amico di Street, con il quale ha un conto in sospeso.\nProduzione.\nPrima che venisse scelto Clark Johnson sono stati considerati numerosi nomi per la regia del film, tra cui Oliver Stone e F. Gary Gray. Il cast ha dovuto seguire dei corsi d'addestramento per imparare a usare le armi e le varie tattiche della SWAT, oltre che a studiarne la storia.\nLe riprese sono cominciate nell'ottobre del 2002 a Los Angeles. Il film ha avuto un budget di 70 milioni di dollari. Nella scena in cui il personaggio di Colin Farrell ammanetta l'antagonista quest'ultimo viene steso faccia a terra sulla stella della Hollywood Walk of Fame dedicata al conduttore televisivo Alex Trebek; Trebek ha fornito, non accreditato, la voce fuori campo dei finti notiziari nella scena seguente.\nDistribuzione.\nIl film \u00e8 stato distribuito nelle sale cinematografiche statunitensi da Columbia Pictures a partire dall'8 agosto 2003. In Italia, \u00e8 stato distribuito a partire dal 28 novembre dello stesso anno.\nAccoglienza.\nIncassi.\nIl film si \u00e8 dimostrato un successo al botteghino, incassando dollari in Nord America e dollari negli altri Paesi, per un totale di dollari a livello globale. Nel suo primo weekend di programmazione aveva incassato 37,1 milioni di dollari, terminando in prima posizione davanti a \"Quel pazzo venerd\u00ec\".\nCritica.\nIl film \u00e8 stato accolto in maniera tiepida dalla maggior parte della critica cinematografica, che, secondo \"ScreenRant\", \u00ablo ha considerato un film d'azione divertente, ma perlopi\u00f9 dimenticabile\u00bb. Sull'aggregatore di recensioni online Rotten Tomatoes ha una percentuale di gradimento da parte della critica del 48%, basata su 168 recensioni, con una media del 5,4. Su Metacritic, che utilizza una media aritmetica ponderata, detiene un punteggio di 45 su 100 basato su 35 recensioni da parte della critica, a indicare \u00abgiudizi contrastanti o nella media\u00bb.\nSequel.\nNel 2011 ne \u00e8 stato realizzato un sequel dal titolo \"S.W.A.T. - Squadra speciale anticrimine 2\", destinato unicamente al mercato home video e privo di alcun collegamento con il film originale. Nel 2017 il film \u00e8 stato seguito a sua volta da \"S.W.A.T. - Sotto assedio\", anch'esso uscito direct-to-video e con un cast differente dal suo predecessore."}
{"id": "748556", "revid": "767487", "url": "https://it.wikipedia.org/wiki?curid=748556", "title": "Cantone di Tramayes", "text": "Il Cantone di Tramayes era una divisione amministrativa dell'Arrondissement di M\u00e2con.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748557", "revid": "15756", "url": "https://it.wikipedia.org/wiki?curid=748557", "title": "Sbarramento della Val di Landro", "text": "Lo sbarramento della Val di Landro (in tedesco Sperre H\u00f6hlensteintal) \u00e8 uno degli sbarramenti del XV settore di copertura Pusteria del Vallo alpino in Alto Adige, che si erge lungo la Val di Landro, una valle minore, perpendicolare alla Val Pusteria, in Alto Adige.\nStoria.\nStoricamente la val di Landro \u00e8 sempre stata una valle strategica; gi\u00e0 durante la prima guerra mondiale furono costruiti diversi sistemi difensivi. Anche nella corsa a fortificare il confine italiano, nel 1939, questa valle risultava uno snodo strategico: permetteva ad eventuali truppe nemiche che stessero entrando in Italia un facile accesso all'Ampezzano, e quindi all'Italia settentrionale. Questo sbarramento era appoggiato da altre postazioni appartenenti al II sistema difensivo.\nIn questa prima ondata di fortificazioni, nel complesso era prevista la costruzione di tre opere difensive che rispettassero i dettami della circolare 7000, ovvero dovevano essere in grado di resistere calibri medi; era previsto per tali opere un armamento di 6 mitragliatrici e 2 cannoni anticarro. Di queste solo due opere furono costruite, nei pressi del chilometro 128 della Strada statale 51 di Alemagna, andando a costituire lo sbarramento di \"Landro Sorgenti\".\nSoltanto successivamente, e precisamente nel dicembre del 1939, venne costruito un altro sbarramento, nei pressi del lago di Dobbiaco, quindi pi\u00f9 a nord rispetto allo sbarramento \"Landro Sorgenti\". Questo nuovo sbarramento era posto sul collegamento tra il I e il II sistema difensivo proveniente dal lago di Braies (ted. \"Pragser Wildsee\"). Questo II sistema difensivo partiva dal Monte Serla (ted. \"Sarlkofel\"), seguendo in direzione sud-ovest, il Picco di Vallandro (ted. \"D\u00fcrrenstein\"), il Monte Specie (ted. \"Strudelkopf\") ed infine arrivava presso il fondo valle, dove si trova il forte di Landro; qui era invece prevista la costruzione di una terza linea difensiva, denominata \"Landro sud\".\nQuando i lavori ripresero nel 1940, questi dovevano seguire i dettami della nuova circolare 15000; ci\u00f2 comport\u00f2:\nDopo la riattivazione in ambito NATO, allo sbarramento composto di tre opere \u00e8 stato dato il nome in codice \"Mercurio\". Lo sbarramento aveva assegnati: 7 ufficiali, 13 sottufficiali e 130 soldati di truppa, per un totale di 150 uomini. Questi alloggiavano presso la casermetta posta tra lo sbarramento nord e quello centrale, a est della strada statale.\nFurono quindi riutilizzate le opere 1, 2 e 4 di \"Landro Nord\", mentre gli sbarramenti di \"Landro Sud\" e \"Landro Sorgenti\" non vennero mai riattivati nel seguito. Venne costruita una casermetta per gli Alpini d'Arresto poco pi\u00f9 a sud del lago di Dobbiaco, che ospitava un reparto del battaglione Val Cismon.\nDescrizione dello sbarramento.\nLo sbarramento difensivo \u00e8 articolato lungo tutta la valle di Landro, suddiviso principalmente in tre blocchi.\nIl fossato anticarro.\nIn questo sbarramento erano previste le realizzazioni di ben 2 fossati anticarro:"}
{"id": "748567", "revid": "106872", "url": "https://it.wikipedia.org/wiki?curid=748567", "title": "Classe Belknap/Trutxun", "text": ""}
{"id": "748578", "revid": "984922", "url": "https://it.wikipedia.org/wiki?curid=748578", "title": "Cantone di Bagnolet", "text": "Il Cantone di Bagnolet \u00e8 una divisione amministrativa dell'Arrondissement di Bobigny.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Bagnolet.\nDal 2015 comprende i comuni di:"}
{"id": "748589", "revid": "41310", "url": "https://it.wikipedia.org/wiki?curid=748589", "title": "Santa Maria di Corazzo", "text": ""}
{"id": "748602", "revid": "3623", "url": "https://it.wikipedia.org/wiki?curid=748602", "title": "Sella Mandrazzi", "text": ""}
{"id": "748603", "revid": "26891", "url": "https://it.wikipedia.org/wiki?curid=748603", "title": "Ling-Temco-Vought A-7 Corsair II", "text": ""}
{"id": "748604", "revid": "767487", "url": "https://it.wikipedia.org/wiki?curid=748604", "title": "Pietro Auletta", "text": "Dopo esser giunto a Napoli, studi\u00f2 musica al Conservatorio di Sant'Onofrio a Porta Capuana sotto l'insegnamento di A. Amendola e di Nicola Porpora e verso il 1724 fu nominato maestro di cappella della Chiesa di Santa Maria la Nova. Nel 1725 scrisse la sua prima opera buffa, \"Il trionfo dell'amore ovvero Le nozze tra amici\"; gli anni successivi videro le rappresentazioni di suoi nuovi lavori: nel 1726 \"La Carlotta\", la sua seconda opera comica, e nel 1729 l\"'Ezio\", la sua prima opera seria, la quale fu presentata a Roma. Per il carnevale del 1737 mise in scena la sua commedia \"Orazio\"; questa opera ebbe subito un ampio successo, tant'\u00e8 che per molti anni seguenti passo di mano in mano e fu rappresentata un gran numero di volte come pasticcio. Dal 1740 la sua produzione operistica sub\u00ec un forte decremento fino ad arrivare al 1748, anno in cui diede la sua ultima opera.\nPietro Auletta ebbe un figlio, Domenico Auletta, che segu\u00ec le sue orme."}
{"id": "748606", "revid": "26891", "url": "https://it.wikipedia.org/wiki?curid=748606", "title": "McDonnell Douglas AV-8 Harrier II", "text": ""}
{"id": "748607", "revid": "26891", "url": "https://it.wikipedia.org/wiki?curid=748607", "title": "AGM-119 Penguin", "text": ""}
{"id": "748609", "revid": "35813", "url": "https://it.wikipedia.org/wiki?curid=748609", "title": "Lodovico Trevisano", "text": ""}
{"id": "748610", "revid": "26891", "url": "https://it.wikipedia.org/wiki?curid=748610", "title": "Missile Penguin", "text": ""}
{"id": "748611", "revid": "26891", "url": "https://it.wikipedia.org/wiki?curid=748611", "title": "AGM-119", "text": ""}
{"id": "748612", "revid": "3082", "url": "https://it.wikipedia.org/wiki?curid=748612", "title": "Flavius Cresconius Corippus", "text": ""}
{"id": "748614", "revid": "26891", "url": "https://it.wikipedia.org/wiki?curid=748614", "title": "Grumman EA-6 Prowler", "text": ""}
{"id": "748615", "revid": "287204", "url": "https://it.wikipedia.org/wiki?curid=748615", "title": "La missione di Sennar", "text": "La missione di Sennar \u00e8 il secondo libro della saga delle \"Cronache del Mondo Emerso\" scritta da Licia Troisi, pubblicato nell'ottobre 2004.\nTrama.\nMissione di Sennar.\nLa situazione delle Terre Libere \u00e8 tragica in quanto gli eserciti risultano insufficienti su tutti i fronti. Sennar, oramai membro effettivo del Consiglio, propone di chiedere aiuto al Mondo Sommerso. Nonostante l'iniziale rifiuto da parte degli altri Consiglieri, la missione viene approvata. Sennar parte per il Mondo Sommerso, navigando con una nave dei pirati, capitanata da Rool e dalla bella figlia Aires, che affascina non poco Sennar.\nDopo essere arrivato nel Mondo Sommerso viene arrestato, in quanto vige una regola severissima nei confronti del \"Mondo di Sopra\": chiunque riesca a varcare i confini di Zalenia, il Mondo Sommerso appunto, deve essere arrestato e poi condannato a morte. Gli abitanti di Zalenia scapparono dalle Terre Emerse per la troppa cupidigia dei suoi abitanti molti anni prima, interrompendo ogni contatto con quel mondo costantemente in guerra.\nSennar durante la prigionia conosce Ondine, una ragazza che s'innamora di lui. Grazie anche al suo aiuto riesce ad ottenere un incontro con il conte Varen, affinch\u00e9 possa chiedere al re Nereo aiuto per combattere la guerra contro il Tiranno nel Mondo Emerso. Proprio durante l'incontro con il re, Sennar riesce ad uccidere un infiltrato mandato dal Tiranno. Il re a quel punto si rende conto che nemmeno Zalenia \u00e8 pi\u00f9 al sicuro e decide di accettare la richiesta da parte del Mondo di Sopra. Nel momento in cui Sennar decide di ripartire, Ondine gli confessa il suo amore e lo scongiura di farla andare con lui, ma Sennar non se la sente, ormai certo di essere innamorato di Nihal. La ragazza allora, comprende ci\u00f2 e gli fa promettere di avere cura della sua innamorata avendola preferita a lei.\nAvventure di Nihal.\nNihal incontra di nuovo Laio, suo compagno dell'Accademia per Cavalieri di Drago, che ormai vive nascosto per paura di dover andare in guerra. Nihal allora gli propone di andare con lei alla base per svolgere la professione di scudiero. Laio capisce quanto gli piaccia quella strada e decide di affrontare suo padre e confessargli che non intende diventare Cavaliere. Nihal decide di accompagnarlo, prendendosi una licenza. Durante il viaggio verso la dimora del padre di Laio hanno uno scontro con un gruppo di ladroni che rapisce Laio. Nihal rimane ferita e viene curata da un vecchio uomo che abita nella foresta. Una volta guarita riesce a salvare Laio e i due concludono il viaggio. Al loro ritorno Nihal viene nominata ufficialmente Cavaliere di Drago.\nNihal si scontra con Dola, alleato del Tiranno e abilissimo Cavaliere di Drago. \u00c8 inoltre colui che ha ordinato la strage di Salazar. Nihal, per riuscire a sconfiggerlo, decide di ricorrere alla magia proibita, e si affida a Megisto, un ex alleato del Tiranno, catturato dalle ninfe e costretto a diventare roccia di giorno e uomo di notte. Nihal lo incontra, e scopre che \u00e8 il vecchio che l'ha curata nella foresta dopo lo scontro con i ladri.\nMegisto insegna la formula a Nihal, pur non volendo pi\u00f9 avere a che fare con la magia oscura, applicandole poi un sigillo che l'avrebbe uccisa se avesse cercato di utilizzarla una seconda volta. Dopo averla imparata, Nihal l'applica alla sua spada, e riesce a sconfiggere Dola decidendo tuttavia di non ucciderlo. Viene poi a scoprire che Dola non \u00e8 altri che il fratello di Ido e che Ido era uno degli scagnozzi del Tiranno, autore della strage dei Mezzelfi, costituitosi e pentitosi di ci\u00f2 che aveva fatto. Nihal alla fine riesce comunque a perdonarlo.\nRicongiungimento.\nSennar e Nihal si ritrovano dopo tanto tempo. Si incontrano al confine della Terra del Vento dopo mesi di separazione. L'ultima volta che si erano incontrati Nihal lo aveva salutato ferendolo sulla guancia per l'ira e la rabbia che provava, solo quando l'amico l'aveva abbandonata si era resa conto di quello che aveva fatto. Si presenta a lui indossando l'armatura regalatole da Ido, in modo da annunciargli subito di essere riuscita nella sua impresa di diventare Cavaliere.\nL'incontro con Reis.\nAnche Soana ritorna, andata via per cercare la sua maestra Reis, gnoma ed ex membro del Consiglio. Soana rivela che la gnoma si era data alla magia oscura e che voleva vedere Nihal. Soana tuttavia le sconsiglia di andare da Reis, in quanto non si fida pi\u00f9 di lei, ma la Mezzelfo non le d\u00e0 ascolto e si reca, assieme a Sennar, alla dimora di Reis. La gnoma la riceve, rivelandole che l'unico modo per sconfiggere il Tiranno \u00e8 un talismano in suo possesso che permette di annullare i poteri oscuri per un giorno intero; le rivela inoltre che lei stessa, con l'uso di un sigillo, \u00e8 la responsabile di tutti gli incubi che perseguitano Nihal e che l'hanno resa affamata di vendetta. Nihal e Sennar decidono di non prestarle ascolto e di andarsene. In una battaglia, scoprono che il Tiranno adopera un esercito composto da morti. Nihal, con orrore, si trova a duellare con l'amato Fen. Nihal alla fine, \u00e8 costretta a dover seguire il piano di Reis e, quindi, ad iniziare un lungo viaggio verso i vari santuari nascosti uno in una terra e ad affrontare i propri guardiani. Una volta sconfitti i guardiani, questi le consegneranno ciascuno una pietra. Solo quando Nihal sar\u00e0 in possesso di tutte le otto pietre potr\u00e0 attivare il talismano e porre fine a quel regno del terrore."}
{"id": "748616", "revid": "287204", "url": "https://it.wikipedia.org/wiki?curid=748616", "title": "Buddhismo Shingon", "text": "Il nome giapponese si riferisce alle branche giapponesi del buddhismo tantrico. Sebbene nei testi di origine indiana il termine conosca anche un utilizzo pi\u00f9 generale, oggi in Giappone indica esclusivamente i lignaggi che risalgono a K\u016bkai, denominati Shingon-sh\u016b.\nIl termine alternativo conosce un uso molto limitato, attestato quasi esclusivamente nei testi antichi, ma \u00e8 stato recentemente enfatizzato soprattutto da chi ha voluto mettere in luce le analogie con le scuole tantriche del Buddhismo Tibetano. Nonostante queste analogie esistano e siano dovute a comuni origini nell'India medievale, non \u00e8 possibile utilizzare le stesse categorie per definire le tradizioni tibetane e le tradizioni del Giappone, giunte col\u00e0 in tempi e modi differenti e organizzatesi nell'ambito del Buddhismo Giapponese.\nAlcune correnti Shingon hanno sviluppato inoltre un carattere sincretico originale, come nel caso dello Shugend\u014d oltre ad avere influenzato profondamente scuole di diversa origine, come quella Tendai. La scuola Shingon \u00e8 a tutt'oggi una delle maggiori scuole del Buddhismo giapponese e una delle pi\u00f9 longeve.\nStoria.\nLa scuola fu fondata dal monaco giapponese K\u016bkai che nell'anno 804, durante il periodo Heian, si rec\u00f2 in Cina dove apprese le pratiche tantriche della scuola Vajray\u0101na; al suo ritorno port\u00f2 con s\u00e9 numerosi testi, deciso a importare la scuola nel suo Paese. Nel tempo elabor\u00f2 la propria sintesi delle pratiche e delle dottrine esoteriche, basate sul culto del Buddha cosmico Vairocana, che nella scuola \u00e8 venerato come .\nLa scuola ebbe un immediato successo che sarebbe rimasto incontrastato per tutto il periodo Heian, influenzando profondamente tutta la cultura giapponese dell'epoca.\nUna leggera decadenza si verificher\u00e0 nel periodo Kamakura, con la concorrenza delle scuole Nichiren e Zen, oltre che dell'Amidismo; tuttavia la sua influenza culturale rest\u00f2 forte per tutta la storia giapponese, e ancora oggi conta un considerevole numero di fedeli.\nQuando san Francesco Saverio cominci\u00f2 la sua opera missionaria in Giappone, scelse inizialmente il nome \"Dainichi\" per tradurre quello del Dio cristiano, e fu accolto a braccia aperte dalla comunit\u00e0 Shingon; solo in un secondo tempo, dopo aver meglio compreso le sfumature religiose della parola, decise di \"giapponesizzare\" il latino \"deus\" in .\nDottrina.\nLa dottrina della scuola Shingon si basa su due testi fondamentali: il e il .\nL'origine di questi testi indiani non \u00e8 stata ancora chiarita del tutto. Secondo alcuni autori (Hodge, Wayman) il \"Mah\u0101vairocan\u0101bhisa\u1e43bodhi\" sarebbe stato composto nella prima parte del VII secolo nel Maharastra o in Orissa mentre il Vajrasekhara S\u016btra potrebbe essersi formato nel sud del subcontinente in epoca leggermente posteriore. Il primo rappresenta il primo testo tantrico indiano sistematico e introduce concetti fondamentali per tutti gli sviluppi posteriori (recitazione, oblazione, mandala, yoga) tuttavia fa parte di una tradizione che suddivide le emanazioni del Buddha in tre famiglie (trikula, jp. sanbu \u4e09\u90e8) e che non sembra essersi sviluppata oltre il IX secolo.\nIl secondo testo fa invece parte del grande compendio detto Sarvatathagatatattvasamgraha, una delle opere pi\u00f9 importanti nella storia del tantrismo indiano che continuer\u00e0 a svilupparsi fino alla fine del primo millennio. I testi di questa tradizione dividono le emanazioni del Buddha in cinque famiglie (pancakula, jp. \u4e94\u90e8) e sono innumerevoli. Nella scolastica tibetana dgelugspa questo testo appartiene al gruppo dei cosiddetti yogatantra, tuttavia nello Shingon sinogiapponese non esiste una gerarchia del genere e il Vajrasekhara S\u016btra \u00e8 considerato strettamente complementare al \"Mah\u0101vairocan\u0101bhisa\u1e43bodhi.\"\nOltre ai due testi fondamentali nelle scuole Shingon si attribuisce massima importanza al , al \"Kong\u014dbu R\u014dkaku Issai Yugayugi ky\u014d\" (\u91d1\u525b\u5cef\u697c\u95a3\u4e00\u5207\u745c\u4f3d\u745c\u7947\u7d4c) e a molti altri compendi indiani quali il .\nMolto importanti sono anche le opere esegetiche e i trattati dello stesso K\u016bkai.\nIl Buddhismo Vajray\u0101na poggia le sue fondamenta sui rituali e le pratiche meditative rivolte al raggiungimento dell'Illuminazione; secondo lo Shingon, l'Illuminazione non \u00e8 una realt\u00e0 distante, tale da richiedere innumerevoli reincarnazioni, ma un obiettivo raggiungibile nella vita attuale, coltivando il potenziale spirituale (Natura-Buddha), innato in ogni essere vivente. Con l'aiuto di un buon maestro e allenandosi a controllare il corpo, le parole, e la mente, \u00e8 possibile liberare questo potenziale per il beneficio proprio e altrui. Il \"motto\" della scuola \u00e8 perci\u00f2 \nEsoterismo contro essoterismo.\nK\u016bkai sistematizz\u00f2 e categorizz\u00f2 gli insegnamenti tantrici, e scrisse molto sulle differenze tra Buddhismo esoterico (mantray\u0101na) ed essoterico (paramitay\u0101na). La sua opera fondamentale su questo tema \u00e8 il \"Benkenmitsuniky\u014d-ron\" (\u8faf\u9855\u5bc6\u4e8c\u6559\u8ad6) Per sommi capi le differenze che sottoline\u00f2 sono le seguenti (basate sulla dottrina Trik\u0101ya):\nIl mondo come testo.\nK\u016bkai sostenne, cos\u00ec come gi\u00e0 nella scuola Kegon, che tutti i fenomeni del mondo fossero \"simboli\" o \"lettere\" e che quindi il mondo stesso fosse un testo; mantra, mudra e costituiscono il \"linguaggio\" attraverso il quale il Dharmak\u0101ya (cio\u00e8 la Realt\u00e0 stessa) si esprime.\nK\u016bkai, inoltre, \u00e8 tradizionalmente considerato l'inventore del sillabario giapponese (kana).\nMah\u0101vairocana.\nNello Shingon, Mah\u0101vairocana Tath\u0101gata \u00e8 il Buddha cosmico, fondamento di tutti i fenomeni, presente in ciascuno di essi, e non un'esistenza indipendente o esterna ad essi; l'obiettivo delle pratiche tantriche dello Shingon \u00e8 la realizzazione dell'identit\u00e0 della propria natura con quella di Mah\u0101vairocana. Per ottenere questo scopo servono iniziazione, meditazione e pratiche rituali esoteriche. La dottrina segreta dello Shingon \u00e8 trasmessa solo oralmente e ai soli iniziati dai maestri della scuola; al seguente processo di rivelazione della propria natura devono partecipare il corpo con gesti devozionali (mudr\u0101) e strumenti rituali, la parola con formule sacre (mantra), e la mente con la meditazione.\nPoich\u00e9 in giapponese il nome di Mah\u0101vairocana, Dainichi, significa \"Grande Sole dell'Illuminazione\", il suo culto \u00e8 rifluito nella tradizione shintoista che lo identific\u00f2 con la dea solare Amaterasu.\nTredici Buddha.\nLa scuola Shingon venera un gruppo di divinit\u00e0 noto come ; nel gruppo, in realt\u00e0, ci sono solo cinque Buddha (o Tath\u0101gata, \"Nyorai\"), sette Bodhisattva (\"Bosatsu\") e un Re della Saggezza (\"My\u014d-\u014d\"). Anche se del gruppo fa parte anche Vairocana, in funzione del suo ruolo di Adi-Buddha tutti gli altri possono essere considerati sue emanazioni; ognuno di essi \u00e8 simboleggiato da una sillaba \"seme\", e nel periodo successivo alla morte di un fedele se ne invoca uno per ogni celebrazione funebre.\nPratiche.\nUna pratica che lo Shingon ha in comune con le scuole tibetane \u00e8 quella delle \"sillabe-seme\" o che compongono i mantra. Nella scuola Shingon i mantra sono scritti in un antico sillabario indiano usato per scrivere il sanscrito, il \"siddham\" \u2014 in giapponese o \u2014 e su questi caratteri, oltre che sul loro suono e significato, il praticante deve meditare, poich\u00e9 la forma costituisce una forma di concentrazione visuale; di particolare importanza \u00e8 la . Altre forme di visualizzazione sono , e .\nUn'altra pratica tantrica caratteristica del Vajray\u0101na e molto usata nello Shingon \u00e8 la rappresentazione antropomorfica o simbolica delle divinit\u00e0 buddhiste e dei loro universi nei ; si distinguono , , e .\nOltre a recitare mantra e visualizzare mandala, durante le meditazioni si addestra il corpo a mantenere posizioni simboliche dette mudr\u0101.\nDenominazioni della scuola Shingon.\nDopo l'origine della scuola, che ebbe la prima sede nel tempio di T\u014d-ji a Ky\u014dto, sotto la direzione di K\u016bkai stesso, si originarono nel tempo diversi rami della scuola, o , che spesso prendono il nome dai o dai in cui hanno sede; ad esempio la setta K\u014dyasan prende il nome dal Monte K\u014dya, su cui si trova il proprio monastero di riferimento, il Kong\u014dbu-ji."}
{"id": "748618", "revid": "63716", "url": "https://it.wikipedia.org/wiki?curid=748618", "title": "Shingon", "text": ""}
{"id": "748620", "revid": "26891", "url": "https://it.wikipedia.org/wiki?curid=748620", "title": "Short Sunderland MR.5", "text": ""}
{"id": "748621", "revid": "26891", "url": "https://it.wikipedia.org/wiki?curid=748621", "title": "Short Sunderland", "text": ""}
{"id": "748622", "revid": "339392", "url": "https://it.wikipedia.org/wiki?curid=748622", "title": "Federazione Cinologica Internazionale", "text": ""}
{"id": "748623", "revid": "26891", "url": "https://it.wikipedia.org/wiki?curid=748623", "title": "Grumman EA-6", "text": ""}
{"id": "748624", "revid": "1656773", "url": "https://it.wikipedia.org/wiki?curid=748624", "title": "Tobey Maguire", "text": "\u00c8 principalmente noto per aver interpretato dal 2002 fino al 2007 Spider-Man nella trilogia diretta da Sam Raimi e nel pi\u00f9 recente film appartenente all'MCU, \"\"; insieme ad altre numerose interpretazioni in celebri film come Le regole della casa del sidro, Pleasantville, Wonder Boys, Seabiscuit e Il grande Gatsby.\nL'attore compare per la prima volta in un spot pubblicitario e, a soli tredici anni, ottiene le prime piccole parti da poche battute in alcuni programmi per la TV. F\u00e1 il suo esordio sul grande schermo nel 1989, nel film Il piccolo grande mago dei videogames. Nel 1992 si fa notare come protagonista di \"Great Scott\", serie televisiva dalla breve vita, grazie alla quale ottiene l'anno seguente il ruolo di un teppista di strada in Voglia di ricominciare nel 1993, in cui recita anche il collega Leonardo Di Caprio. Subito dopo appare come nipote di Mickey Rooney in \"The Revenge of the Red Baron\", primo film in cui abbia un ruolo principale. La sua carriera prende il volo nel 1997 quando, nel film di Ang Lee Tempesta di ghiaccio interpreta un ragazzo disorientato e timido che cresce nel pieno della rivoluzione sessuale degli anni '70; e, nello stesso anno, appare anche in Harry a pezzi di Woody Allen. Nel 1998, nell'acclamato film Pleasantville, Maguire \u00e8 David, fratello gemello di Reese Witherspoon, con la quale si ritrova d'incanto proiettato e intrappolato all'interno di una sit-com degli anni '50. Nel 1999, compare in un altro film di Ang Lee, Cavalcando col diavolo, ambientato all'epoca della guerra civile americana. Nel 2000 interpreta il personaggio James Leer nel celebre film di Curtis Hanson Wonder Boys e successivamente \u00e8 Homer Wells, il giovane orfano protagonista de Le regole della casa del sidro.Nel 2002 viene scelto per interpretare il celebre supereroe Spiderman nel omonimo film Spider-Man diretto da Sam Raimi per poi riprendere lo stesso ruolo nel 2004 in Spiderman 2, nel 2007 in Spiderman 3 e nel 2021 in .\nNel 2009 recita a fianco di Jake Gyllenhaal e Natalie Portman nel film Brothers e successivamente recita a fianco di Leonardo Di Caprio nel film Il grande Gatsby per poi interpretare lo scacchista Bobby Fischer nel film autobiografico La grande partita.\n\u00c8 stato nominato per la Screen Actors Guild Awards e il Golden Globe Awards, ha ricevuto due Saturn Awards, incluso uno per il miglior attore.\nNel 2012, ha fondato la Material Pictures, una societ\u00e0 di produzione e ha co-prodotto \"Good People\" nello stesso anno. Nel 2014, ha prodotto \"La grande partita\", dove ha anche interpretato il ruolo del protagonista Bobby Fischer.\nBiografia.\nTobey \u00e8 nato a Santa Monica, in California. Il padre, Vincent Maguire, era operaio edile e cuoco e aveva origini irlandesi, francesi, danesi e anche austriache e portoricane, mentre sua madre, Wendy Brown, di origini inglesi, era segretaria, poi divenuta sceneggiatrice e produttrice. Alla sua nascita i genitori avevano rispettivamente 20 e 18 anni e non erano ancora sposati. I due si sono poi sposati e successivamente hanno divorziato quando Tobey aveva due anni. Per questo, ha trascorso la maggior parte della sua infanzia spostandosi di citt\u00e0 in citt\u00e0, vivendo alternativamente con uno dei genitori o altri membri della famiglia.\nInizialmente Tobey aveva intenzione di seguire le orme del padre diventando cuoco ma la madre gli promise che gli avrebbe dato 100 dollari se si fosse iscritto al corso di recitazione e lui accett\u00f2.\nCarriera.\n1989-95: Inizio Carriera\nIl suo primo ruolo da attore come comparsa risale al 1989, nel film \"Il piccolo grande mago dei videogames\". Nei primi tempi era solito interpretare personaggi pi\u00f9 giovani rispetto alla sua et\u00e0 reale: addirittura nel 2002 Tobey sullo schermo era ancora un adolescente, nonostante i suoi 27 anni. \u00c8 apparso in una lunga serie di pubblicit\u00e0 e ruoli minori (uno dei quali a fianco di Chuck Norris in \"Walker Texas Ranger\"). \u00c8 stato scritturato per il ruolo principale in \"Great Scott\", una serie televisiva prodotta dalla FOX che fu cancellata dopo cinque settimane di programmazione.\nNel 1997 ottiene il ruolo di Paul Hood, un adolescente in collegio la cui narrazione introduce l'azione nel film di Ang Lee \"Tempesta di ghiaccio\". \nNel film del 1998 Paura e delirio a Las Vegas ha interpretato un autostoppista che incontra Raoul Duke e il dottor Gonzo durante il loro viaggio a Las Vegas. \nSegue una serie di film in cui veste i panni di un ragazzo impegnato nel raggiungimento della maturit\u00e0: \"Pleasantville\", \"Le regole della casa del sidro\" e \"Wonder Boys\".\nNel film \"Cavalcando col diavolo\" del 1999, Maguire ha interpretato Jakob Roedel, al fianco di Jewel Kilcher . Qui interpreta il figlio di un immigrato tedesco unionista che si unisce ai suoi amici del sud nei cavalieri del Missouri, vendicando le atrocit\u00e0 commesse contro i Missouri dai Kansas Jayhawkers e dai redleggers. \nNel 2001, Maguire ha interpretato un ruolo che ha caratterizzato la sua voce dal suono giovanile, un cucciolo di beagle di nome Lou, nel film per famiglie Cats &amp; Dogs .\n2002-13: Spider-Man, Seabiscuit e Brothers\nNel 2002, Maguire ha recitato in Spider-Man , basato sul popolare supereroe Marvel Comics diretto dal regista Sam Raimi . Il film \u00e8 stato un grande successo e ne ha fatto una star. Ha ripreso il ruolo nei sequel Spider-Man 2 2004 e Spider-Man 3 2007, e ha anche fornito la voce di Spider-Man per gli adattamenti dei videogiochi dei film. Tutti e tre i film hanno continuato a far parte dei film di maggior incasso ogni anno. \nLa sua interpretazione di Spider-Man gli \u00e8 valsa delle ottime recensioni. Mark Caro del Chicago Tribune ha scritto che \"con i suoi occhi grandi, rotondi e pieni di sentimento, Maguire \u00e8 sempre stato in grado di trasmettere un senso di meraviglia, e anche il suo istinto per l'eufemismo gli serve bene qui\". A causa di complicazioni nella sceneggiatura e nella produzione, un quarto film di Spider-Man proposto non si \u00e8 concretizzato. La Columbia Pictures di Sony ha deciso di riavviare il franchise. Il film, intitolato The Amazing Spider-Man , \u00e8 uscito il 3 luglio 2012, con un attore diverso, Andrew Garfield, che interpretava il ruolo principale. \nHa consolidato la sua notoriet\u00e0 nel 2003 con il ruolo del fantino John M. \"Red\" Pollard nell'acclamato Seabiscuit - Un mito senza tempo, riguardo al famoso cavallo da corsa americano. \nNel 2006, ha recitato nel suo primo ruolo malvagio nel ruolo del caporale Patrick Tully al fianco di George Clooney e Cate Blanchett in The Good German di Steven Soderbergh , basato sull'omonimo romanzo di Joseph Kanon. \u00c8 anche un produttore i cui crediti di produzione includono 25th Hour 2002, \"Qualunque cosa facciam\"o 2003 e \"Seabiscuit\" 2003, per i quali \u00e8 stato produttore esecutivo. \nNel 2008, ha fatto un'apparizione cameo nella commedia d'azione \"Tropic Thunder\".\nNel 2009 \u00e8 il protagonista, a fianco di Natalie Portman e Jake Gyllenhaal, di Brothers, per la cui interpretazione riceve il plauso dalla critica ed ottiene una candidatura ai Golden Globe. Avrebbe dovuto riprendere il ruolo di Spider-Man in \"Spider-Man 4\" nel 2011, film che sarebbe stato diretto nuovamente da Sam Raimi ma la Sony Pictures Entertainment cancell\u00f2 il fiilm nel 2010 per poi fare The Amazing Spider-Man nel 2012, film che fa da reboot alla trilogia, il film ha avuto un sequel nel 2014. Nel 2011 \u00e8 stato protagonista del film \"The Details\".\n2013-presente: Il grande Gatsby, La grande partita, Spiderman No Way Home\nNel 2013 ha recitato al fianco di Leonardo DiCaprio ne \"Il grande Gatsby\" e nel 2014 interpreta il celebre scacchista Bobby Fischer nel film La grande partita, grazie alla quale riceve lodi particolari sulla sua performance da gran parte della critica.\nNel 2017 \u00e8 tra le voci del cartone animato \"Baby Boss\".\nNel 2021 torna a vestire i panni di Spider-Man (la stessa versione della trilogia diretta da Sam Raimi) nel film \"\", qui per\u00f2 il protagonista sar\u00e0 uno Spider-Man interpretato da Tom Holland mentre quello di Maguire \u00e8 un personaggio appartenente ad un universo alternativo insieme a quello di Andrew Garfield (Spider-Man appartenente ai film di Marc Webb).\nNel 2022 apparir\u00e1 a fianco di Brad Pitt e Margot Robbie nel film Babylon diretto da Damien Chazelle.\nVita privata.\n\u00c8 vegano e astemio. Nel 1992 e nel 2002 \u00e8 stato eletto dalla PETA come vegetariano pi\u00f9 sexy dell'anno. Precedentemente fidanzato con l'attrice Rashida Jones, il 3 settembre 2007 ha sposato alle Hawaii Jennifer Meyer, designer di gioielli. La coppia ha avuto due figli, Ruby Sweetheart (2006) e Otis Tobias (2009). Nell'ottobre 2016 la coppia annuncia la separazione. Ha sofferto di dipendenza dall'alcol e si \u00e9 dimostrato come un ottimo giocatore di Poker, organizzatore di importanti partite insieme ad altre famose celebrit\u00e1 come Leonardo DiCaprio, Matt Damon, Ben Affleck ecc. anche se definito particolarmente competitivo ed agguerrito. Sin dalla giovinezza \u00e8 il migliore amico dell'attore Leonardo DiCaprio.\nDoppiatori italiani.\nNelle versioni in italiano dei suoi film, Tobey Maguire \u00e8 stato doppiato da:\nDa doppiatore \u00e8 sostituito da:"}
{"id": "748627", "revid": "26891", "url": "https://it.wikipedia.org/wiki?curid=748627", "title": "EA-6 Prowler", "text": ""}
{"id": "748629", "revid": "26891", "url": "https://it.wikipedia.org/wiki?curid=748629", "title": "EA-6", "text": ""}
{"id": "748630", "revid": "60848", "url": "https://it.wikipedia.org/wiki?curid=748630", "title": "Armida (Rossini)", "text": "Armida \u00e8 un'opera di Gioachino Rossini.\nIl libretto di Giovanni Schmidt, denominato \"dramma per musica in tre atti\", \u00e8 ispirato all'omonimo personaggio e alle vicende del poema \"Gerusalemme liberata\" (1575), di Torquato Tasso.L'opera debutt\u00f2 con scarso successo il 9 novembre 1817.\nFortune e circolazione dell'opera.\nPoco rappresentata a causa delle enormi difficolt\u00e0 esecutive (la presenza di ben sei ruoli tenorili e di un balletto), fu ripresa per la prima volta in tempi moderni nel 1952 al Maggio Musicale Fiorentino, con la regia di Alberto Savinio e una storica interpretazione di Maria Callas nel ruolo della protagonista, con Francesco Albanese, Mario Filippeschi e Gianni Raimondi diretti da Tullio Serafin. \nNonostante la prestigiosa interprete, l'opera \u00e8 stata comunque poco eseguita; ma come Armida, negli anni successivi, si esibirono prestigiosi soprani come Cristina Deutekom (nel 1970 al Teatro La Fenice di Venezia con Ottavio Garaventa diretta da Carlo Franci), Katia Ricciarelli (nel 1985 sempre a Venezia), Ren\u00e9e Fleming, Cecilia Gasdia (nel 2001 con Carlo Rizzi e Bruce Ford per l'Edinburgh International Festival), June Anderson (nel 1988 con Rockwell Blake ad Aix-en-Provence). \nNel ruolo di Rinaldo si esibirono tenori del calibro di Rockwell Blake, Gregory Kunde, Chris Merritt.&lt;br&gt;\nAl Rossini Opera Festival \u00e8 stata eseguita in due occasioni: nel 1993, con Ren\u00e9e Fleming e Gregory Kunde protagonisti, e nel 2014, con protagonisti Carmen Romeu, Antonino Siragusa, Carlo Lepore e Carlo Rizzi all'Adriatic Arena trasmessa da Rai 5. Nelle due occasioni, l'opera \u00e8 stata eseguita in due differenti regie di Luca Ronconi.\nTrama.\nAtto I.\nAll'accampamento dei crociati presso Gerusalemme, Goffredo di Buglione annuncia un giorno di tregua, per celebrare il funerale del cavaliere Dudone. Prima che cominci il rito, Eustazio, fratello di Goffredo, annuncia l'arrivo di una nobildonna, in cerca d'aiuto. Accompagnata dal suo corteo, entra in scena la maga Armida, giunta per portare scompiglio nel campo cristiano e ritardare la conquista cristiana di Gerusalemme. La maga, fingendosi una principessa esiliata dal suo regno da un usurpatore, chiede a Goffredo un drappello di uomini per poter tornare a Damasco e, con l'aiuto dei Crociati, ritornare sul trono (\"Sventurata! Or che mi resta\"). Nonostante l'iniziale ritrosia, Goffredo, su esortazione del fratello e dei guerrieri (gi\u00e0 ammaliati dal fascino della maga), cede alla richieste di Armida. &lt;br&gt;\nNel frattempo, Eustazio e i Crociati scelgono il guerriero Rinaldo come successore di Dudone, quale accompagnatore della principessa: la scelta fa infuriare il nobile Gernando, che medita vendetta (\"Non soffrir\u00f2 l'offesa\"). Nel frattempo, Idraote, zio di Armida celato nel suo corteo, esorta la nipote a perseguire il loro scopo, seminando zizzania nel campo crociato: la maga, per\u00f2, \u00e8 rimasta turbata alla notizia che il prode Rinaldo l'avrebbe accompagnata. I due infatti si conoscono gi\u00e0: con le sue arti, Armida aveva sottratto Rinaldo a un agguato nemico; dopo l'immediato colpo di fulmine, Rinaldo era subito partito, per la Crociata, lasciando la maga sola ma ancora innamorata. I due si incontrano nuovamente, e la passione si riaccende (\"Amor! Possente nome\").&lt;br&gt;\nI due amanti vengono interrotti e disturbati da Gernando, che schernisce e provoca Rinaldo di fronte ad alcuni Crociati: il paladino, offeso, sfida a duello l'insultatore, e lo uccide. I Crociati convocano Goffredo, affinch\u00e9 punisca Rinaldo: Armida, dal canto suo, promette a Rinaldo di difenderlo da qualsiasi minaccia (\"D'un astro di sangue\").\nAtto II.\nNel regno d'Armida, un coro di diavoli annuncia il ritorno della loro padrona (\"Alla voce d'Armida possente\") che porta con s\u00e9 Rinaldo, sottratto in tempo alla giustizia (\"Dove son io? - Al fianco mio\"). La maga, con le sue magie, fa apparire un magnifico palazzo, e fa deporre a Rinaldo le armi e i vestiti crociati, consacrandolo all'amore (\"D'Amor al dolce impero\").\nAtto III.\nSull'isola di Armida arrivano Carlo ed Ubaldo, guidati dal Mago d'Ascalona, saggio e amico dei cristiani, ai quali \u00e8 necessaria la presenza di Rinaldo per conquistare Gerusalemme. I due, superate e sconfitte le insidie del giardino incantato, ritrovano Rinaldo, lasciato solo dalla maga, e, per farlo guarire dalle malie di Armida, lo fanno riflettere in un magico scudo di diamante. Rinaldo sente il valore guerriero riaccendersi in lui (\"In quale aspetto imbelle\"), e decide di seguire i due commilitoni. Armida, scoperta la fuga dell'amato, dapprima cerca di commuoverlo (\"Se al mio crudel tormento\"), ma Carlo e Ubaldo separano Rinaldo a forza dall'amata, che sviene. Una volta rinvenuta, Armida giura vendetta, e, convocati i diavoli, ordina di distruggere il palazzo incantato, e di prepararsi all'inseguimento dell'infedele.\nOrganico orchestrale.\nLa partitura di Rossini prevede l'utilizzo di"}
{"id": "748634", "revid": "26891", "url": "https://it.wikipedia.org/wiki?curid=748634", "title": "Grumman Prowler", "text": ""}
{"id": "748635", "revid": "1774874", "url": "https://it.wikipedia.org/wiki?curid=748635", "title": "Music and Me (Michael Jackson)", "text": "Music and Me \u00e8 un singolo del cantante statunitense Michael Jackson pubblicato nel 1973, il terzo estratto dall'album \"Music &amp; Me\"."}
{"id": "748636", "revid": "709565", "url": "https://it.wikipedia.org/wiki?curid=748636", "title": "C. J. Cherryh", "text": "La sua attivit\u00e0 come scrittrice, iniziata a met\u00e0 degli anni settanta, ha prodotto oltre 60 romanzi, compresi \"Cyteen\" e \"La lega dei mondi ribelli\" (\"Downbelow Station\") appartenenti al ciclo della Lega e della Confederazione e vincitori del premio Hugo.\nIl suo vero cognome \u00e8 Cherry, ma le \u00e8 stato cambiato dal suo primo editore. L'utilizzo delle iniziali aveva lo scopo di nascondere il fatto che fosse una donna. Infatti all'inizio della sua carriera la stragrande maggioranza degli scrittori di fantascienza era composta da uomini.\nBiografia.\nCherryh \u00e8 nata nel 1942 a St. Louis ed \u00e8 cresciuta a Lawton in Oklahoma. Ha iniziato a scrivere all'et\u00e0 di 10 anni per la frustrazione derivante dalla cancellazione del suo programma televisivo preferito, \"Flash Gordon\".\nNel 1964 si \u00e8 laureata in lettere antiche all'universit\u00e0 dell'Oklahoma (\"Phi Beta Kappa\"), specializzandosi in archeologia, mitologia e storia dell'ingegneria. Dopo l'universit\u00e0 ha insegnato latino, lettere e storia antiche nelle scuole di Oklahoma City.\nHa iniziato a scrivere nel suo tempo libero, inizialmente con scarso successo. La svolta avviene nel 1975 quando finalmente riesce a vendere le sue prime opere. Nel 1977 le viene assegnato il Premio John Wood Campbell per il miglior nuovo scrittore e nel 1979 vince con \"Cassandra\" il Premio Hugo per il miglior racconto breve, lasciando l'insegnamento per diventare una scrittrice a tempo pieno. \u00c8 stata anche candidata al Premio Nebula (1978) e al Premio Philip K. Dick (1984).\nLa NASA le ha dedicato un asteroide (\"77185 Cherryh\").\nOpere.\nL'elenco delle opere \u00e8 ordinato per serie di libri. Dove non indicato il nome italiano non \u00e8 stato possibile rintracciare l'edizione tradotta e quindi il romanzo \u00e8 presumibilmente inedito.\nCiclo della Lega e della Confederazione.\nThe Age of Exploration.\nQuesti romanzi hanno un tema in comune. ma sono scollegati e possono quindi essere letti in qualsiasi ordine."}
{"id": "748637", "revid": "117534196", "url": "https://it.wikipedia.org/wiki?curid=748637", "title": "Bartolino da Padova", "text": "Fu un rappresentante della corrente musicale nota come Ars nova che fece da transizione fra la musica medioevale e quella rinascimentale.\nBiografia.\nLe notizie sui primi anni della sua vita sono sconosciute e qualcosa pu\u00f2 essere dedotto dalle sue opere. Egli nacque probabilmente a Padova e fu un frate carmelitano. Sappiamo ci\u00f2 in quanto un suo ritratto in saio monacale appare nel Codice Squarcialupi assieme ad alcune delle sue opere. Molto probabilmente fu alle dipendenze della Signoria di Carrara anche se non esistono conferme al riguardo. Esiste la possibilit\u00e0 che abbia trascorso un periodo a Firenze fra il 1389 e il 1390. Riferimenti alla famiglia Visconti, rintracciati nelle sue opere, sono stati variamente interpretati: alcuni musicologhi sostengono che abbia prestato servizio alla corte di Gian Galeazzo Visconti durante il periodo delle sue campagne di conquista nel nord Italia, mentre altri non si dicono convinti di ci\u00f2 e sostengono che i riferimenti sono satirici contro i Visconti ed a sostegno dei Carrara.\nLe sue musiche.\nIl Codice Squarcialupi, la pi\u00f9 grande fonte di musiche italiane del XIV secolo, contiene 37 opere di Bartolino. Altre fonti contengono sue opere a conferma della sua notoriet\u00e0 nel tempo in cui visse. \nLa musica di Bartolino, contrariamente a quella del suo contemporaneo Francesco Landini, mostra piccole influenze dall\"'ars nova\" francese. Le sue 27 ballate, sono quasi tutte a due voci, secondo la moda italiana (quelle francesi, a quel tempo, erano tutte ad una sola voce accompagnate da uno o due strumenti). Soltanto 11 sono i madrigali di Bartolino che ci sono pervenuti e, come le ballate, sono quasi tutti a due voci (soltanto due madrigali sono a tre voci). \n&lt;br&gt;Esiste anche un madrigale trilingue (ogni voce cantava in una lingua diversa): questa usanza era comune nell'Alto Medioevo ma and\u00f2 scemando verso la fine del XIV secolo.\nI manoscritti sono conservati presso la Biblioteca nazionale di Parigi, al British Museum, nella Biblioteca estense di Modena e in quella nazionale di Firenze."}
{"id": "748640", "revid": "2111144", "url": "https://it.wikipedia.org/wiki?curid=748640", "title": "Repository", "text": "Un repository (letteralmente deposito o ripostiglio), in informatica, \u00e8 un ambiente di un sistema informativo (ad esempio di tipo ERP), in cui vengono gestiti i metadati, attraverso tabelle relazionali; l'insieme di tabelle, regole e motori di calcolo tramite cui si gestiscono i metadati prende il nome di \"metabase\".\nDescrizione.\nSi tratta di un ambiente che pu\u00f2 essere implementato attraverso numerose piattaforme hardware e sistemi di gestione delle basi di dati (o DBMS, acronimo del corrispondente termine inglese \"DataBase Management Systems\").\nSi tratta di uno stile architetturale che pu\u00f2 essere utilizzato come base di un'architettura software. I sottosistemi che compongono il software accedono e modificano una singola struttura dati chiamata appunto \"repository\". I vari sottosistemi sono fra loro relativamente indipendenti, in quanto interagiscono solo mediante il repository. Il flusso di controllo \u00e8 dettato o dal repository, mediante un cambiamento dei dati in esso memorizzati, o dai singoli sottosistemi (flusso di controllo indipendente)."}
{"id": "748644", "revid": "1543377", "url": "https://it.wikipedia.org/wiki?curid=748644", "title": "Nazionale di calcio del Regno Unito", "text": "La nazionale di calcio del Regno Unito, spesso nota come nazionale di calcio di Gran Bretagna oppure nazionale di calcio di Gran Bretagna e Irlanda del Nord (\"ingl. United Kingdom national football team\") \u00e8 la selezione calcistica nazionale che rappresentava il Regno Unito ai Giochi olimpici estivi dal 1908 al 1948.\nLe rappresentative delle quattro \"Home Nations\" del Regno Unito (, , e ) prendono parte separatamente ai tornei ufficiali organizzati dalla FIFA e dall'UEFA (rispettivamente l'organo di governo mondiale ed europeo del gioco del calcio), ma il Comitato Olimpico Internazionale non riconosce le singole federazioni regionali del Regno Unito, in quanto il suo referente \u00e8 l'Associazione olimpica britannica; per questa ragione una qualsivoglia selezione nazionale britannica che si voglia iscrivere al torneo calcistico olimpico \u00e8 tenuta a farlo sotto l'insegna del Regno Unito.\nNel suo palmar\u00e8s vanta la medaglia d'oro ai Giochi di e .\nQuadro storico.\nLa regolamentazione del gioco del calcio avvenne in Inghilterra nella seconda met\u00e0 del XIX secolo: a quei tempi gli unici incontri di natura internazionale avvenivano solamente tra i rappresentanti delle quattro \"Home Nations\" delle Isole Britanniche. Nel 1882 a Manchester i rappresentanti delle quattro federazioni (inglese, scozzese, gallese e irlandese, dal 1921 di fatto solo nordirlandese, sebbene la denominazione attuale risalga agli anni cinquanta) si riunirono per formare un organismo comune per uniformare le regole del gioco, l'IFAB, che emise il primo regolamento ufficiale del gioco del calcio. Contestualmente a tale regolamento nacque anche il primo torneo calcistico internazionale, l'Interbritannico (\"British Home Championship\"). Fino al 1908 le \"Home Nations\" disputarono incontri solo tra di esse e sempre entro i confini delle Isole Britanniche: il primo incontro disputato con una selezione d'Oltremanica fu il 6 giugno 1908 a Vienna da parte degli inglesi ( - 1-6) i quali, peraltro, per i successivi 21 anni furono gli unici a confrontarsi con nazionali fuori dai propri confini: infatti, \u00e8 del 1929 il confronto di un'altra selezione britannica, quella scozzese, con una squadra continentale (a Bergen, il 26 maggio, - 3-7) come primo atto di un breve \"tour\" che previde anche un incontro a Berlino contro la (pareggiato 1-1) e uno ad Amsterdam contro l' (vinto 2-0). Inoltre, nessuna selezione nazionale britannica prese parte alle qualificazioni della Coppa Rimet fino al 1950 (a causa di disaccordi delle quattro federazioni con la FIFA \u2014 e la loro conseguente uscita dalla Federazione mondiale \u2014 riguardo ai compensi dei giocatori dilettanti: esse rientrarono solo dopo la guerra, nel 1946).\nDelle quattro \"Home Nations\", l' \u00e8 stata l'unica a riportare significativi successi internazionali, avendo vinto il mondiale nel 1966 e arrivando quarta in quelli del 1990 e del 2018, e ottenendo vari piazzamenti all'europeo, come il secondo posto del 2021, il terzo posto del 1968 e la semifinale del 1996. La , in otto partecipazioni alla fase finale del campionato del mondo, non \u00e8 mai riuscita a superare il primo turno: meglio fece l', qualificata a tre campionati del mondo e ammessa alla seconda fase nel 1982, sebbene dal 1986 non sia pi\u00f9 presente alla fase finale del torneo; infine il non partecipa al campionato del mondo dall'edizione del 1958, dove raggiunse i quarti di finale, ed \u00e8 arrivato alla semifinale del . Proprio le prestazioni delle altre tre rappresentative britanniche sono spesso l'argomento principale dei sostenitori dell'opportunit\u00e0 di creare un'unica rappresentativa nazionale permanente, che possa cos\u00ec attingere a un pi\u00f9 vasto parco giocatori.\nDa un'analisi statistica dei risultati degli ultimi incontri delle nazionali britanniche, effettuata durante il campionato del mondo del 2006, \u00e8 stato stimato che una selezione unica che rappresentasse l'intero Regno Unito avrebbe avuto, rispetto alla sola nazionale inglese, il 33% in pi\u00f9 di possibilit\u00e0 di vincere la Coppa del Mondo. Gli oppositori di una tale unificazione rimarcano, tuttavia, che il senso di appartenenza nazionale dei tifosi non pu\u00f2 essere sacrificato, neppure di fronte alla possibilit\u00e0 di conseguire un miglior risultato sportivo.\nSquadra olimpica.\nParigi 1900.\nIn occasione del torneo di calcio ai Giochi olimpici di Parigi 1900 non parteciparono le nazionali ma delle squadre di club: la Gran Bretagna venne rappresentata dall'Upton Park Football Club che, nell'unica partita che disput\u00f2, sconfisse il Club Fran\u00e7ais per 4-0, vincendo il torneo. Essendo l'Upton Park un club britannico il CIO assegna ufficialmente l'oro, a livello di Nazioni (e quindi di comitati olimpici), alla Gran Bretagna.\nSquadra storica.\nCome detto, in passato la selezione nazionale del Regno Unito fu attiva per lungo tempo, anche se la sua presenza ufficiale \u00e8 stata sempre limitata ai tornei calcistici dei Giochi Olimpici. La squadra vinse due medaglie d'oro: Londra 1908 e Stoccolma 1912. Nella prima edizione ufficiale del torneo di calcio, a Londra nel 1908, il Regno Unito vinse il torneo battendo nel primo turno la 12-1, in semifinale l' per 4-0 e in finale la per 2-0. La selezione del Regno Unito era composta principalmente da calciatori della nazionale dilettanti inglese e gestita dalla Football Association con il tacito consenso delle altre tre federazioni britanniche.\nLa posizione della FIFA.\nLa posizione della FIFA nella discussione circa l'opportunit\u00e0 di formare una squadra unificata del Regno Unito viene giudicata cruciale. L'opposizione della federcalcio scozzese alla costituzione di una nazionale unica nasce innanzitutto dal timore che le quattro \"Home Nations\" possano perdere il loro status peculiare di membri fondatori, sancito anche dallo statuto della stessa FIFA, che cita espressamente le quattro federazioni come \"British Associations\" e facenti parte a pieno titolo e permanentemente dell'IFAB.\nL'ex presidente della FIFA, lo svizzero Sepp Blatter, ha ribadito pi\u00f9 volte alle quattro federazioni britanniche che il loro status non avrebbe sub\u00ecto alcun cambiamento a seguito di un loro eventuale temporaneo accordo per la formazione di una squadra nazionale unificata per i Giochi Olimpici del 2012, e sull'argomento si espresse ufficialmente: \u00ab\u00c8 chiaro che le quattro federazioni devono formare una squadra unificata per il 2012, ma nessuna di esse perder\u00e0 i privilegi acquisiti nel 1947\u00bb. Tuttavia, tale pronunciamento \u00e8 stato giudicato non sufficiente a far recedere dalle proprie posizioni la federcalcio scozzese, i cui rappresentanti obiettano che la linea di Blatter riflette solo una posizione personale, da non confondersi con quella della FIFA, peraltro sconfessabile dal futuro presidente; pertanto non si vuole correre il rischio di fare un passo avventato e mettere in pericolo la propria posizione di privilegio. Costituisce un precedente \u2014 non molto favorevole alla posizione scozzese \u2014 la decisione della Federazione Pallavolistica Internazionale di accogliere la richiesta congiunta delle federazioni inglese, scozzese, gallese e nordirlandese di presentare, per gli stessi Giochi Olimpici del 2012, una nazionale britannica di pallavolo.\nAmichevoli.\nContro il \"Resto d'Europa\".\nA parte le gare olimpiche, le quattro federazioni unite giocarono in passato due partite amichevoli contro il \"Resto d'Europa\". La squadra unificata assunse il nome di Gran Bretagna (nonostante la presenza anche di rappresentanti dell'Irlanda del Nord):\nL'incontro di Glasgow del 1947 fu disputato per celebrare il ritorno delle quattro \"Home Nations\" nella FIFA dopo i citati disaccordi che avevano portato alla separazione nel 1920. In onore dei padroni di casa scozzesi, la nazionale della Gran Bretagna decise di vestire un'uniforme di gioco blu. Gli spettatori furono 135.000 e l'incasso fu di 35.000 sterline, che furono usate per ripianare il fondo cassa della FIFA, economicamente a terra dopo il blocco delle competizioni internazionali dovuto alla guerra. Per l'occasione la squadra britannica fu composta da Swift (ENG), Hardwick (ENG), Hughes (WAL), Macaulay (SCO), Vernon (NIR), Burgess (WAL), Matthews (ENG), Mannion (ENG), Lawton (ENG), Steel (SCO), Liddell (SCO).\nLa partita disputata a Belfast nel 1955, invece, era celebrativa del 75\u00ba anniversario della federcalcio nordirlandese, fondata come \"Irish Football Association\" nel 1880. In omaggio ai padroni di casa irlandesi la casacca di gioco adottata dai britannici fu verde. La squadra fu composta da Kelsey (WAL), Sillett (ENG), McDonald (SCO), Blanchflower (NIR), Charles (WAL), Peacock (NIR), Matthews (ENG), Johnstone (SCO), Bentley (ENG), McIlroy (NIR), Liddell (SCO).\nAmichevoli interne.\nInfine, una selezione parziale del Regno Unito gioc\u00f2 due partite contro il Galles, entrambe a Cardiff:\nLa selezione era formata, ovviamente, da rappresentanti di tutta la Gran Bretagna e dell'Irlanda del Nord, fatta eccezione per il Galles. Il primo incontro, quello del 1951, fu celebrativo del 75\u00ba anniversario della federazione calcistica gallese (fondata nel 1876). Il secondo, invece, si tenne a margine dei festeggiamenti per l'investitura a Principe del Galles di Carlo d'Inghilterra, il figlio della regina Elisabetta. In entrambe le occasioni la squadra britannica prese il nome di \"Resto del Regno Unito\".\nSviluppi futuri.\nIndipendentemente dall'esperienza della Nazionale olimpica di calcio del Regno Unito ai Giochi londinesi del 2012, si \u00e8 riscontrato un certo sostegno alla creazione di una rappresentativa calcistica permanente del Regno Unito. Sia pure a livello di mera speculazione intellettuale, l'idea \u00e8 stata spesso proposta anche a livello politico, da esponenti di rilievo come l'ex ministro dell'interno Jack Straw o lo scomparso Tony Banks, all'epoca ministro per lo sport.\nNon \u00e8 da escludersi del tutto l'eventualit\u00e0 di giungere ad una selezione unificata permanente, nonostante la storia secolare alle spalle di ognuna delle quattro nazionali britanniche. Alcune perplessit\u00e0 muovono anche dai dubbi circa la capacit\u00e0 dei tifosi di superare le profonde divisioni campanilistiche che sono spesso sfociate in accese e aspre rivalit\u00e0, fino a rasentare fenomeni di violenza (di cui gli \"hooligan\" furono uno dei tanti esempi), per tacere dei gi\u00e0 citati espressi timori circa la rappresentativit\u00e0 del Regno Unito in ambito mondiale, nonostante le rassicurazioni di Sepp Blatter.\nUna recente proposta di ridar vita al Torneo Interbritannico, sebbene non rifiutata in linea di principio, si \u00e8 scontrata con l'impossibilit\u00e0 pratica di darle eventualmente corso, considerato l'infittirsi dei calendari calcistici nazionali e internazionali. La non opposizione di principio al ripristino di tale torneo, comunque, indica che l'area di coloro che non credono in una rappresentativa nazionale unificata nel medio periodo \u00e8 quantomeno vasta tanto quanto i suoi sostenitori.\nStatistiche dettagliate sui Giochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica."}
{"id": "748645", "revid": "767487", "url": "https://it.wikipedia.org/wiki?curid=748645", "title": "The Bond", "text": "The Bond \u00e8 un cortometraggio di propaganda creato da Charlie Chaplin nel 1918 a proprie spese per la Liberty Load Committee per un'uscita cinematografica, allo scopo di aiutare a vendere i war Bonds americani durante la prima guerra mondiale.\nGirato con Edna Purviance, Albert Austin e Sydney Chaplin, il film ha un distintivo impianto scenico ambientato in un semplice set tutto nero con delle scale e poco altro. La storia \u00e8 composta da una serie di sketches umoristici che illustrano vari bond, come il bond dell'amicizia, del matrimonio e, cosa pi\u00f9 importante, il \"Liberty Bond\" (il bond della Libert\u00e0), per mettere al tappeto il Kaiser, cosa che Charlot esegue letteralmente.\nVi era anche una versione inglese con lo Zio Sam rimpiazzato da John Bull che promuoveva War Bonds."}
{"id": "748662", "revid": "1725826", "url": "https://it.wikipedia.org/wiki?curid=748662", "title": "Call of Duty 2", "text": "Call of Duty 2 (abbreviato CoD2) \u00e8 un videogame del genere sparatutto in prima persona. \u00c8 il seguito di \"Call of Duty\". \u00c8 stato sviluppato dall'Infinity Ward, con il contributo degli Pi Studios, ed \u00e8 stata pubblicata da Activision il 25 ottobre del 2005 per computer e il 22 novembre per Xbox 360. CoD2 contiene anche dei codici sviluppati da id software probabilmente utilizzati nel motore 3D.\nQuesto gioco si svolge durante la Seconda guerra mondiale e pi\u00f9 precisamente si articola in tre campagne dove il giocatore impersona un soldato dell'Unione Sovietica, due dell'esercito britannico ed infine uno statunitense.\nEra stata pubblicata il 26 settembre una demo per giocatore singolo ambientata in Egitto (e intitolata \"\"L'inizio della fine\") nel quale si controllava un soldato inglese (John Davis). Esiste anche una speciale versione in DVD, che include anche i \"making of\"\" e alcune interviste.\nDescrizione.\n\"Call of Duty 2\" \u00e8 stato progettato per avere una storia ed un'ambientazione meno lineare del predecessore, infatti contiene molti pi\u00f9 spazi aperti e meno eventi comandati da script, molto frequenti in \"Call of Duty\". Per questo motivo, \u00e8 stata sviluppata una nuova IA, chiamata \"Battle Chatter System\", che consiste in pi\u00f9 di 20.000 sequenze di dialogo che durante il gioco avvengono fra gli alleati o i tedeschi. Questi dialoghi non sono attivati da sequenze di script: infatti, i soldati reagiscono all'ambiente e usano il Battle Chatter System per comunicare fra di loro piuttosto che avere una sorta di comunicazione telepatica gestita dall'IA.\n\u00c8 stata variata anche la tecnica di gioco e la variet\u00e0 di missioni \u00e8 notevole: il giocatore deve assolvere compiti unici nel loro genere: ad esempio riparare dei cavi per le telecomunicazioni danneggiati dalle granate nella citt\u00e0 di Stalingrado.\nUn'altra differenza riguarda il sistema con cui viene gestita l'energia del soldato, infatti la classica barra degli sparatutto in prima persona \u00e8 stata sostituita con un sistema innovativo sebbene irrealistico,: se il giocatore viene colpito ripetutamente da un'arma da fuoco oppure viene stordito da una granata, il gioco procede al rallentatore, il campo visivo si stringe, e appare del sangue sullo schermo. Se il soldato rimane coperto per qualche secondo, ritorna in forze come se non fosse stato colpito. Questo sistema, abbinato ad una prudente tattica di copertura, pu\u00f2 consentire al giocatore di proseguire numerose missioni senza morire.\nIl motore grafico del gioco supporta il bump mapping e l'illuminazione dinamica. \u00c8 caratterizzato anche da un filtro che produce realistici effetti di illuminazione, che consentono particolari tattiche di gioco, infatti rende molto difficile sparare ad un nemico in cima ad un tetto per via della luminosit\u00e0 del riflesso.\nGiocatore singolo.\n Campagna sovietica - Nella prima parte del gioco, il giocatore impersona un soldato dell'Armata Rossa, Vassili Ivanovich Koslov. La prima missione di addestramento \u00e8 ambientata nei pressi di Mosca e serve per introdurre alle meccaniche del gioco coloro che non hanno mai provato uno sparatutto in prima persona. Dopo aver terminato la missione di addestramento respingendo un attacco tedesco, il giocatore comincia il gioco vero e proprio combattendo edificio per edificio a Stalingrado. I combattimenti nella citt\u00e0 semidistrutta sono particolarmente feroci; il protagonista si ritrover\u00e0 a dover riconquistare la stazione ferroviaria, a distruggere carri armati Panzer II con dell'esplosivo da attaccarci sopra e a partecipare ad un memorabile duello impugnando un fucile da cecchino Mosin-Nagant 1891 contro altri cecchini tedeschi. La campagna russa si conclude con la vittoria russa a Stalingrado.\nCampagna britannica - Nella seconda parte del gioco il giocatore si sposta in Africa nord-occidentale, prendendo le fattezze del Sergente John Davis, comandato dal Capitano Price. Il personaggio deve avanzare nei territori libici, per scacciare gli Afrika Korps di Rommel. Ci si muover\u00e0 attraverso piane desertiche, villaggi deserti da difendere e citt\u00e0 da conquistare. L'atto III della campagna inglese \u00e8 ambientato in Europa durante lo sbarco in Normandia e vede il Sergente Davis partecipare a violenti scontri per riprendere alcuni punti strategici in mano ai tedeschi.\nNella parte inglese, il giocatore impersona anche David Welsh, un comandante di un carro armato British Crusader Mark I. \u00c8 una campagna relativamente corta con solo 2 missioni attraverso il deserto della Libia, mentre inseguono i Tedeschi in ritirata.\n Campagna americana - Le missioni finali sono incentrate sulla parte americana del conflitto. Impersonando il Caporale Bill Taylor, il giocatore comincia la sua missione nel D-Day, battaglia presente in molti giochi sulla seconda guerra mondiale, ma in questo non ci si trova alla solita Omaha Beach, ma piuttosto poche miglia a ovest, a Pointe du Hoc. Gli statunitensi hanno non pi\u00f9 di pochi metri di spiaggia per ricaricare le armi prima di scalare il promontorio per sabotare l'artiglieria che puntava a Utah Beach e Omaha Beach. Arrivando in cima a questa altura, il giocatore deve scoprire l'artiglieria e renderla inefficace. Il resto della campagna prosegue partecipando all'aspra battaglia nella Hill 400, e poi conquistando il Reno, giungendo in Germania. Nell'ultima scena, un Colonnello promuove Bill Taylor a Sergente.\nI riconoscimenti finali mostrano il drammatico salvataggio del Capitano Price dalle mani tedesche da parte dei soldati statunitensi e subito dopo questa scena appare la scritta \"Nessuna mucca \u00e8 stata danneggiata facendo questo gioco\".\nMultiplayer.\nIl multiplayer tanto apprezzato in \"Call of Duty\" \u00e8 tornato, con una grafica migliorata, bench\u00e9 la versione per Xbox 360 possa supportare solo 8 giocatori per server. Con il PC \u00e8 possibile giocare fino a 64 persone contemporaneamente.\nQueste sono le mappe disponibili per il multiplayer sin dalla prima versione del gioco:\nCon la patch 1.3 disponibile dal sito ufficiale, vengono aggiunte le seguenti mappe:\nEsistono poi diverse mappe create dalla comunit\u00e0. Le pi\u00f9 famose sono:\nLe modalit\u00e0 di gioco sono le seguenti:\nAccoglienza.\nCritica.\nNel 2013 IGN pubblica la lista dei 100 migliori sparatutto in prima persona scelti dai suoi esperti, dove \"Call of Duty 2\" risulta al 47\u00ba posto."}
{"id": "748666", "revid": "2026341", "url": "https://it.wikipedia.org/wiki?curid=748666", "title": "Bradypus pygmaeus", "text": "Il bradipo pigmeo (\"Bradypus pygmaeus\") \u00e8 una specie di bradipo scoperta nel 2001 sull'isola panamense di Escudo de Veraguas. Come suggerisce il nome, \u00e8 una versione miniaturizzata dei suoi \"cugini\" della terraferma, pesando circa la met\u00e0 ed essendo del 20% pi\u00f9 piccolo di questi ultimi.\nIl bradipo pigmeo \u00e8 specializzato nella vita fra le foreste costiere di mangrovia dell'isola. Il numero preciso di questi animali \u00e8 incerto, anche se a causa della ridotta estensione del loro habitat si stimano poche centinaia di esemplari viventi.\nIl recente progetto di adibire l'isola (per ora disabitata e frequentata sporadicamente da pescatori) a paradiso turistico potrebbe dare il colpo finale ad una popolazione esigua ed in costante declino."}
{"id": "748668", "revid": "339392", "url": "https://it.wikipedia.org/wiki?curid=748668", "title": "Distribuzione di linux", "text": ""}
{"id": "748669", "revid": "72563", "url": "https://it.wikipedia.org/wiki?curid=748669", "title": "Aroldo Godwinson", "text": ""}
{"id": "748671", "revid": "124123", "url": "https://it.wikipedia.org/wiki?curid=748671", "title": "Nat Schachner", "text": "Biografia.\nDopo gli studi di chimica, lavor\u00f2 per il New York Board of Health e, durante la prima guerra mondiale, fece ricerche sulle armi chimiche; al termine di essa s'indirizz\u00f2 al diritto e divenne avvocato, attivit\u00e0 che poi avrebbe abbandonato per dedicarsi alla scrittura.\nAlcune delle sue storie di fantascienza, scritte principalmente negli anni trenta, tentavano di mostrare l'impatto sulle societ\u00e0 future di scienza e tecnologie avanzate. Nel racconto \"Voci ancestrali\" (\"Ancestral Voices\", 1933), contenente una bizzarra satira sul razzismo, fu il primo a presentare uno dei pi\u00f9 famosi paradossi temporali. Tra gli altri lavori si possono citare \"Passato, presente e futuro\" (\"Past, Present and Future\", 1937) e il romanzo \"Space Lawyer\" (pubblicato nel 1953). \nDagli anni quaranta si volse alla stesura di apprezzate biografie dedicate a personaggi storici: \"Aaron Burr: A Biography\" (1937, riedita nel 1961), \"Alexander Hamilton\" (1946, riedita nel 1961), \"Thomas Jefferson: A Biography\" (1951), \"The Founding Fathers\" (1954).\nL'interesse per la storia gli ispir\u00f2 anche la stesura di romanzi ad essa legati: \"By the Dim Light\" (1941), ambientato a New Orleans dopo la sconfitta del Sud nella guerra di secessione, \"The King's Passenger\" (1942), sulla ribellione di Bacon del 1676, \"The Wanderer\" (1944), incentrato sulla storia di Dante Alighieri e di Beatrice.\nIsaac Asimov ha affermato di essere stato largamente influenzato da Schachner nelle sue storie, ed in particolare nella composizione del famoso ciclo della Fondazione.\nUn contributo all'interpretazione dell'opera di Schachner \u00e8 stato fornito dal critico Sam Moskowitz con l'articolo \"The Science-Fiction of Nathan Schachner\", edito nel 1992 sul n. 43 di \u00abFantasy Commentator\u00bb."}
{"id": "748672", "revid": "2230944", "url": "https://it.wikipedia.org/wiki?curid=748672", "title": "Collegiata di Santa Maria Maggiore (Alatri)", "text": "La collegiata di Santa Maria Maggiore si trova ad Alatri (FR) nella piazza omonima del centro cittadino.\nFu costruita nel V secolo, sulle rovine di un tempio dedicato alla dea Venere, ed era originariamente dedicata alla Vergine e al Salvatore. \u00c8 citata per la prima volta nel 1137. In epoca romanica venne ampliata pi\u00f9 volte, ma nel XIII secolo fu sottoposta, per opera di maestranze borgognone, ad una radicale trasformazione che le ha conferito le linee romanico-gotiche oggi visibili.\nL'esterno.\nL'esterno della chiesa si caratterizza per una facciata a capanna, risalente al XIV secolo, che presenta tre portali decorati da lunette affrescate: quella del grande portale centrale, protetta da una forte strombatura, reca una \"Madonna col Bambino\" del tardo Trecento; quelle laterali sono ormai cancellate, come gli affreschi posti fra le porte, un \"San Cristoforo\" e un\"'Annunciazione\", originariamente protetti da un portico sorretto sul davanti da quattro colonne che fu abbattuto nella seconda met\u00e0 dell'Ottocento.\nImmediatamente al di sopra del portale centrale si apre il magnifico rosone: la partizione quadrilatera degli elementi e l'utilizzo del motivo trilobo rendono il suo disegno molto simile a raffigurazioni di rosoni riportate nel \"Livre de Portraiture\" di Villard de Honnecourt, 1235 ca (conservato a Parigi, Biblioth\u00e8que nationale); disegno, fra l'altro, che \u00e8 fedelmente riproposto in scala al centro del rosone della vicina chiesa di San Francesco. Sopra il rosone, nella parte pi\u00f9 alta della cuspide, una nicchia ad arco trilobo contenente una statua del Battista, copia moderna di una pi\u00f9 antica che croll\u00f2 per un terremoto nel 1654. \nIl campanile fu aggiunto nel 1394, come documenta una lapide con lo stemma di Bonifacio IX (il riferimento al papa, cio\u00e8 le chiavi di san Pietro, \u00e8 separato dallo stemma). Era protetto da una copertura a cuspide fino al 1654, quando il gi\u00e0 citato terremoto la distrusse. Il campanile si caratterizza per un doppio ordine di bifore con colonnine binate e capitelli diversi per ogni bifora e presenta sulla cima degli speroni a mo' di merlatura, frutto del dimezzamento a cui fu soggetto nel 1739 per pericolo di crollo e del restauro del 1938-39.\nIl lato nord della chiesa \u00e8 scandito da cinque contrafforti in pietra alternati con monofore e, alla base del campanile, un archivolto la cui lunetta \u00e8 affrescata con una Madonna con Bambino della fine del XV secolo.\nL'interno.\nL'interno \u00e8 sobrio ed essenziale ed \u00e8 ripartito in tre navate. L'endonartece che accoglie il visitatore e precede la scansione in navate \u00e8 dovuto allo spostamento in avanti della facciata a seguito dei rifacimenti del XIV secolo. \nLa navata centrale, terminante con una profonda abside quadrangolare, \u00e8 scandita da massicci pilastri compositi alternati ad altri pi\u00f9 semplici su cui poggiano arcate a tutto sesto; interessanti i capitelli a calice con fregi floreali.\nLe navate laterali sono di differenti dimensioni: quella destra, pi\u00f9 stretta, \u00e8 ripartita in sei campate e termina con una piccola abside il cui catino \u00e8 rivestito da un mosaico dorato. La navata sinistra, di maggiore ampiezza, ha quattro navate asimmetriche e si conclude con la grande cappella dedicata alla Madonna della Libera; dalla navata di sinistra si accede ad una serie di cappelle, che sono un'aggiunta operata nel XVII secolo e ospitano molte delle opere d'arte presenti nella chiesa: degni di particolare menzione il gruppo ligneo della \"Madonna di Costantinopoli\" (XIII secolo), il \"Trittico del Redentore\" di Antonio da Alatri, la \"Vergine col Bambino e san Salvatore\" (prima met\u00e0 del XV secolo) e il fonte battesimale del XIII secolo.\nLa Madonna di Costantinopoli.\nQuesta scultura lignea policroma, completata da un grande polittico istoriato, dal 2019 in restauro non ancora ricollocata in loco, era custodita nella prima cappella della navata sinistra, certamente l'opera pi\u00f9 preziosa conservata nel luogo sacro. \u00c8 stata realizzata da un anonimo artista laziale tra il XII e il XIII secolo e, pur condizionata dagli influssi dell'arte bizantina, si distingue per un grande plasticismo. La Vergine appare solenne e severa nella sua immobilit\u00e0, e regge nella mano sinistra un uovo, simbolo della vita e della resurrezione; il rotolo della Legge nella mano sinistra del Bambino evoca l'autorit\u00e0 divina.\nIl polittico \u00e8 costituito dai due pannelli laterali, originariamente posti a proteggere la nicchia entro la quale era esposta la statua, che recano dodici scene raffiguranti episodi della vita del Cristo e della Vergine, scolpite a bassorilievo: \"Annunciazione\", \"Visitazione\", \"Nativit\u00e0\", \"Annuncio ai pastori\", \"Storia dei Magi\" (tre pannelli), \"Presentazione al Tempio\", \"Battesimo di Cristo\", \"Fuga in Egitto\", \"Strage degli Innocenti\", \"Dormitio Virginis\".\nIl Trittico del Redentore.\n\u00c8 un'opera di Antonio da Alatri, l'unica firmata, dipinta nella prima met\u00e0 del XV secolo con accenno all'arte tardogotica tipica dello stile di Gentile da Fabriano, e collocata nella prima cappella: il trittico \u00e8 costituito da tre tavole di cui quella centrale raffigura il \"Salvator Mundi\" o Cristo benedicente, le due laterali la \"Vergine con il Bambino\" e \"San Sebastiano\". Le tre tavole sono incernierate in modo che le due laterali possono chiudersi su quella centrale.\nVa aggiunto che, dall'importanza data nell'opera lignea alla figura di San Sebastiano, si pu\u00f2 immaginare quanto esso possa essere stato venerato nella citt\u00e0 prima dell'arrivo delle spoglie di San Sisto I e gli accadimenti prodigiosi verificatisi dopo tale venuta.\nIl fonte battesimale.\nIl fonte battesimale, posto a destra del presbiterio, \u00e8 di particolare interesse. La vasca \u00e8 sorretta da tre telamoni in differenti posizioni: costituivano originariamente la base di una colonna-candelabro utilizzata per sostenere il cero pasquale.\nLa Madonna della Libera.\nParticolarmente venerata \u00e8 l'effigie della \"Madonna della Libera\", affresco del XIV secolo in origine collocato sulla prima semicolonna di sinistra della navata centrale, trasferito nel 1852 nella cappella in fondo alla navata di sinistra (ristrutturata per l'occasione) con il blocco semicircolare che ne \u00e8 il supporto. Riprende il modello della Madonna di Costantinopoli, ma lo reinterpreta conferendo dolcezza alle figure.\nAltre opere.\nDi notevole interesse il tabernacolo rinascimentale, opera marmorea del Quattrocento, costituito da una nicchia absidata sormontata da un timpano, e decorata con la tecnica dello stiacciato. Nella terza cappella troviamo una tela di Filippo Balbi del 1869 raffigurante \"San Francesco di Paola e il beato Andrea Conti\". \nVicino alla scala del campanile sono i resti di un affresco tardo gotico raffigurante una \"Madonna in Trono con san Leonardo\".\nL'organo a canne \u00e8 situato entro una nicchia alla destra dell'altare maggiore, con corpo nella cappella della Madonna della Libera; dispone di tre manuali e pedale ed \u00e8 frutto di un ampliamento operato in vista del Giubileo del 2000 da Alessandro Girotto su uno strumento precedente."}
{"id": "748676", "revid": "2026341", "url": "https://it.wikipedia.org/wiki?curid=748676", "title": "Bradypus torquatus", "text": "Il bradipo dal cappuccio (Bradypus torquatus) chiamato in lingua locale Ai, \u00e8 una specie di bradipo sudamericano.\nDescrizione.\nMisura fino a 50\u00a0cm e pesa fino a 5\u00a0kg.\nCome tutti i bradipi, ha una testa piuttosto piccola con orecchio esterno quasi assente e coda piccola e seminascosta dalla pelliccia.\nLa pelliccia di questo bradipo \u00e8 ruvida e folta e spesso colonizzata da alghe, acari, zecche, scarafaggi ed addirittura da alcune falene.\nDeve il nome al colore scuro della pelliccia attorno alla faccia, il collo e le spalle. Il resto della pelliccia \u00e8 grigiastro.\nSul terreno si trascina con le zampe anteriori ed \u00e8 formidabilmente lento. \u00c8 un ottimo nuotatore.\nIn caso di pericolo, il bradipo dal cappuccio rimane immobile, a volte si appallottola, confidando nel potere mimetico della sua pelliccia. Se messo alle strette, per\u00f2, pu\u00f2 infliggere colpi con i lunghi artigli delle zampe anteriori.\nDistribuzione e habitat.\nIl bradipo dal cappuccio vive solitario sugli alberi della foresta pluviale atlantica degli stati di Bahia, Esp\u00edrito Santo e Rio de Janeiro nel Brasile orientale, spesso sugli alberi di \"Cecropia\". Questi animali scendono a terra solo per defecare, oppure per raggiungere un altro albero, nel caso l'operazione non sia possibile andando di ramo in ramo.\nConservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Bradypus torquatus\" una delle 100 specie di mammiferi a maggiore rischio di estinzione."}
{"id": "748679", "revid": "31886", "url": "https://it.wikipedia.org/wiki?curid=748679", "title": "Roberto Paci Dal\u00f2", "text": "Cofondatore nel 1985 della compagnia di arti performative Giardini Pensili, ha studiato musica e arti visive a Fiesole, Faenza e Ravenna. Nel 1987 \u00e8 in residenza artistica alla Djerassi Foundation, nel 1993 riceve il premio DAAD Artists-in-Berlin Program. Nel 1994 riceve una nomination da Prix Ars Electronica nella categoria Interaktive Kunst per \"Realtime\", nel 1999 nella stessa categoria per il progetto \"Cicerone\" . \u00c8 membro della \"Internationale Heiner M\u00fcller Gesellschaft\" di Berlino.\nVita e opere.\nSi avvicina al mondo del teatro ancora studente liceale, nel 1980 con il Collettivo della Valdoca (poi Teatro Valdoca) a Cesena fondato da Cesare Ronconi, Giovanni Carpano, Gianguido Palumbo e Mariangela Gualtieri. Nel 1988 crea a Gerusalemme la RPD Klezmer Orchestra, il primo ensemble italiano dedito all'esecuzione di musica strumentale ebraica.\nNel 1993 progetta \"Publiphono\", performance audio ambientale basata sul sistema di diffusione sonora della spiaggia di Rimini, lungo 15 km di costa. Nel 1995 \u00e8 il direttore artistico del Network Mediterraneo di \"Horizontal Radio\", uno fra i primi progetti basati su telecomunicazioni, nello specifico radio, arte e Internet . Il suo lavoro nell'ambito della radiofonia lo ha portato dal 1989 alla creazione di un corpus di opere originali \"\", progetti radiofonici dal vivo, uno dei primi \"La lunga notte\", concerto in simultanea interattiva con vari ponti radio, e all'ideazione del festival \"L'Arte dell'Ascolto (LADA)\" \"\" \nche si \u00e8 svolto in Italia dal 1991 al 1998 ed \u00e8 stato realizzato insieme a RAI e ORF.\"\"\nNel 1995 ha creato Radio Lada, una delle prime web radio d'arte pensata come spazio espositivo per sound art; lo stesso anno vede la premi\u00e8re all'Opera di Vienna della composizione \"Nodas\" insieme a Kronos Quartet. Nel 2017 ha fondato Usmaradio, emittente dedicata alla ricerca sonora e alla cultura e Centro di Ricerca Interdipartimentale per la Radiofonia, prodotta dall'Universit\u00e0 degli Studi della Repubblica di San Marino; nella stessa universit\u00e0, dal 2015, \u00e8 docente del Laboratorio di Exhibit e Interaction Design al Corso di Laurea magistrale in Design. \nDal 1999 al 2001 crea su invito di Mario Martone \"ITACA: il palcoscenico elettronico del Teatro di Roma\": per due anni al Teatro Argentina di Roma, il luogo fisico dello spettacolo si incontra con lo spazio sonoro di Internet e della radio. \nDal 1997 al 2001, a partire da Trance Bakxai e \"Scanning Bacchae\" , progetta con Giardini Pensili l'indagine artistica di un teatro che integra l'era digitale delle nuove tecnologie alla classicit\u00e0 del testo euripideo Le Baccanti.\nNel 2001 crea l'opera teatrale e musicale \"Metamorfosi\" interpretata dall'attrice Anna Bonaiuto. Lo spettacolo \u00e8 andato in onda in diretta su Rai Radio 3, mentre il documentario del progetto \u2013 \"\u201cCamera Oscura\u201d\" \u2013 ha partecipato alla selezione ufficiale del 54\u00ba Festival Internazionale del Cinema di Locarno. Nel 2002 va in scena ad Atene \"Animalie\", una pi\u00e8ce che ha come testo di riferimento \"L'aperto. L'uomo e l'animale\", di Giorgio Agamben .\nInsieme a Olga Neuwirth crea ed esegue nel 2004 il concerto scenico \"Italia Anno Zero\", da testi di Gramsci, Leopardi, Pasolini, presentato ai festival europei Budapest Autumn Festival, Wien Modern, MaerzMusik Berlin, Huddersfield, Musica Strasbourg. 2006, realizzazione di \"Organo magico organo laico\" al Teatro Valli di Reggio Emilia e prima al Teatro Comunale di Monfalcone della pi\u00e8ce di teatro-musica \"Cenere\", da testi e voci di Amelia Rosselli e Gabriele Frasca. A Berlino, all'interno di \"Heiner M\u00fcller Werkstatt\", con Giardini Pensili realizza \"Greuelm\u00e4rchen\".\nNel 2008 \u00e8 regista e compositore del ciclo di spettacoli \"L'Assedio delle Ceneri\" prodotto dal Napoli Teatro Festival e curato da Gabriele Frasca. L'intero ciclo viene trasmesso da Rai Radio 3. Nello stesso anno dirige il film \"Nitschland Napoli\" in occasione dell'inaugurazione del Museo Nitsch Napoli.\nNel 2011 compone l'opera \"De bello Gallico Rimini Enklave\", per voce e clavicembalo; l'opera viene rappresentata presso il Teatro \"A. Galli\" di Rimini, parzialmente distrutto durante la seconda guerra mondiale e riaperto per l'occasione.\nNel 2012 crea l'installazione audio-video \"Ye Shanghai\" \u2013 prodotta da SH Contemporary e Arthub \u2013 basata sulla storia del Ghetto di Shanghai prima del 1949, proposta al MAO di Torino.\nNel 2013 crea a G\u00f6teborg l'installazione architetturale site-specific \"Tunnel Tales\" su commissione del \"GIBCA G\u00f6teborg International Biennial for Contemporary Art\". Inizialmente pensato come intervento temporaneo, diventa permanente..\nNel 2014 crea per il Teatro Valli di Reggio Emilia l'opera \"Il grande bianco\" per coro alpino, ensemble strumentale e live electronics. Si tratta di una rappresentazione scenica sulla Grande Guerra in cui il pubblico pu\u00f2 muoversi fisicamente tra trincee, fumo e ricostruzioni allestite per l'occasione.\nNel 2015 ha ricevuto il Premio Napoli per la lingua e la cultura italiana assieme a Bianca Pitzorno, Paolo Poli e Serena Vitale."}
{"id": "748681", "revid": "2178", "url": "https://it.wikipedia.org/wiki?curid=748681", "title": "Leprotto Bisestile", "text": ""}
{"id": "748682", "revid": "1745361", "url": "https://it.wikipedia.org/wiki?curid=748682", "title": "Peante", "text": "Peante \u00e8 una figura della mitologia greca, padre di Filottete e figlio di Taumaco il Magnesio. Fece parte degli Argonauti e fu un grandissimo arciere. Noto per aver salvato i compagni uccidendo il gigante di bronzo Talo lanciandogli una freccia nel suo tallone. "}
{"id": "748685", "revid": "367445", "url": "https://it.wikipedia.org/wiki?curid=748685", "title": "Calico Jack", "text": " Il suo nome derivava dal tessuto calic\u00f2 degli abiti che era solito indossare e dal nomignolo \"Jack\" derivato da John. John Rackham \u00e8 anche noto per aver avuto nella sua ciurma due delle pi\u00f9 famose figure piratesche femminili del suo tempo, ossia Anne Bonny e Mary Read.\nBiografia.\nJack inizi\u00f2 la sua carriera nella pirateria come capoguardia sulla nave da guerra inglese \"Nettuno\", sotto il comando del capitano Charles Vane. Quando il capitano si rifiut\u00f2 di attaccare una nave francese, l'equipaggio si ammutin\u00f2 e nomin\u00f2 come nuovo capitano Jack, il quale ordin\u00f2 subito di attaccare la nave francese e accumul\u00f2 cos\u00ec una consistente ricchezza.\nCarriera nella pirateria.\nJack chiese poi il perdono del re e si ritir\u00f2 a New Providence. Qui si innamor\u00f2 di Anne Bonny, una talentuosa e affascinante piratessa moglie di un certo James Bonny, e quando la loro relazione divenne pubblica, il Governatore di New Providence minacci\u00f2 di arrestare Anne per il suo adulterio. I due decisero allora di rubare uno sloop e fuggire. Tuttavia Jack temeva che gli uomini dell'equipaggio si sarebbero rifiutati di navigare con una donna a bordo, poich\u00e9 si diceva che portasse sfortuna. Pare che da quel giorno Anne assunse il nome di \"Adam Bonny\", iniziando a vestirsi da uomo e a spacciarsi per tale, diventando ben presto uno dei membri pi\u00f9 rispettati dell'equipaggio.\nCattura e morte.\nDopo alle Bahamas, il Governatore locale decise di inviare una armata per catturare Jack, ma questi riusc\u00ec comunque a fuggire. In seguito venne catturato da una nave spagnola assieme al suo equipaggio, , cercando rifugio in Giamaica, dove cattur\u00f2 diverse navi da pesca e uno sloop.\nIl Governatore della Giamaica decise infine di inviare un cacciatore di pirati chiamato Capitan Barnet, che assolse il suo compito, catturando il famoso pirata assieme all'intero equipaggio. Poche settimane dopo, il 16 novembre 1720, vennero tutti giustiziati a Santiago de la Vega, in Giamaica, tramite impiccagione a seguito di un sommario processo, con l'unica eccezione di Mary Read e Anne Bonny, che non furono impiccate poich\u00e9 in gravidanza.\nUna leggenda narra che al patibolo era presente Anne Bonny, l'amante del pirata, che nel momento decisivo dell'impiccagione del compagno gli disse con amarezza: \"Se tu avessi combattuto da uomo, a quest'ora non ti saresti fatto impiccare come un cane!\"."}
{"id": "748687", "revid": "484362", "url": "https://it.wikipedia.org/wiki?curid=748687", "title": "Psocoptera", "text": "Gli psocotteri (\"Psocoptera\"), detti anche Corrodentia o Copeognatha, sono un ordine di insetti di piccole dimensioni, con livree di colori generalmente smorti o variegati, spesso atteri, con esoscheletro poco consistente.\nL'ordine comprende circa 1000 specie, ripartite in tre sottordini: Trogiomorpha, Troctomorpha e Psocomorpha.\nIl loro capo \u00e8 grande, mobile, ipognato o subipognato, caratterizzato dal clipeo distinto in \"preclipeo\", breve, e \"postclipeo\", bulboso e sporgente simulante una prefronte rigonfiata. Gli ocelli son presenti solo nelle forme alate. Antenne lunghe (13-50 articoli). Occhi composti molto prominenti nei maschi e talvolta persino peduncolati, o ridotti ad un piccolo numero di ommatidi in alcune forme attere; ocelli 3, raramente 2 negli alati, mancanti negli atteri.\nMancano i cerci.\nIl nome comune molto spesso attribuito a questi insetti \u00e8 mordilibri, in quanto li si pu\u00f2 trovare in libri e carte poco usate; i loro habitat pi\u00f9 comuni, comunque, rimangono vegetazione (corteccia in particolar modo), licheni e vecchi steccati.\nForme fossili sono presenti fin dal Permiano."}
{"id": "748688", "revid": "46931", "url": "https://it.wikipedia.org/wiki?curid=748688", "title": "Helen e i suoi amici", "text": ""}
{"id": "748690", "revid": "287204", "url": "https://it.wikipedia.org/wiki?curid=748690", "title": "Helene e i suoi amici", "text": ""}
{"id": "748692", "revid": "122871", "url": "https://it.wikipedia.org/wiki?curid=748692", "title": "Texas Instruments SN76477", "text": "L'SN76477 \u00e8 un generatore sonoro programmabile costruito da Texas Instruments verso la fine degli anni settanta e commercializzato a partire dal 1978. Oggi \u00e8 fuori produzione. Sono state prodotte 2 versioni, entrambe in formato DIP a 28 piedini, rispettivamente indicate come SN76477N e SN76477NF: la prima presenta il passo (distanza fra i piedini) standard di 2,54 mm (0,1 pollici) mentre la seconda adotta un passo ridotto di 1,78 mm (0,07 pollici).\n\u00c8 stato usato in alcuni videogiochi arcade (ad esempio \"Space Invaders\"), home computer (come l'ABC 80) e giochi elettronici realizzati fra la fine degli anni '70 e durante gli anni '80 del XX secolo per generare effetti sonori come spari d'arma da fuoco o suoni spaziali e rumori vari. Il chip ha solo una voce, cio\u00e8 pu\u00f2 generare solo un suono o rumore alla volta. \nCaratteristiche.\nLa programmazione del chip non avveniva con l'inserimento di dati digitali come in altri PSG ma facendo uso di condensatori e resistenze di vario valore e variando opportunamente lo stato logico di alcuni piedini del chip. Il chip era capace di generare forme d'onda complesse (per questo motivo il produttore lo identificava come un \"Complex Sound Generator\") combinando l'uscita di un oscillatore a bassa frequenza, un oscillatore a frequenza variabile ed una fonte di rumore, modulando il segnale e gestendo poi i periodi di attacco e decadimento.\nInternamente il chip presenta diversi stadi:\nIl pin 2 \u00e8 la massa di tutto il chip, sia per la parte analogica che per la parte digitale."}
{"id": "748694", "revid": "304744", "url": "https://it.wikipedia.org/wiki?curid=748694", "title": "St\u00e9phane Audran", "text": "Biografia.\nSposata con Jean-Louis Trintignant dal 1954 al 1956, fu per molti anni la compagna di Claude Chabrol, dal quale ebbe un figlio, Thomas. Leg\u00f2 la sua figura e la sua recitazione a gran parte della filmografia del regista, da \"I cugini\" (1958) a \"St\u00e9phane, una moglie infedele\" (1968), da \"L'amico di famiglia\" (1973), \"Rosso nel buio\" (1977) e \"Violette Nozi\u00e8re\" (1978) fino a \"Giorni felici a Clichy\" (1990) e \"Betty\" (1992).\nPer \"Les biches - Le cerbiatte\" (1968), sempre diretta da Chabrol, vinse l'Orso d'argento per la migliore attrice al Festival internazionale del cinema di Berlino. Diretta da altri registi si fece ammirare, fra l'altro, ne \"Il fascino discreto della borghesia\" (1972) di Luis Bu\u00f1uel, che le valse nel 1974 il premio BAFTA alla miglior attrice, in \"Colpo di spugna\" (1981) di Bertrand Tavernier e ne \"Il pranzo di Babette\" (1987) di Gabriel Axel.\nDoppiatrici italiane.\nNelle versioni in italiano dei suoi film, St\u00e9phane Audran \u00e8 stata doppiata da:"}
{"id": "748696", "revid": "1318658", "url": "https://it.wikipedia.org/wiki?curid=748696", "title": "Roberto Juarroz", "text": "La sua opera \u00e8 riunita con il titolo unico di \"Poesia verticale\". Varia solo il numero d'ordine, da raccolta a raccolta: Seconda, Terza, Quarta ..Poesia Verticale. Neanche i poemi che compongono ogni raccolta hanno dei titoli.\nLaureatosi nella Facolt\u00e0 di Filosofia e lettere e in Scienze della Comunicazione dell'Universit\u00e0 di Buenos Aires, approfond\u00ec i suoi studi alla Sorbona. In seguito fu professore titolare della stessa universit\u00e0 dove esercit\u00f2 la docenza per trent'anni. Con l'arrivo del generale Peron and\u00f2 in esilio. Lavor\u00f2 per l'UNESCO e l'Organizzazione degli Stati Americani in diversi paesi e tra il 1958 e il 1965 diresse, in collaborazione con Mario Morales, venti numeri della rivista \"Poes\u00eda = Poes\u00eda\". \nCollabor\u00f2 con numerose pubblicazioni argentine e straniere e fu critico bibliografico del quotidiano \"La Gaceta\" de Tucum\u00e1n (1958-63), cr\u00edtico cinematografico della rivista \"Esto es\" (Buenos Aires, 1956-58) e traduttore di vari libri di poesia straniera, in particolare di Antonin Artaud.\nLa sua poesia \u00e8 stata molto studiata e tradotta in diverse lingue. Dal giugno 1984 fu membro dell'Accademia Argentina di Lettere. Ricevette vari premi, tra cui il \"Jean Malrieu\" di Marsiglia, e il premio della \"Biennale Internazionale di Poes\u00eda\", a Liegi, Belgio, nel settembre del 1992."}
{"id": "748698", "revid": "6923", "url": "https://it.wikipedia.org/wiki?curid=748698", "title": "I ragazzi del computer", "text": "I ragazzi del computer (titolo originale \"The Whiz Kids\", in Italia conosciuto anche come 4 ragazzi X 1 computer, cos\u00ec come appare il titolo della serie nella sigla iniziale) \u00e8 una serie televisiva dei primi anni ottanta di 18 puntate prodotta e realizzata dalla CBS negli Stati Uniti d'America tra il 1983 ed il 1984.\nPoich\u00e9 non ebbe grande successo, venne cancellata dopo soli 18 episodi. La serie \u00e8 chiaramente ispirata al film di culto \"Wargames - Giochi di guerra\".\nTrama.\nDurante tutta la serie TV, ambientata a Calabasas nei pressi di Los Angeles, si narra di un gruppo di teenager, il cui leader Richie Adler, vero genietto del gruppo, risolve brillantemente insieme ai suoi amici vari casi, dalle frodi bancarie e telematiche ad intrighi di varia natura. A dare una mano al gruppetto ci sono Llewellen Farley (giornalista) che fornisce loro informazioni per la risoluzione dei casi e spesso chiede in cambio storie da scrivere per i suoi articoli giornalistici e Neal Quinn, un agente di polizia nonch\u00e9 cognato di Farley che a seguito delle indagini condotte, incastra di volta in volta i cattivi di turno.\nElemento centrale della serie \u00e8 RALF, un computer assemblato da Richie con i componenti che il padre gli regala periodicamente. RALF \u00e8 capace di pensare ed \u00e8 dotato di sintesi vocale, di analizzatore lessicale, di una telecamera per il riconoscimento visivo nonch\u00e9 di un braccio robot: grazie a questi strumenti esso pu\u00f2 ascoltare, comprendere e parlare con Richie.\nMusiche.\nLe musiche di sottofondo sono prevalentemente musiche elettroniche, anche se non mancano alcuni adattamenti di pezzi di musica classica. Il motivo principale \u00e8 un arrangiamento del primo movimento del \"Concerto per pianoforte e orchestra n. 21\" K467 di Mozart, pi\u00f9 altri pezzi suonati nella serie (Mozart KV 545). Compaiono anche la sinfonia del \"Barbiere di Siviglia\" di Rossini, usata nell'episodio n. 17 e come motivo per sottolineare le scene pi\u00f9 pericolose, ed il \"tema d'amore\" del poema sinfonico \"Romeo e Giulietta\" di Tschaikovsky, usato sempre nell'episodio n. 17 per sottolineare un momento romantico che coinvolge Richie.\nComputer apparsi negli episodi.\nNegli episodi della serie compaiono diversi computer dell'epoca, tra cui:\nCamei.\nNella serie ci sono vari cameo di personaggi famosi; ad esempio, nel terzo episodio \"Deadly Access\", andato in onda sulla CBS il 26 ottobre 1983 compare Andrew Jackson \"AJ\" Simon (Jameson Parker) della serie TV \"Simon &amp; Simon\". La visita di cortesia sar\u00e0 ricambiata dal gruppo dei ragazzi nell'episodio cross-over di \"Simon &amp; Simon\" che ha per titolo \"Fly the alibi skies\" - quinto episodio della terza stagione, andato in onda sulla CBS il 27 ottobre 1983.\nNell'episodio numero 5, andato in onda il 9 novembre 1983, dal titolo \"A chip off the old block\" riappare AJ Simon. Un episodio simile si rivede sulla serie \"Simon &amp; Simon\"."}
{"id": "748700", "revid": "20787", "url": "https://it.wikipedia.org/wiki?curid=748700", "title": "Essauira", "text": ""}
{"id": "748701", "revid": "22475", "url": "https://it.wikipedia.org/wiki?curid=748701", "title": "Bradypus tridactylus", "text": "Il bradipo tridattilo (Bradypus tridactylus ) \u00e8 una specie di bradipo che abita la volta delle foreste pluviali dall'America centrale al Brasile ed all'Argentina settentrionale. \u00c8, come tutti i bradipi, parte dell'ordine Pelosi. \u00c8 il mammifero pi\u00f9 lento sulla terra, con una velocit\u00e0 massima compresa tra 0,1 e 0,16 km/h.\nPresenta coda ridottissima ed orecchio esterno quasi assente. Il naso \u00e8 nero e camuso. La pelliccia \u00e8 ruvida, folta e grigiastra, ma grazie ad un'alga simbionte pu\u00f2 assumere tonalit\u00e0 verdastre che tornano utili all'animale per mimetizzarsi. I maschi adulti di questa specie, inoltre, presentano un disegno giallo o arancio al centro della schiena.\nLe zampe anteriori sono lunghe circa il doppio delle posteriori e tutte e quattro le zampe presentano tre unghioni leggermente incurvati, con l'unghia centrale pi\u00f9 lunga delle altre due. Queste unghie vengono usate per scalare gli alberi, ma possono diventare efficienti armi di difesa in situazioni critiche di pericolo. La curvatura delle unghie consente inoltre al bradipo di dormire a testa in gi\u00f9, nella posizione in cui \u00e8 famoso nell'immaginario collettivo: addirittura questo animale pu\u00f2 restare sospeso ad un ramo anche per alcuni giorni dopo la morte.\nLe femmine possiedono due mammelle sul petto.\nIl collo, a differenza della stragrande maggioranza dei mammiferi, possiede 9 vertebre anzich\u00e9 7, caratteristica questa che conferisce un'estrema mobilit\u00e0 alla testa.\nIl bradipo tridattilo raggiunge una lunghezza compresa fra i 60 e i 75 cm, ed un peso attorno ai 15-20 kg.\nAlimentazione.\nSi nutre quasi esclusivamente di foglie, fiori e germogli di Cecropia.\nRiproduzione.\nLa femmina, dopo una gestazione di circa 6 mesi, da alla luce un solo piccolo che rimane con essa per un mese."}
{"id": "748702", "revid": "219110", "url": "https://it.wikipedia.org/wiki?curid=748702", "title": "ISO/IEC 20000", "text": "LISO/IEC 20000 \u00e8 il primo standard internazionale sviluppato specificatamente per la gestione dei servizi IT (IT Service Management).\nRappresenta uno strumento di riferimento per l'organizzazione dei servizi informatici che mira al miglioramento dell'erogazione/fruizione dei servizi IT, ponendosi come obiettivo il raggiungimento della massima qualit\u00e0 dei servizi erogati e un massimo contenimento di costi.\nStoria.\nL'evoluzione della norma ISO/IEC 20000 \u00e8 abbastanza recente e parte con la pubblicazione della DISC PD0005:1998 da parte del British Standards Institution (BSI), successivamente evoluta nella BS15000:2000 prima e quindi BS15000:2002. Quest'ultima anticipa per struttura e contenuti la ISO/IEC 20000 che viene promossa a standard internazionale attraverso una procedura di standardizzazione accelerata (\"fast track\") nel dicembre 2005.\nLo standard \u00e8 allineato e complementare all'approccio per processi definito all'interno dell'Information Technology Infrastructure Library (ITIL) formalizzate dall'Office of Government Commerce britannico.\nIl contenuto dello standard \u00e8 tale comunque da poter supportare altri framework e approcci come il Microsoft Operations Framework.\nLo standard ISO 20000, attraverso le sue varie evoluzioni, ha visto una migliore armonizzazione dei processi, inglobando anche il noto paradigma \"Plan-Do-Check-Act\" (PDCA).\nStruttura.\nISO 20000-1: Specification.\nL'ISO 20000-1 contiene i requisiti normativi, ossia una lista di controlli a cui un'organizzazione deve (\u201cshall/must\u201d) essere aderente per fornire dei servizi di gestione ad una qualit\u00e0 accettabile per i suoi clienti e potersi certificare. \u00c8 costituita dalle seguenti sezioni:\nLe organizzazioni possono utilizzare la ISO 20000-1 a scopo certificativo.\nISO 20000-2: Code of Practice.\nL'ISO 20000-2 descrive le migliori pratiche per i processi di gestione dei servizi IT presentati nell'ISO 20000-1. Contiene linee guida e suggerimenti che dovrebbero essere messi in pratica dalle organizzazioni, e risulta particolarmente utile a quelle organizzazioni che desiderano prepararsi per essere certificate ISO 20000 o pianificano miglioramenti del servizio. Comprende le medesime sezioni della parte 1 ad eccezione dei requisiti per un sistema di gestione, in quanto nessun requisito viene imposto dalla parte 2.\nCertificazioni e schemi di qualificazione.\nCome per la maggior parte degli standard ISO, le organizzazioni e le persone cercano una formazione per stabilire la conoscenza e l'eccellenza nell'applicazione dello standard. Lo schema di certificazione \u00e8 rivolto alle organizzazioni, mentre lo schema di qualificazione \u00e8 rivolto agli individui.\nLa qualificazione delle persone \u00e8 offerta da varie organizzazioni accreditate o meno per i livelli base, esperto, auditor, lead auditor, ecc. In termini di certificazione, la ISO 20000-1 comporta l'iter identifico a tutte le altre norme di sistema."}
{"id": "748703", "revid": "767487", "url": "https://it.wikipedia.org/wiki?curid=748703", "title": "Clarence E. Mulford", "text": "\u00c8 famoso per essere l'autore di una \"saga\" western ambientata nel leggendario \"ranch\" \"Bar 20\" e ruota intorno al protagonista di \"Hopalong Cassidy\".\nIl primo libro su questo eroe immaginato nella mente di Mulford \u00e8 appunto \"Hopalong Cassidy\" del 1910, cui seguiranno oltre trenta romanzi brevi che narrano le gesta di \"Hoppy\", come fu conosciuto sugli schermi cinematografici di Hollywood e trasportati in tutto il mondo. Al suo ritiro dalla vita di scrittore, le gesta di Hopalong Cassidy furono continuate dallo scrittore, altrettanto celebre, Louis L'Amour che ne scrisse soltanto quattro agli inizi degli anni cinquanta con lo pseudonimo di Tex Burns.\nAd interpretare tutti i film tratti dai romanzi di Mulford fu chiamato l'attore William Boyd, che interpret\u00f2 tale personaggio assiduamente per tredici anni, dal 1935 al 1948, continuando l'interpretazione in una serie televisiva uscita negli anni cinquanta. Tale serie fu trasmessa anche sui teleschermi televisivi italiani tra gli anni cinquanta e anni sessanta.\nMulford fu legato ad Hopalong Cassidy ed al Ranch \"BAR 20\" per tutta la vita.\nMor\u00ec a 73 anni in seguito a complicanze chirurgiche."}
{"id": "748705", "revid": "2166047", "url": "https://it.wikipedia.org/wiki?curid=748705", "title": "Zamo\u015b\u0107", "text": "Zamo\u015b\u0107 (\"Zamostja\" in ucraino; \"Zamasc\u02be\" in bielorusso; \"Zamosch\" in tedesco e yiddish) \u00e8 una citt\u00e0 della Polonia sudorientale, con 66.633 abitanti nel 2004, situata nel voivodato di Lublino dal 1999 e capoluogo del distretto di Zamo\u015b\u0107. A circa 20 km dalla citt\u00e0 si trova il Parco Nazionale di Roztocze.\nIl centro storico della citt\u00e0 \u00e8 iscritto nella lista patrimoni dell'umanit\u00e0 dell'UNESCO dal 1992. Risulta un esempio di \"citt\u00e0 ideale\" rinascimentale ben conservato, in quanto il nucleo originale non \u00e8 stato pressoch\u00e9 intaccato dallo sviluppo successivo della citt\u00e0, avvenuto attorno ad esso.\nStoria.\nZamo\u015b\u0107 fu fondata nel 1580 (il decreto di fondazione data 10 aprile) su iniziativa del magnate ed etmano polacco Jan Zamoyski, come capitale dei propri vastissimi possedimenti all'interno della Confederazione polacco-lituana. Uomo di profonda cultura e vasti interessi, Zamoyski aveva studiato all'Universit\u00e0 di Padova, dove si era anche convertito dal calvinismo al cattolicesimo ed era stato rettore dell'Universit\u00e0 dei Legisti. Zamo\u015b\u0107 fu edificata sul percorso commerciale che collega l'Europa occidentale e settentrionale al Mar Nero, secondo un progetto di \"citt\u00e0 ideale\" rinascimentale dell'architetto padovano Bernardo Morando. Concepita per svolgere allo stesso tempo funzioni di residenza principesca, centro commerciale e presidio militare, per certe caratteristiche ricorda la citt\u00e0 natale dell'architetto e viene chiamata \"la Padova del Nord\".\nInizialmente vennero edificati la residenza di Zamoyski e il centro commerciale, quindi si pass\u00f2 alle fortificazioni su pianta pentagonale, per resistere alle frequenti incursioni di cosacchi e tartari. Il manierismo italiano di Morando assorb\u00ec elementi dell'Europa centrale, come evidente nei portici ad arco degli edifici che attorniano la grande piazza del mercato.\nSede di un'universit\u00e0 dal 1595, conobbe un lungo periodo di splendore grazie alla floridezza del commercio, garantito dalla presenza di una comunit\u00e0 cosmopolita, che pot\u00e9 godere di ampia tolleranza religiosa.\nRinforzata ulteriormente da fortificazioni nel XVII secolo, resistette alle incursioni cosacche attorno alla met\u00e0 del secolo e all'invasione svedese del 1656, per poi cadere brevemente sotto il dominio austriaco e poi sotto quello russo. I russi riadattarono vari edifici rinascimentali, snaturandoli, e distrussero quasi del tutto le antiche fortificazioni nel 1866.\nFino alla seconda guerra mondiale Zamo\u015b\u0107 fu uno dei principali centri della presenza ebraica in Polonia. Nel 1939, su una popolazione di 28.873 abitanti, 12.531 erano ebrei. Solo pochi di essi sopravvissero agli eccidi e alle deportazioni dell'Olocausto. La maggior parte degli ebrei della citt\u00e0 perirono nel campo di sterminio di Be\u0142\u017cec.\nAnche la popolazione polacca della citt\u00e0 fu vittima di persecuzioni. Il distretto di Zamo\u015b\u0107, a causa del terreno fertile, fu scelta per la colonizzazione tedesca nel Governatorato Generale, come parte del Generalplan Ost. Gli occupanti tedeschi progettarono una sistemazione di almeno 60.000 tedeschi nell'area prima della fine del 1943. Nel novembre 1941 fu tentata un'espulsione e l'intera operazione fin\u00ec con una pacificazione combinata con un'espulsione nel giugno-luglio 1943 chiamata \"Wehrwolf Action I\" e \"II\". Circa 110.000 persone furono espulse da 297 frazioni; tra di essi c'erano circa 30.000 bambini, che se \"accettabili\" dal punto di vista della razza, venivano sottratti alle loro famiglie e mandati in adozione in famiglie tedesche del Terzo Reich per il processo di germanizzazione. La maggior parte delle persone espulse fu mandata nei campi slavi di lavoro in Germania o nei campi di concentramento.\nLa popolazione locale reag\u00ec alla persecuzione con grande determinazione: scapparono nelle foreste, organizzarono un'auto-difesa, aiutarono la gente espulsa, portando via i bambini dalle mani dei rapitori tedeschi. Fino alla met\u00e0 del 1943 i tedeschi riuscirono a far insediare 8.000 coloni e il numero crebbe di circa due migliaia nel 1944, ma questo insediamento and\u00f2 incontro alla fiera resistenza delle forze polacche. L'ex presidente della Germania Horst K\u00f6hler nacque in una famiglia di coloni tedeschi a Skierbiesz\u00f3w.\nDopo la seconda guerra mondiale Zamo\u015b\u0107 inizi\u00f2 un periodo di sviluppo. Negli anni settanta e ottanta la popolazione crebbe rapidissimamente, da 100 del 1975 a 68.800 (2003). Questo fu causato dai significativi profitti che la citt\u00e0 inizi\u00f2 ad accumulare: le ricchezze erano dovute alla vecchia strada commerciale che collega la Germania all'Ucraina e ai porti del Mar Nero.\nDal 1975 al 1998 la citt\u00e0 fu capitale del voivodato di Zamo\u015b\u0107, mentre con la nuova suddivisione in voivodati del 1999 \u00e8 stata assegnata al voivodato di Lublino, essendo il vecchio voivodato stato eliminato.\nSport.\nIl Hetman Zamo\u015b\u0107 \u00e8 la squadra calcistica della citt\u00e0, fondata nel 1934, milita nella II liga. La squadra si allena nello Stadion OSiR.\nEconomia.\nLa citt\u00e0 si trova sulla linea ferroviaria che collegava l'Unione Sovietica con le miniere di carbone e zolfo dell'Alta Slesia, e a meno di 60 km dal confine con l'Ucraina."}
{"id": "748707", "revid": "287204", "url": "https://it.wikipedia.org/wiki?curid=748707", "title": "Zamosc", "text": ""}
{"id": "748711", "revid": "154326", "url": "https://it.wikipedia.org/wiki?curid=748711", "title": "Regina Elena", "text": ""}
{"id": "748717", "revid": "1776051", "url": "https://it.wikipedia.org/wiki?curid=748717", "title": "Mallika Sherawat", "text": "Laureata in filosofia alla Miranda House dell'Universit\u00e0 di Delhi, ha adottato lo pseudonimo di \"Mallika\" (\"imperatrice\") per evitare confusioni con altre attrici di nome Reema. Sherawat \u00e8 il cognome della madre.\nIn India ha suscitato scalpore con vari ruoli cinematografici in cui compare spesso svestita o in scene di effusioni e baci."}
{"id": "748719", "revid": "767487", "url": "https://it.wikipedia.org/wiki?curid=748719", "title": "Come in uno specchio", "text": "Come in uno specchio (\"S\u00e5som i en spegel\") \u00e8 un film del 1961 scritto e diretto da Ingmar Bergman, vincitore dell'Oscar al miglior film straniero.\nIl titolo del film \u00e8 preso da un verso della Prima lettera ai Corinzi, dove Paolo di Tarso dice: \"\u00abAdesso noi vediamo come in uno specchio, in maniera confusa; allora vedremo faccia a faccia\u00bb\" (Capitolo 13, Verso 12).\nLa pellicola inaugura la cosiddetta trilogia \"religiosa\" di Bergman, dove il regista si addentra in profondit\u00e0 nei meandri del \"problema religioso\". La trilogia, composta oltre che dal film in oggetto da \"Luci d'inverno\" e da \"Il silenzio\", sar\u00e0 completata nel breve arco di due anni, ma rester\u00e0 parte fondamentale del \"corpus\" dell'opera bergmaniana.\nTrama.\nUna famiglia \u00e8 in vacanza sull'isola di F\u00e5r\u00f6 (situata nel Baltico, a nord di Gotland) : si tratta di due sposi, Martin e Karin, del giovane Minus, fratello di Karin, e del padre dei due, David. La ragazza \u00e8 appena uscita da un ospedale psichiatrico, e il padre riesce a vedere nella sua malattia soprattutto uno spunto letterario per il suo lavoro di scrittore. Il marito di Karin \u00e8 un medico dal temperamento razionale, che non si accorge delle attenzioni morbose della moglie verso il giovane Minus, al quale la donna confida le proprie allucinazioni a sfondo mistico-religioso. Ogni personaggio legge nell'animo degli altri (\"come in uno specchio\") la realt\u00e0 del disagio, dell'incomprensione e del proprio male di vivere. Con il proseguire della storia, i protagonisti vengono messi a confronto con dilemmi metafisici quali lo scopo della malattia, il ruolo della famiglia, il senso dell'arte, la ricerca dell'infinito e la presenza/assenza di Dio.\nUna sera Karin, ridestatasi nel cuore della notte, frugando tra le carte del padre ne trova il diario. Leggendolo, scopre amaramente di essere per il padre un mero oggetto di studio professionale, che ne descrive freddamente e con distacco il progredire della malattia mentale per trasporla in un suo romanzo. La donna sveglia il marito e in lacrime gli confida la scoperta. Martin cerca di rassicurarla dicendole che la ama. David e Martin partono per una gita in barca, mentre Karin, rimasta sola con il fratello, prima lo umilia sequestrandogli una rivista pornografica, poi lo interroga in latino; infine gli racconta le sue allucinazioni e gli rivela di non essere quasi pi\u00f9 innamorata del marito. Nel frattempo, in barca, Martin e David hanno una discussione circa lo stato di salute di Karin. Martin rimprovera a David la sua insensibilit\u00e0 verso la figlia, e quest'ultimo ammette di essere ormai cos\u00ec \"straniato\" da essere stato sull'orlo del suicidio poco tempo prima mentre soggiornava in Svizzera.\nAll'interno di un relitto sulla spiaggia, Karin abbraccia incestuosamente il fratello, per poi avere un attacco del suo male. Ristabilitasi dalla crisi, Karin dichiara di voler tornare in clinica e di non voler essere curata. Il padre le chiede perdono per l'egoismo mostrato nei suo confronti e per il tempo sprecato dietro alla sua \"cosiddetta arte\". Karin prepara le valigie in attesa dell'ambulanza che la riporter\u00e0 in ospedale, poi sale in solaio, dove si mette a parlare da sola, fino a quando urla di terrore, in preda a una crisi psicotica scatenata da una delle sue visioni: Dio le sarebbe apparso sotto forma di un ragno gigantesco, intenzionato a possederla: \"Non \u00e8 riuscito a penetrare in me, cos\u00ec ha strisciato sul mio petto, sul mio viso e se ne \u00e8 andato su per la parete. Ho visto Dio\". Arrivano infine gli infermieri per portare via Karin. Minus nelle scene finali parla con il padre chiedendogli di aiutarlo a superare i sensi di colpa e di angoscia provati per la sorella. David gli risponde in tono afflitto, indicandogli come sostegno la fede in Dio, unico conforto alla miseria e alla disperazione della condizione umana, un Dio che forse \u00e8 in realt\u00e0 soltanto l'amore degli uomini tra di loro. Il padre si allontana per preparare da mangiare, e Minus prende coscienza di aver parlato per la prima volta davvero con lui.\nProduzione.\nAlla fine del 1960 Bergman venne chiamato a lavorare nel Kungliga Dramatiska Teater di Stoccolma, diventandone ben presto il direttore. Circa in quel periodo inizi\u00f2 a pensare ad un film che nelle sue idee avrebbe dovuto essere \"un'opera da camera per il cinema\" strutturata alla maniera di un'opera teatrale strindberghiana. Bergman voleva ambientare il film su un'isola e, quando qualcuno gli segnal\u00f2 la piccola isola di F\u00e5r\u00f6 nel Mar Baltico, and\u00f2 a visitarla, trovandola perfetta per le riprese, a tal punto che in seguito la scelse come proprio rifugio.\nStile.\nUtilizzando in larga parte immagini nere e grigie \"alla Dreyer\", Bergman accantona ogni effetto che potrebbe distrarre l'attenzione dello spettatore dall'universo interiore dei personaggi che egli vuole illustrare. La drammaticit\u00e0 della situazione emerge dall'interno dei personaggi e non da quanto li circonda. Gli elementi scenografici sono ridotti al minimo, sono eliminati classici espedienti cinematografici come i flashback; il regista ci racconta i sogni e le fantasie dei protagonisti per mezzo delle parole piuttosto che per mezzo delle immagini. Il dialogo assume un'importanza fondamentale nell'economia del racconto. Il realismo rasenta il simbolismo.\nParticolare riflessione merita il finale del film, definito da alcuni critici \"verboso, didascalico ed enfatico\"; dove il personaggio di David, esprimendo il proprio concetto di Dio=Amore, illustra il punto di vista del regista in prima persona. Ma non \u00e8 un punto di vista \"assoluto\", in quanto Bergman non vuol convincere o convertire nessuno. Vuole semplicemente portare il pubblico a riflettere. Quella suggerita dal regista \u00e8 una soluzione \"personale\" al problema esistenziale, ma non \u00e8 l'unica n\u00e9 tantomeno quella definitiva o veritiera. In ogni caso il film \u00e8 stato anche interpretato rispetto alla visione bergmaniana sui limiti dell'arte: David vede \"oscuramente\", cio\u00e8 come in uno specchio, la tragedia della figlia Karin perch\u00e9 forse la \"filtra\" esteticamente, senza comprenderne cos\u00ec la pienezza."}
{"id": "748720", "revid": "363629", "url": "https://it.wikipedia.org/wiki?curid=748720", "title": "Bradypus variegatus", "text": "Il bradipo variegato (\"Bradypus variegatus\") \u00e8 un bradipo che vive nelle foreste dell'America centrale e meridionale.\n\u00c8 di gran lunga la specie pi\u00f9 comune e dall'areale pi\u00f9 vasto, visto che riesce a sopravvivere negli ambienti pi\u00f9 disparati (dalle foreste pluviali alle foreste di conifere, ai giardini pubblici).\n\u00c8 un animale solitario e sedentario, tende a non abbandonare mai l'albero su cui nasce.\nLe femmine di questa specie, nel periodo del calore, emettono un suono forte e acuto, molto simile ad un urlo femminile. Questa specie detiene inoltre il record di mammifero pi\u00f9 lento."}
{"id": "748721", "revid": "125225575", "url": "https://it.wikipedia.org/wiki?curid=748721", "title": "Paolo da Firenze", "text": "Egli oper\u00f2 nel periodo di transizione fra la musica medioevale e quella rinascimentale, nella corrente musicale che prese il nome di Ars nova.\nBiografia.\nSu Paolo esiste un'insolita mole di notizie rispetto agli altri compositori suoi contemporanei; la recente scoperta di un voluminoso manoscritto illustrato sulle sue musiche, ha consentito ai suoi biografi di ricostruire la sua attivit\u00e0 con una certa dovizia di particolari: Paolo nacque a Firenze, suo padre di nome Marco era di umili origini e Paolo aveva tre fratelli. Quando si dimise da abate il 16 giugno 1433, aveva 78 anni e questo ci fa scoprire la sua data di nascita.\nEgli divenne monaco benedettino intorno al 1380 e un suo ritratto si trova sul Codice Squarcialupi vestito da frate; l'8 marzo 1401 venne nominato abate del monastero di San Martino al Pino. Poco prima del 1417 divenne rettore del fiorentino ospizio di Orbatello dove rimase per circa dieci anni. Intorno al 1410 a Firenze, fece da supervisore alla compilazione del Codice Squarcialupi, la fonte pi\u00f9 importante delle musiche italiane dell'intero XIV secolo.\nNel 1436 Paolo mor\u00ec a Firenze. Egli visse pertanto per ben 81 anni, un periodo lunghissimo per i suoi tempi.\nLa sua musica.\nLa maggior parte delle musiche di Paolo sono state pubblicate a Firenze nel 1970, rendendo cos\u00ec facilmente disponibili le sue opere. Le sue musiche hanno degli aspetti conservatori ma anche progressisti rispetto all'epoca in cui sono state composte. Mentre la maggior parte dei suoi lavori appartiene alla musica profana ed \u00e8 tutta vocale, soltanto due composizioni di musica sacra (un \"Benedicamus Domino\" a due voci e un \"Gaudeamus omnes in Domino\" a tre voci) sono pervenute fino a noi. Quante composizioni sacre e profane scrisse \u00e8 difficile da immaginare, ma l'esplosione di interesse per la musica profana nel XIV secolo ci fa propendere per l'interpretazione che sia giusta la proporzione rispetto alle tipologie pervenuteci.\nLe sue composizioni di musica profana sono di tre tipologie diverse: 13 madrigali, 46 ballate (di alcune delle quali esistono soltanto dei frammenti e di altre esiste la attribuzione cancellata sulla partitura) e 5 canzoni profane. Tutta la sua musica \u00e8 scritta per due o tre voci ed \u00e8 databile al periodo precedente il 1410. Nessuna delle sue composizioni posteriori a tale data \u00e8 a noi nota.\nAltri frammenti trascritti in notazione moderna sono disponibili nel cosiddetto \"Codice Lowinsky\", dal nome del professore californiano che possiede l'originale nella sua libreria e che ha contribuito allo studio della musica di questo compositore. La prefazione del libro, stampato negli Stati Uniti, \u00e8 di Nino Pirrotta.\nLa questione pi\u00f9 strana sulla sua musica \u00e8 dovuta al fatto che nel Codice Squarcialupi esistono 32 pagine intestate al suo nome con un suo ritratto, ma queste sono inspiegabilmente bianche visto che Paolo fu il supervisore della compilazione del codice. Qualcuno sostiene che esse non fossero disponibili al momento della compilazione del Codice. Hoppin (p.466) suggerisce che Paolo fosse fuori Firenze nel momento in cui avvenne la scrittura del Codice, al servizio del Cardinale Acciaiuoli e questo sarebbe il motivo della mancanza.\nI madrigali di Paolo combinano lo stile italiano a quello francese e mostrano una notevole influenza della scuola dell'ars subtilior di Avignone, nella loro complessa ed intricata scrittura ritmica; molte di queste sono a due voci, una scelta conservatrice. Le ballate sono pi\u00f9 moderne; molte sono a tre voci e sono liriche e melodiche ma hanno una complessa struttura ritmica che richiama i canoni compositivi della scuola dell'ars subtilior. L'influenza di Landini, difficile da evitare in un compositore fiorentino del tardo XIV secolo, \u00e8 evidente sia nei madrigali che nelle ballate."}
{"id": "748722", "revid": "125727185", "url": "https://it.wikipedia.org/wiki?curid=748722", "title": "Leslie Caron", "text": "Biografia.\nNacque da una danzatrice franco-americana, Margeret Petit, e dal farmacista Claude Caron. Mentre il fratello maggiore Aimery segu\u00ec le orme paterne (si specializz\u00f2 come chimico), l'educazione di Leslie fu seguita dalla madre. A nove anni inizi\u00f2 a studiare danza classica e a sedici anni faceva gi\u00e0 parte del Ballet des Champs Elys\u00e9es di Roland Petit, diventano prima ballerina in opere importanti come \"Le jeune homme et la mort\" di Jean Cocteau.\nCinema.\nIl famoso attore e ballerino statunitense Gene Kelly la vide a Parigi e la scelse per interpretare al suo fianco il musical \"Un americano a Parigi\" (1951) diretto da Vincente Minnelli. L'attrice inizialmente designata, Cyd Charisse, aveva dovuto rinunciare al ruolo a causa di una gravidanza. La lavorazione tuttavia non fu facile per la Caron che non parlava inglese e non aveva confidenza con la macchina da presa.\nIn seguito al grande successo della pellicola, la casa di produzione Metro-Goldwyn-Mayer le propose un contratto a lungo termine, non vincolato ai soli musical. Tra i film di questo periodo sono da ricordare \"Lili\" (1953) di Charles Walters, con Mel Ferrer, che le valse una candidatura all'Oscar alla miglior attrice, \"La scarpetta di vetro\" (1955) ancora di Charles Walters, \"Pap\u00e0 Gambalunga\" (1955) di Jean Negulesco, nel quale duett\u00f2 con Fred Astaire, ma soprattutto \"Gigi\" (1958), diretta ancora da Vincente Minnelli, in cui recit\u00f2 e cant\u00f2 assieme a Louis Jourdan e Maurice Chevalier, altri due attori francesi che gi\u00e0 da tempo si erano affermati ad Hollywood.\nTra i suoi film non musicali vanno invece segnalati \"La casa del corvo\" (1951) di Fletcher Markle, \"L'uomo che capiva le donne\" (1959) di Nunnally Johnson, \"La nostra vita comincia di notte\" (1960) di Ranald MacDougall, \"Fanny\" (1961) di Joshua Logan, \"La stanza a forma di L\" (1962) di Bryan Forbes, per il quale ottenne una seconda candidatura all'Oscar alla miglior attrice, e \"L'attimo della violenza\" (1962) di Anthony Asquith, con David Niven. Intorno alla met\u00e0 degli anni sessanta la Caron, in ruoli brillanti che talora facevano emergere la sua \"allure\" europea, continu\u00f2 a recitare in varie commedie hollywoodiane, come \"Il gran lupo chiama\" (1964) di Ralph Nelson, al fianco di Cary Grant, \"Una ragazza da sedurre\" (1965) di Michael Gordon, accanto a Rock Hudson, e \"Spogliarello per una vedova\" (1966) di Arthur Hiller, ove ebbe come partner Warren Beatty. Nel 1966 fece parte del cast internazionale riunito per il film drammatico \"Parigi brucia?\" di Ren\u00e9 Cl\u00e9ment.\nIn seguito l'attrice si trasfer\u00ec in Europa, preferendo dedicarsi alla famiglia e a pellicole meno patinate e pi\u00f9 intimiste, come \"Il padre di famiglia\" (1967) di Nanni Loy, ove interpretava l'energica architetto e moglie di Nino Manfredi, \"L'uomo che amava le donne\" (1977) di Fran\u00e7ois Truffaut e \"Contratto\" (1980), film televisivo diretto da Krzysztof Zanussi, che la volle ancora nel 1982 nei suoi film \"La diva\" e \"Imperativo\". Nel 1970, interpretando un personaggio piuttosto inusuale, era tornata a Hollywood per recitare accanto a Richard Boone nel western \"La valle dei Comanches\" di Jerry Hopper. Di rilievo, negli anni settanta, fu la sua apparizione nel ruolo di Alla Nazimova in \"Valentino\" (1977) di Ken Russell, accanto a Rudolf Nureyev.\nTra i pochi protagonisti dell'epoca d'oro degli sfavillanti musical della MGM ancora in attivit\u00e0, la Caron, anche se non pi\u00f9 in ruoli da protagonista, continu\u00f2 a prendere parte a film importanti, tra cui \"Il danno\" (1992) di Louis Malle, \"Il commediante\" (1995) di Peter Chelsom, \"Chocolat\" (2000) di Lasse Hallstr\u00f6m e \"Le Divorce - Americane a Parigi\" (2003) di James Ivory. Le sue pi\u00f9 recenti apparizioni sono state in un episodio dell'ottava serie di \"Law &amp; Order - Unit\u00e0 vittime speciali\", \"Il ricordo\" (2007), e in una puntata della serie poliziesca francese \"Jo\" (2012), accanto a Jean Reno. Nel 2016 \u00e8 stata chiamata a fare parte del cast della serie TV britannica \"I Durrell - La mia famiglia e altri animali\".\nTeatro.\nLa Caron lavor\u00f2 anche in teatro. Nel 2010 recit\u00f2 nel ruolo di \"Madame Armfeldt\" nel \"musical\" \"A Little Night Music\" di Stephen Sondheim.\nVita privata.\nLeslie Caron si spos\u00f2 tre volte: la prima nel 1951 con George Hormel II, nipote del fondatore della Hormel, una societ\u00e0 di confezionamento della carne, dal quale divorzi\u00f2 nel 1954. Dal 1956 al 1965 fu sposata con Peter Hall, regista e direttore teatrale inglese e per lui trascur\u00f2 la carriera. Nonostante la nascita di due figli, Christopher John Hall (produttore televisivo) e Jennifer Carol Hall (scrittrice), il matrimonio fin\u00ec con un divorzio che fece epoca; il marito infatti, intentando la causa davanti ai giudici, indic\u00f2 l'attore Warren Beatty corresponsabile della fine del matrimonio, tanto che quest'ultimo dovette anche pagare parte delle spese processuali. I due avevano infatti avuto una relazione alcuni anni prima. Il suo ultimo matrimonio con Michael Laughlin dur\u00f2 dal 1969 al 1980. Negli anni novanta ha gestito l'hotel-ristorante \"Auberge la Lucarne aux Chouettes\" a Villeneuve-sur-Yonne."}
{"id": "748724", "revid": "599013", "url": "https://it.wikipedia.org/wiki?curid=748724", "title": "\u00c9dison M\u00e9ndez", "text": "Carriera.\nClub.\nDal 1997 al 2002 milit\u00f2 nella Sociedad Deportivo Quito. Nel 2004 si \u00e8 trasferito al Club Irapuato, squadra del campionato messicano di calcio con il quale ha giocato 16 partite e segnato 16 gol. A seguito della retrocessione dell'Irapuato l'anno seguente si trasfer\u00ec al Santos Laguna dove gioc\u00f2 14 partite e segn\u00f2 ben 14 gol.\nRitorn\u00f2 in Ecuador dove fu acquistato dal LDU Quito, squadra con cui vinse il campionato d'apertura ecuadoriano 2005.\nNel 2006, dopo aver partecipato al Mondiale, fu acquistato dal PSV Eindhoven con il quale nella stagione 2006-2007 segn\u00f2 18 gol in 27 partite, segnandone uno importantissimo contro l'Arsenal che valse la vittoria del negli ottavi di finale della Champions League.\nNazionale.\nCon la sua Nazionale ha partecipato ai Mondiali del 2002, del 2006 e del 2014. Nella rassegna del 2002 (la prima nella storia dell'Ecuador) segn\u00f2 un gol nella terza partita vinta per 1-0 contro la Croazia, segnando il primo gol nella storia della selezione sudamericana in un Mondiale, oltre che dare alla stessa la prima vittoria dell'Ecuador in un mondiale. Nel 2006 fu autore di due assist decisivi."}
{"id": "748726", "revid": "767487", "url": "https://it.wikipedia.org/wiki?curid=748726", "title": "Shining Sex", "text": "Shining Sex \u00e8 un film del 1975 diretto da Jes\u00fas Franco.\nFilm erotico noto anche con il titolo La Fille au Sexe Brillant.\nLo stesso Franco, undici anni pi\u00f9 tardi, ne gir\u00f2 un remake intitolato \"Sida, la peste del siglo XX\"."}
{"id": "748728", "revid": "110157", "url": "https://it.wikipedia.org/wiki?curid=748728", "title": "Weimar (Lahn)", "text": "Weimar (Lahn) \u00e8 un comune di 6.929 abitanti dell'Assia, in Germania.\nAppartiene al distretto governativo (\"Regierungsbezirk\") di Gie\u00dfen ed al circondario di Marburgo-Biedenkopf (targa MR)."}
{"id": "748730", "revid": "26891", "url": "https://it.wikipedia.org/wiki?curid=748730", "title": "Vittorio Emanuele (nave da battaglia 1904)", "text": ""}
{"id": "748731", "revid": "125214633", "url": "https://it.wikipedia.org/wiki?curid=748731", "title": "Gianfranco Mingozzi", "text": "Biografia.\nPassa l'adolescenza presso il paese d'origine, San Pietro Capofiume, una frazione di Molinella, in provincia di Bologna.\nSi laurea in legge all'Universit\u00e0 di Bologna e si diploma poi al Centro sperimentale di cinematografia di Roma. \u00c8 assistente alla regia di Federico Fellini in \"La dolce vita\" (1960), in cui compare anche come attore.\nSuccessivamente comincia a realizzare documentari, e ottiene diversi riconoscimenti tra cui il Leone d'oro al Festival di Venezia e la selezione agli Oscar del 1966 per \"Con il cuore fermo, Sicilia\" (1965), per il suo lavoro di documentarista.\nHa realizzato anche diversi film a soggetto, tra i quali \"Trio\" (1967), \"Sequestro di persona\" (1968), \"L'iniziazione\" (1986) e \"Tobia al caff\u00e8\" (2000).\nLascia parte del suo archivio cinematografico alla Cineteca di Bologna, che gli dedica un fondo .\nCuriosit\u00e0.\nNello spazio di pochi chilometri dalla citt\u00e0 d'origine di Mingozzi - per la precisione nella frazione Guarda - ha avuto i natali anche l'attore Gabriele Tinti, al quale Mingozzi intendeva dedicare un documentario biografico."}
{"id": "748732", "revid": "76963", "url": "https://it.wikipedia.org/wiki?curid=748732", "title": "Mario Placanica", "text": "\u00c8 noto per aver esploso il colpo di pistola che ha ucciso Carlo Giuliani durante gli scontri scoppiati in occasione del G8 a Genova, nel luglio 2001. Per tale vicenda \u00e8 stato indagato per omicidio e poi prosciolto per legittima difesa e uso legittimo delle armi\nIl coinvolgimento nei fatti di Genova.\nCome carabiniere di leva, era in servizio a Genova in occasione del G8 nel luglio 2001.\nIl 20 luglio il corteo delle Tute Bianche percorreva Via Tolemaide a seguito di regolare autorizzazione da parte della questura di Genova, quando venne caricato frontalmente da una compagnia di carabinieri del 3\u00ba Battaglione Lombardia. Ne scaturirono violenti scontri tra dimostranti e forze dell'ordine. Dopo circa un'ora di duro confronto il corteo venne attaccato lateralmente in Via Caffa da circa 70 carabinieri della compagnia \"Echo\" delle CCIR (Compagnie di Contenimento e Intervento Risolutivo). La carica fall\u00ec e un folto gruppo di manifestanti, come comprovato dalle fotografie agli atti, reag\u00ec e costrinse i militari a ritirarsi. Questi furono inseguiti da una quindicina di dimostranti per alcune decine di metri e si ricongiunsero con le altre forze dell'ordine presenti nella parte bassa di via Caffa e piazza Tommaseo, fermandosi all'altezza di piazza Alimonda.\nA supporto dell'operazione vi erano due Land Rover Defender. Durante la ritirata uno dei due mezzi (su cui si trovava il tenente colonnello Giovanni Truglio, secondo responsabile massimo delle compagnie speciali CCIR, create appositamente per affrontare le operazioni di ordine pubblico a Genova) riusc\u00ec ad allontanarsi dal luogo degli scontri, mentre l'altro rimase imbottigliato tra un cassonetto e i manifestanti. A bordo del mezzo, adibito ad uso-ambulanza, erano presenti Filippo Cavataio (carabiniere in ferma lunga, ventitreenne), Mario Placanica (ausiliario di vent'anni) e Dario Raffone (ausiliario anch'egli di vent'anni).\nSecondo disposizioni, Placanica sparava cercando di dare ai lacrimogeni una traiettoria a parabola, ma il maggiore Cappello, valutato come inefficace l'operato del carabiniere di leva e confiscatogli il lancia granate con il quale si lanciano i lacrimogeni, gli intim\u00f2 di aprirgli i dispositivi che avrebbe poi sparato lui. Il gas fuoriuscito aprendoli, per\u00f2, intossic\u00f2 transitoriamente Placanica che venne accompagnato in una via laterale per riprendersi. Durante il trasferimento assistette a scontri violenti e probabilmente anche per questo rigurgit\u00f2. Al che venne fatto salire sulla camionetta per esser trasportato al vicino ospedale San Martino.\nL'assalto al Defender.\nUna quindicina di dimostranti, appartenente al gruppo pi\u00f9 folto che si era scontrato con la carica dei carabinieri in Via Caffa, insegu\u00ec i militari in ritirata fino a piazza Alimonda. L'inseguimento si interruppe quando, lasciato indietro dall'intera compagnia seppur non isolato, uno dei due Defender che seguiva l'operazione di ordine pubblico venne fatto oggetto di attacchi da parte degli inseguitori. Il mezzo fu danneggiato a tergo e dal lato destro, con pietre, una palanchina di legno e un estintore rosso marca Sima di circa 6\u00a0kg di polvere estinguente quindi dal peso complessivo di circa 12 kg scarico e lanciato da notevole distanza riconosciuto in data 23.7.01 dalla titolare del distributore Q8 in via Tolemaide 13, Ernesta Neri. Dalle foto scattate in occasione dell'intervento dei carabinieri, durante la ritirata, sono visibili due estintori, uno portato a mano da un carabiniere, un altro a terra sull'asfalto. L'assalto fu accompagnato da urla quali \"bastardi, vi ammazziamo\", secondo quanto dichiarato al giudice da Massimiliano Monai uno degli indagati.\nLuciano Salvati, abitante della zona affermer\u00e0 che \"vi era un gran frastuono, sulla camionetta arrivava di tutto, presumibilmente pietre, e vi era gente intorno che inveiva contro gli occupanti, sembrava un assalto organizzato nei confronti del mezzo che purtroppo era rimasto isolato dagli altri.\"\nDall'ordinanza del P.M. si riporta testualmente: \"\"tale circostanza \u00e8 confermata indirettamente anche da quanto riferito da James Matthews la sera stessa durante una riunione di cui agli atti vi \u00e8 la registrazione del suo intervento. In tale circostanza il suddetto cerca, a suo dire, di dissuadere i manifestanti dalla aggressione: \"io corsi davanti alle persone che lanciavano oggetti contro il furgone e dissi loro di smettere. Se la polizia (quelli sul furgone) volevano ritirarsi doveva esserle permesso. Era il motivo per il quale eravamo l\u00ec non per uccidere dei poliziotti.\"\"\nLa persona che aveva usato la palanchina (definita trave dai mezzi di comunicazione) dichiarer\u00e0 al magistrato di aver visto il volto di un carabiniere, Raffone, di averne colpito la sagoma e di averlo poi visto accucciarsi.\" Placanica avrebbe cercato di proteggerlo, anche urlando \"finitela, andatevene!\".\nA loro dire, i carabinieri Placanica e Raffone furono feriti in questa fase dagli assalitori. Placanica al viso da pietre. Vi fu un tentativo di aprire le porte posteriori del mezzo e di tirare fuori i carabinieri.\nL'estintore, lanciato contro il mezzo, rimbalz\u00f2 contro la ruota di scorta. Successivamente Carlo Giuliani, con il viso coperto da un passamontagna, riprese da terra l'estintore e lo sollev\u00f2 in alto, dirigendosi con le braccia protese verso la parte posteriore del Defender, dove si trovava Placanica, il quale aveva gi\u00e0 estratto e armato la propria pistola prima ancora che l'estintore venisse sollevato dal dimostrante (causando l'allontanamento di alcuni degli assalitori) e, trovandosi a circa quattro metri di distanza da lui, esplose due proiettili, uno dei quali colp\u00ec Giuliani alla testa. Il fatto fu documentato da una celebre foto di Dylan Martinez, fotografo della Reuters.\nIl mezzo riusc\u00ec dopo pochi secondi a ripartire, investendo per due volte Giuliani rimasto a terra colpito dal proiettile. L'indentificazione del cadavere avvenne poco dopo, sebbene venne poi comunicata ai mezzi di comunicazione dopo alcune ore. I tre carabinieri riuscirono a mettersi in salvo raggiungendo i colleghi presenti a alcune decine di metri di distanza nella parte bassa di via Caffa.\nPlacanica, che tra i tre appariva ferito pi\u00f9 seriamente, fu portato subito al pronto soccorso, per essere poi prelevato per testimoniare sui fatti e riportato al pronto soccorso, dove gli furono riscontrate lievi escoriazioni, con una prognosi di 7 giorni. Anche Dario Raffone fu portato al pronto soccorso, riportando una prognosi di 8 giorni.\nSuccessivamente, il magistrato, data la gravit\u00e0 dei fatti, ordin\u00f2 una consulenza medico-legale dei due carabinieri, che ebbe il seguente esito:\n\"Placanica Mario il 20/7/2001 a seguito di traumatismi contusivi vari riport\u00f2 un trauma cranico con ferita lacero-contusa al vertice, una contusione semplice all\u2019avambraccio destro, ed una forte contusione alla gamba destra con edema diffuso a tutta la gamba. La ferita lacero-contusa al vertice \u00e8 del tutto compatibile con una pietrata. Le altre lesioni non hanno avuto caratteristiche tali da consentire un\u2019identificazione precisa del mezzo contundente\".\n\"Raffone Dario il 20/7/2001, a seguito di traumatismi contusivi vari riport\u00f2 una contusione escoriata alla met\u00e0 destra del viso, una contusione escoriata in sede scapolare destra, nonch\u00e9 contusioni varie agli arti superiori. La lesione al viso aveva caratteristiche tali da renderla compatibile con una pietrata, mentre quella in sede scapolare destra appare compatibile con un colpo di un corpo dotato di uno spigolo ad angolo retto quale, verosimilmente, una tavola. Le altre contusioni non presentavano caratteristiche tali da consentire ipotesi per precisare il mezzo contundente\".\nProcedimenti giudiziari.\nSull'assalto ai Carabinieri e sulla morte di Giuliani furono aperte inchieste giudiziarie.\nMario Placanica e Filippo Cavataio furono indagati per omicidio. Il 5 maggio 2003 il GIP Elena Daloiso, visto l'art. 409 c.p.p., ha prosciolto Cavataio escludendo \u00abuna sua responsabilit\u00e0 a qualunque titolo nella morte di Carlo Giuliani\u00bb e Placanica per uso legittimo delle armi, oltre che per legittima difesa come richiesto dal PM Silvio Franz. La richiesta di archiviazione si avvaleva di una consulenza tecnica della procura secondo la quale Placanica avrebbe sparato in aria ma il proiettile sarebbe rimbalzato su un sasso lanciato contro la camionetta e quindi reindirizzato verso Carlo Giuliani.\nLe foto hanno consentito di identificare tre persone, Massimiliano Monai e Eurialo Predonziani di Genova, Luca Finotti di Pavia. Massimiliano Monai si present\u00f2 agli inquirenti e si appell\u00f2 agli altri affinch\u00e9 si presentassero a testimoniare, ma il suo appello rest\u00f2 inascoltato. Eurialo Predonziani si present\u00f2 il 6 settembre, mentre il terzo, estraneo al gruppo, fu riconosciuto dalle foto dalla Digos di Pavia. I tre non diedero chiare spiegazioni sullo scopo dell'assalto ai carabinieri nel defender, descrivendo solo lo scenario di tensione causata dalle precedenti cariche delle forze dell'ordine che li avevano spinti in via Caffa, dove furono nuovamente caricati.\nDopo i fatti di Genova.\nLa raccolta fondi promossa dal quotidiano \"Libero\".\nAmmontava a 400.000 euro la somma che il quotidiano \"Libero\", diretto allora da Vittorio Feltri, consegn\u00f2 nel luglio 2002 a Mario Placanica. La cifra era il ricavato della sottoscrizione aperta dal giornale nel luglio precedente, \"per sostenere le spese legali e mediche del giovane militare coinvolto, suo malgrado, nei gravi incidenti di Genova\". Il direttore Vittorio Feltri ringrazier\u00e0 la generosit\u00e0 dei lettori, e spiegher\u00e0 la scelta di sostenere il carabiniere diventato \"simbolo non solo delle aggressioni fisiche, ma anche di una campagna di delegittimazione del lavoro delle forze dell'ordine\".\nIncidente d'auto.\nIl 3 agosto 2003, durante un periodo di congedo per malattia, mentre viaggiava da solo su una Ford Focus, Placanica fu vittima di un grave incidente perdendo il controllo del mezzo e gettandosi dallo sportello mentre l'auto finiva contro un albero, sulla statale 106, all'interno del comune di Belcastro, riportando la rottura di una clavicola, di alcune costole e la lesione di tre vertebre. Vittorio Colosimo, il legale di Placanica, afferm\u00f2 la sera dell'incidente: \"La dinamica dell'incidente stradale in cui \u00e8 rimasto coinvolto Mario Placanica non \u00e8 chiara. A prima vista, l'episodio appare inspiegabile\", e annunci\u00f2 la nomina di un perito ipotizzando un sabotaggio. Placanica temeva che qualcuno potesse danneggiare la sua auto per provocargli un incidente. La decisione non venne poi messa in atto. L'inchiesta aperta dalla procura di Catanzaro verr\u00e0 archiviata.\nDimesso dall'Arma dei Carabinieri.\nPlacanica \u00e8 stato dimesso dall'arma dei carabinieri nell'aprile 2005, perch\u00e9 valutato non idoneo al servizio, \"\"per infermit\u00e0 dipendente da causa di servizio\", e per tale ragione \"reimpiegabile nei ruoli civili dello Stato\". In disaccordo con la perizia, Placanica fece ricorso al TAR chiedendo una nuova perizia che lo dichiar\u00f2 mentalmente sano.\nProcesso ai manifestanti.\nIl 13 maggio 2005 l'avvocato Vittorio Colosimo ha annunciato la volont\u00e0 di Placanica di presentarsi in aula per testimoniare sui fatti (\"Mario Placanica risponder\u00e0 a tutte le domande dei cento avvocati dei no global, del pubblico ministero e del presidente del tribunale. Dir\u00e0 tutto quello che sa come ha fatto fin dall'inizio\"\"). L'avvocato ha successivamente messo in dubbio il congedo di Placanica, dichiarato inidoneo al servizio militare, e annunciato che l'intenzione dello stesso di cercare un'altra occupazione all'interno dello Stato, volendo rendersi utile e non vivere della pensione di servizio (\"\"Il mio assistito non \u00e8 e non vuole essere un parassita, che va in pensione dopo nove mesi di servizio, e combatter\u00e0 per ottenere un posto di lavoro dignitoso.\"). Inoltre l'avvocato ha denunciato minacce e accuse rivolte a lui stesso e a Placanica (\"Questo giovane \u00e8 stato definito 'nazista' e 'camicia bruna' e 'assassino' quando la jeep sulla quale si trovava in quel giorno non era in servizio di ordine pubblico ma era una sorta di ambulanza... Prima di entrare nell'Arma era iscritto alla Cgil cos\u00ec come il padre. Nemmeno il COCER gli ha manifestato vicinanza\"\").\nIl 26 settembre 2005, durante l'udienza del processo contro i No Global, Placanica si \u00e8 avvalso della facolt\u00e0 di non rispondere (concessagli, pur essendo chiamato come testimone e non come indagato, in quanto la sua posizione per la morte di Carlo Giuliani non era ancora stata archiviata in via definitiva). Si ipotizz\u00f2 che la sua scelta, contraria a quanto annunciato, potesse essere motivata da una possibile candidatura per Alleanza Nazionale in relazione a un congresso della quale aveva assistito pochi giorni prima dell'udienza.\n10 manifestanti furono riconosciuti colpevoli di devastazione e saccheggio, altri 13 per danneggiamento, 1 per lesioni.. Il reato di resistenza \u00e8 stato derubricato: la resistenza alla carica dei carabinieri, che dar\u00e0 il via agli scontri con gli appartenenti del corteo, \u00e8 stata scriminata come reazione ad atto arbitrario e di conseguenza non \u00e8 stata considerata costituire reato (in pratica la reazione alla carica dei carabinieri \u00e8 stata considerata legittima, per i tre imputati). Riguardo alla carica iniziale e all'operato delle forze dell'ordine, le testimonianze di due ufficiali dei Carabinieri e due funzionari della Polizia (Antonio Bruno, Mario Mondelli, Paolo Faedda e Angelo Gaggiano) sono state trasmesse ai pubblici ministeri per valutare l'ipotesi di un'accusa per falsa testimonianza (avrebbero riportato nelle loro descrizioni fatti rivelatisi non veritieri per giustificare il loro operato).\nCandidature politiche.\nNel 2006, in vista delle elezioni amministrative a Catanzaro, Placanica annuncia di volersi candidare alla carica di consigliere comunale con Alleanza Nazionale, di cui si era dichiarato sostenitore ed elettore, per poi candidarsi con la lista civica \"Catanzaro con Sergio Abramo\", a sostegno del candidato del centrodestra; ottiene per\u00f2 poche preferenze e non viene eletto.\nInterruzione della prescrizione.\nNel giugno 2006, la senatrice Haidi Giuliani, madre di Carlo Giuliani, ha inviato una raccomandata a Mario Placanica per interrompere i termini di prescrizione della causa civile di risarcimento danni. Giuliani ha dichiarato di non essere interessata a rivalersi su Placanica, ma piuttosto all'istruzione di un processo penale \"\"che faccia luce non solo su piazza Alimonda, su chi ha effettivamente sparato, ma anche sulle responsabilit\u00e0 politiche e sulla catena di comando\"\nPlacanica accusa i colleghi e si dichiara innocente.\nNel novembre 2006, Placanica ha rilasciato una intervista al quotidiano Calabria Ora.\nNell'intervista Placanica ricostruisce il clima di tensione di quei giorni:\n sottolineando la pressione a cui fu sottoposto dai suoi superiori a seguito della morte di Carlo Giuliani e soffermandosi sull'evitabilit\u00e0 del fatto. Nel corso dell'intervista Placanica ha citato diversi episodi, stigmatizzando come, a suo dire, nessuno fosse intervenuto per disperdere i manifestanti nonostante fosse evidente che il mezzo dove era non riusciva a spostarsi e come la reazione dei colleghi alla morte di Giuliani fu di compiacimento \nPlacanica in questa intervista sostiene anche di essersi ritrovato in \"un ingranaggio pi\u00f9 grande di lui\" e che sul G8 non sarebbe stata detta tutta la verit\u00e0, dando anche per vera l'ipotesi, gi\u00e0 formulata da inchieste indipendenti, relativa al fatto che la testa di Giuliani sarebbe stata colpita con un sasso mentre questi giaceva a terra morto, nel periodo di tempo in cui le Forze dell'Ordine non facevano avvicinare giornalisti e manifestanti al corpo.\nSempre su \"Calabria Ora\", affermer\u00e0 nuovamente (questa dichiarazione era stata fatta in pi\u00f9 interviste anche in precedenza) di non essere mai stato un gran tiratore: \n e sostiene esplicitamente che la dichiarazione di non idoneit\u00e0 sia stata data per tenerlo volontariamente fuori dall'Arma \nArrivando a suggerire che le stesse cure a base di psicofarmaci a cui era stato sottoposto avessero lo scopo di renderlo non idoneo \nIn un'intervista rilasciata a \"GrNews.it\" il giorno dopo la pubblicazione dell'intervista su \"Calabria Ora\", Placanica si dir\u00e0 d'accordo sulla necessit\u00e0 di istituire una commissione d'inchiesta sul G8 \nNel mese di agosto 2007 Mario Placanica si affida all'avvocato Carlo Taormina conferendogli l'incarico di intraprendere \"tutte le iniziative giudiziarie necessarie al ristabilimento della verit\u00e0 sulla complessiva vicenda che lo riguarda a partire dai tragici fatti di Genova\", con un particolare riferimento ai momenti precedenti e successivi alla morte di Carlo Giuliani, affermando nuovamente di non averlo ucciso lui. L'esortazione a rivisitare la vicenda avrebbe infatti il fine di \"mettere in condizione l'autorit\u00e0 giudiziaria di valutare giuridicamente il comportamento di chi, diverso da lui, esplose il colpo d'arma da fuoco che attinse al capo di Carlo Giuliani\". La decisione di affidarsi a un avvocato \u00e8 stata presa in accordo con la moglie di Placanica, Sveva Mancuso. L'avvocato Taormina specifica infatti che \nNuove minacce di morte.\nIl 29 gennaio 2007 Placanica ha sporto denuncia per un presunto tentativo di investimento da parte di un fuoristrada. Di recente aveva ricevuto, inoltre, numerose minacce di morte sul telefono della moglie.\nSottoposto a intercettazioni.\nNell'agosto 2007 il settimanale Panorama d\u00e0 la notizia che durante un'indagine su un presunto spaccio di droga, scaturita nel 2004 con la denuncia da parte della moglie di Placanica per un tentativo di estorsione, i carabinieri del Reparto operativo di Catanzaro avevano posto sotto controllo le utenze telefoniche di Placanica e della moglie, oltre a nascondere delle cimici nell'auto della coppia.\nNelle intercettazioni pubblicate dal settimanale, provenienti dall'informativa stilata nell'ottobre 2006, risulta che Placanica lamentasse spesso di aver subito pressioni tali da procurargli problemi psichici (\"Mi hanno distrutto il cervello\") e che si fosse accorto di essere pedinato e intercettato (convinzione forse rafforzata dall'aver notato chi stava effettivamente indagando su di lui).\nNei dialoghi raccolti sia per telefono sia nei viaggi in auto (stando a Panorama questi ultimi a volte frutto di sfoghi fatti a voce alta) si trovano accuse nei confronti di un colonnello di Palermo che dopo i fatti del G8 avrebbe intimorito la sua famiglia (\"perch\u00e9 il ragazzo lo gestiamo noi\"\"), ragionamenti sull'ipotesi (formulata da alcuni gruppi che hanno cercato di ricostruire i fatti di piazza Alimonda) che non sia stato lui a sparare a Giuliani e che siano state scambiate le pistole dopo il suo ricovero, cos\u00ec come accuse nei confronti del Comitato Nazionale dell'Ordine e della Sicurezza Pubblica, un organo del Ministero dell'Interno:\nNelle intercettazioni sarebbero presenti anche valutazioni su quanto avvenuto durante le manifestazioni, in cui Placanica si dice impressionato per quanto visto:\npur ritenendo che il suo operato tra le forze dell'ordine che gestivano l'ordine pubblico in quei giorni fosse corretto:\nStando a quanto riportato da Panorama, secondo Placanica il venerd\u00ec in cui ci furono gli scontri doveva avvenire un attentato terrorista, di matrice islamica, consistente nel dirottare un aereo per farlo poi precipitare nella \"zona rossa\". Sempre secondo quanto riportato dal settimanale Placanica temeva di essere rapito, da persone straniere, ma non legate al movimento no-global.\nAnche a seguito della pubblicazione di questo documento, Placanica affider\u00e0 mandato all'avvocato Carlo Taormina, per analizzare tutto ci\u00f2 in cui \u00e8 stato coinvolto dai fatti di Genova in poi (dall'ipotesi che non sia stato un suo colpo a uccidere Giuliani, fino alla pubblicazione delle intercettazioni, passando per il congedo dell'Arma e i supposti tentativi di omicidio) ed eventualmente agire per vie legali se necessario.\nNell'agosto 2008 Mario Placanica, assistito dal legale Carlo Taormina, ha sporto denuncia contro ignoti per l'omicidio di Carlo Giuliani. Secondo la tesi le perizie di parte effettuate su resti di Giuliani dimostrebbero l'assenza di residui dovuti alla camiciatura del proiettile: essendo i proiettili usati da Placanica, come quelli in dotazione degli altri sottoufficiali, camiciati, questo fatto escluderebbe che i colpi mortali siano partiti dalla sua pistola. Taormina ha aggiunto che i colpi potrebbero essere partiti dall'arma di un ufficiale o da quella di un civile.\nLa sentenza della Corte Europea dei diritti dell'uomo.\nNell'agosto del 2009 la Corte Europea dei diritti dell'uomo, cui i familiari di Carlo Giuliani erano ricorsi, ha stabilito che Mario Placanica ag\u00ec per legittima difesa. Nella sentenza si legge che \u00abil militare non \u00e8 ricorso a un uso eccessivo della forza. La sua \u00e8 stata solo una risposta a quello che ha percepito come un reale e imminente pericolo per la sua vita e quella dei colleghi\u00bb.\nLa stessa corte, dopo aver escluso la violazione dell'art. 2 della Convenzione europea, relativo agli obblighi positivi a proteggere la vita, ha tuttavia rilevato alcune carenze nel rispetto degli obblighi procedurali previsti dallo stesso articolo, condannando lo Stato italiano a pagare 40.000 euro ai familiari di Carlo Giuliani, 15.000 euro a ciascuno dei genitori e 10.000 euro alla sorella, in quanto \u00able autorit\u00e0 italiane non hanno condotto un'inchiesta adeguata sulle circostanze della morte del giovane manifestante\u00bb e che non fu avviata un'inchiesta per identificare \u00able eventuali mancanze nella pianificazione e gestione delle operazioni di ordine pubblico\u00bb\nIl 24 marzo 2011 la Corte europea dei diritti dell'uomo di Strasburgo ha emesso una nuova sentenza, questa volta definitiva, assolvendo pienamente lo Stato Italiano, per non aver violato la Convenzione europea per la salvaguardia dei diritti dell'uomo e delle libert\u00e0 fondamentali.\nDenuncia, indagine e assoluzione per l'accusa di violenza sessuale e maltrattamenti contro minore.\nIl 19 novembre 2009 \u00e8 stata diffusa la notizia che Mario Placanica \u00e8 indagato dalla Procura della Repubblica di Catanzaro con l'accusa di violenza sessuale su minore e maltrattamenti nei confronti di una bambina che all'epoca dei fatti, avvenuti dall'agosto 2006 all'agosto 2007, aveva 11 anni. La madre della bambina ha sporto denuncia nel maggio 2008, mentre l'incidente probatorio si \u00e8 svolto il 18 novembre 2009. Placanica \u00e8 difeso dall'avvocato Salvatore Sacco Sarag\u00f2 del Foro di Catanzaro.\nIl 3 luglio 2012 il giudice dell'udienza preliminare di Catanzaro, accogliendo la richiesta della Procura, rinvia a giudizio Placanica con l'accusa di violenza sessuale ai danni della figlia minorenne della sua ex convivente. Il 28 giugno 2013 il tribunale ha rigettato la richiesta della difesa di improcessabilit\u00e0 per disturbi mentali.\nNell'ottobre 2017, a nove anni dalla denuncia, Placanica viene assolto da tutte le accuse dal tribunale di Catanzaro, su richiesta dello stesso pubblico ministero, \"perch\u00e9 il fatto non sussiste\"."}
{"id": "748734", "revid": "17654", "url": "https://it.wikipedia.org/wiki?curid=748734", "title": "La Fille au Sexe Brillant", "text": ""}
{"id": "748736", "revid": "113611165", "url": "https://it.wikipedia.org/wiki?curid=748736", "title": "Voci ancestrali", "text": "Voci ancestrali (\"Ancestral Voices\") \u00e8 un racconto di fantascienza del 1933 scritto dallo statunitense Nathan Schachner e pubblicato per la prima volta sulla rivista fantascientifica \"Astounding Stories of Super-Science\" nel dicembre del 1933.\n\u00c8 una storia basata sul viaggio nel tempo in cui l'autore - ebreo - indirizza una critica satirica verso l'odio razziale portato avanti dal Nazismo.\nNel racconto \u00e8 per la prima volta analizzato il celebre paradosso temporale \"dell'avo\" o \"del nonno\". Secondo tale paradosso, se, potendo viaggiare indietro nel tempo, si giungesse a prima della propria nascita e si uccidesse un proprio antenato (ad esempio il proprio nonno o padre) si dovrebbe di conseguenza smettere di esistere, in quanto non si verrebbe mai generati. Se cos\u00ec fosse, \u00e8 per\u00f2 chiaro che non si sarebbe mai potuti andare indietro nel tempo e commettere l'omicidio.\nTrama.\nUn viaggiatore nel tempo dal 1935 giunge nell'antica Aquileia; qui, per difendere la propria vita, si vede costretto ad un certo punto ad uccidere un unno che lo aveva attaccato. Il viaggiatore scompare, e lo stesso accade a migliaia di altre persone che vivevano nel tempo da cui egli era venuto. Ci\u00f2 accade perch\u00e9 l'unno viene ucciso prima che possa generare dei figli e avere cos\u00ec una discendenza, la quale, dopo la sua morte prematura, non pu\u00f2 pi\u00f9 esistere. Uno dei discendenti scomparsi \u00e8 Adolf Hitler, descritto in maniera caricaturale.\nOltre che sfruttare il tipico gusto per il paradosso, il racconto vuole dunque dimostrare chiaramente l'assurdit\u00e0 di un mito come quello della purezza razziale: l'\"ariano\" Hitler potrebbe essere nientemeno che discendente di un unno, e per di pi\u00f9 al pari di altre genti europee, asiatiche o americane.\nEdizione italiana.\nIl racconto \u00e8 stato pubblicato una sola volta in italiano, in appendice al volume \"Il Giardino del tempo. Il terzo libro della fantascienza\" a cura di Sergio Solmi, dalla casa editrice Einaudi, Torino, il 14 maggio 1983, nella traduzione di Raffaella Solmi."}
{"id": "748737", "revid": "1904508", "url": "https://it.wikipedia.org/wiki?curid=748737", "title": "Vincenzo Ottorino Gentiloni", "text": "Biografia.\nCattolico impegnato nel sociale.\nIl conte del Sacro Romano Impero Vincenzo Ottorino Gentiloni fu dirigente dell'Azione Cattolica, presidente dell'Unione cattolica romana e del Comitato regionale marchigiano. Nel luglio del 1909 ebbe da papa Pio X la direzione dell'Unione Elettorale Cattolica Italiana, della quale mantenne la guida fino a poco prima della scomparsa.\nL'Unione Elettorale era succeduta all'Opera dei Congressi, sciolta da Pio X il 28 luglio 1904 a causa dei perduranti contrasti tra \"intransigenti\" (contrari a qualsiasi accordo con lo Stato unitario - il Regno d'Italia - che aveva occupato ed estromesso lo Stato Pontificio) e \"transigenti\" (ovvero i fautori di un accordo con i liberali risorgimentali). Il conte Gentiloni era schierato con i transigenti: egli, infatti, sosteneva la monarchia ed il governo contro l'avanzata socialista, marxista e anarchica volta non solo verso di essi, ma anche verso tutta o buona parte del patrimonio di valori tradizionali del mondo cattolico. \nLa nomina di Gentiloni alla direzione dell'Unione Elettorale nel 1909 giungeva poco dopo la condanna da parte del papa delle sessantacinque proposizioni moderniste contenuta nel decreto \"Lamentabili sane exitu\" del 3 luglio 1907, e dopo la scomunica del modernismo stesso, additato a sintesi di tutte le eresie, contenuta nell'enciclica \"Pascendi Dominici gregis\" dell'8 settembre successivo.\nIl Patto e il Partito Liberale filocattolico.\nNel 1912, nonostante non fosse ancora stato revocato il \"non expedit\" decretato dal papa Pio IX, Gentiloni, nella sua funzione di massimo responsabile dell'UECI, concluse con Giovanni Giolitti l'accordo che andr\u00e0 sotto il nome, appunto, di Patto Gentiloni, basato su tre direttrici fondamentali:\nNello spirito del Patto, Gentiloni e Giolitti diedero vita all'Unione Liberale del periodo immediatamente precedente alla prima guerra mondiale, al quale s'ispireranno, dopo la seconda guerra mondiale, i fondatori del Partito Liberale Italiano.\nNel Partito Liberale, fondato nel 1912, venivano perci\u00f2 a confluire il filone risorgimentale pi\u00f9 istituzionale, legato alla tradizione della destra storica, e il filone cattolico largamente maggioritario nel Paese, anche se fino ad allora sostanzialmente escluso dalla partecipazione ufficiale alla legislazione e all'amministrazione dello Stato. Tale partito nell'epoca prefascista ebbe quindi un orientamento monarchico, cattolico e tradizionalista.\nNelle Elezioni politiche italiane del 1913 - le prime della storia italiana a suffragio universale maschile - il PL ottenne uno schiacciante successo. Favorendo l'elezione di quei candidati che si fossero impegnati a rispettare i tre punti del Patto Gentiloni, l'azione del conte ribalt\u00f2 di colpo la sudditanza politica del cattolicesimo in Italia prodottasi dopo l'unificazione nazionale.\nIncarichi pontifici.\nFu uno dei cinque camerieri d'onore di spada e cappa di numero, apparteneva alla Congregazione dei Sacconi ed era governatore del Sacramento e di Maria Santissima del Carmine in Trastevere.\nMorte.\nAllo scoppio della prima guerra mondiale, il conte Gentiloni si arruol\u00f2 nell'esercito come ufficiale di artiglieria. Tornato a casa per un congedo, si ammal\u00f2 di febbre infettiva (probabilmente tifo) e, dopo 15 giorni, mor\u00ec a Roma, appena cinquantenne."}
{"id": "748738", "revid": "83549", "url": "https://it.wikipedia.org/wiki?curid=748738", "title": "Ariadne", "text": "Biografia.\nFiglia dell'imperatore Leone I (457-474) e della moglie di questi Elia Verina, era sorella di Leonzia. Spos\u00f2 l'isaurico Tarasicodissa (466), che prese il nome greco di Zenone. Il capo degli isaurici, popolazione soggetta al governo di Costantinopoli nella regione sudorientale dell'Anatolia, aveva aiutato Leone I a liberarsi dell'ingombrante appoggio del partito alano, guidato dal \"magister militum\" Aspar. In cambio di questo aiuto, Leone concesse la mano della figlia primogenita a Tarasicodissa. Nel 467 nacque il primo (e, a quanto sappiamo, unico) figlio generato dalla coppia, al quale fu imposto il nome del nonno, Leone.\nGli anni immediatamente seguenti videro la sconfitta imperiale dinanzi al porto di Cartagine contro la flotta vandala (468) e la temporanea ripresa del partito alano fino al 471, anno in cui i vertici di questa fazione politica (Aspar e i suoi figli) vennero linciati dalla folla di Costantinopoli nell'Ippodromo. L'occasione che scaten\u00f2 la rivolta (dietro la quale poteva forse essere coinvolto anche Tarasicodissa-Zenone) fu il tentativo di associare al potere imperiale l'altro genero dell'imperatore Leone, l'alano Patrikios, figlio di Aspar, che nel frattempo aveva sposato Leonzia, secondogenita di Leone I e Verina. Scomparsi dalla scena gli oppositori alani, Zenone rimase padrone della scena politica e riusc\u00ec ad ottenere, nel 473, la nomina del figlio Leone a cesare, successore designato.\nL'anno seguente Leone I mor\u00ec e gli succedette il nipote, Leone II, di appena sette anni, sotto la tutela del padre, che ottenne la propria proclamazione a co-imperatore con il figlio.\nQuando lo zio Basilisco usurp\u00f2 il trono di Zenone, nel 475, Ariadne lasci\u00f2 la madre e fugg\u00ec in Oriente col marito; secondo Evagrio Scolastico e Giovanni Malala, Ariadne fugg\u00ec da Costantinopoli dopo il marito, mentre la \"Vita di Daniele Stilita\" afferma che fuggirono insieme, prima a Calcedonia, poi in Isauria.\nDopo la morte del marito Zenone, influ\u00ec sul Senato, i dignitari e l'esercito, affinch\u00e9 la scelta del successore cadesse sul \"silentiarius\" Anastasio (491-518) che spos\u00f2 una volta salito al trono.\nUn ritratto di questa imperatrice, uno dei rari esempi della scultura ufficiale della prima et\u00e0 bizantina, di probabile fattura costantinopolitana, \u00e8 conservato ai Musei Vaticani. La scultura, in epoca rinascimentale, si trovava nella navata sinistra di San Giovanni in Laterano, essendo identificato al tempo come ritratto di Elena, madre di Costantino. Il ritratto, in marmo bianco era arricchito da pietre nere incastonate al posto delle pupille e dal colore rosso del copricapo, con decorazioni in foglia d'oro.\nEsistono due valve di pentadittici aburnei molto simili in cui \u00e8 stata riconosciuta l'imperatrice Ariadne: uno al Kunsthistorisches Museum di Vienna e uno al Museo del Bargello di Firenze."}
{"id": "748739", "revid": "729019", "url": "https://it.wikipedia.org/wiki?curid=748739", "title": "San Giorgio Maggiore (isola)", "text": "L'Isola di San Giorgio Maggiore \u00e8 una piccola isola, situata di fronte a piazza San Marco a Venezia. Separata dall'isola della Giudecca dal piccolo canale della Grazia, \u00e8 bagnata anche dal canale della Giudecca, dal bacino San Marco, dal canale di San Marco e, a sud, dalla laguna; fa parte del sestiere di San Marco.\nStoria.\nDalla fondazione della citt\u00e0 l'isola era di propriet\u00e0 della famiglia patrizia dei Memmo; da ci\u00f2, il nome di \"Isola Memmia\". Essendovi stata fondata, nell'VIII-IX sec., una chiesetta in legno intitolata a San Giorgio, l'isola prese il nome di \"Maggiore\" per distinguerla dall'isola di San Giorgio in Alga. Venne donata nel 982 dal doge Tribuno Memmo ad un monaco benedettino, Giovanni Morosini. Questi decise di bonificare l'area adiacente alla chiesa per costruire un monastero (il monastero di San Giorgio Maggiore), di cui fu il primo abate.\nA testimonianza dell'importanza culturale raggiunta nei secoli dal monastero, si erge maestosa la facciata della Basilica di San Giorgio Maggiore, progettata da Andrea Palladio, elemento essenziale del panorama osservabile dalla piazzetta di San Marco e in molti quadri di vedutisti. Durante le spoliazioni napoleoniche, il monastero fu soppresso quasi completamente e le opere d'arte ivi conservate, tra le quali le famose nozze di Cana del Veronese spedite al Louvre. L'isola divenne un presidio militare, e lo rimase anche con i governi dell'Impero austro-ungarico e del Regno d\u2019Italia. Sul lato nord dell'isola furono creati la darsena, separata dal bacino di San Marco da una banchina provvista di due torrette, ed i magazzini di servizio. In questo modo l'isola pot\u00e9 essere individuata come porto franco.\nNel 1951 il Governo Italiano concesse l'utilizzo del monastero e delle aree adiacenti alla Fondazione Giorgio Cini, creando i presupposti per il processo di restauro e riqualificazione. I lavori di restauro dell'ex-monastero benedettino furono condotti da Ferdinando Forlati, mentre nuovi edifici vennero realizzati al fine di istituire i centri marinaro e arti e mestieri della Fondazione. Autore di questi progetti fu l'architetto Luigi Vietti, che bonificando un'ulteriore area, riusc\u00ec costruire un anfiteatro all'aperto, il Teatro Verde, inaugurato nel 1954; l'opera - firmata insieme ad Angelo Scattolin- richiama, sia i teatri antichi, sia i teatri di verzura delle ville venete.\nSempre sull'isola, da qualche tempo non \u00e8 pi\u00f9 attivo l'Istituto Professionale per le Attivit\u00e0 Marinare \"Giorgio Cini\": attualmente, in parte del complesso che ospitava la scuola nautica e dopo un elegante restauro, ha sede il Centro Sportivo di Eccellenza della Compagnia della Vela di Venezia, con la sua scuola vela e i suoi eventi correlati, mentre in quelli che furono i vari ambienti del centro Arti e Mestieri trovano spazio la residenza Vittore Branca e Le stanze del vetro della Fondazione Cini."}
{"id": "748740", "revid": "1226", "url": "https://it.wikipedia.org/wiki?curid=748740", "title": "Isola di San Giorgio Maggiore", "text": ""}
{"id": "748743", "revid": "125936519", "url": "https://it.wikipedia.org/wiki?curid=748743", "title": "Choloepus", "text": "Choloepus \u00e8 un genere di mammiferi xenarthri originari dell'America centrale e meridionale, che fanno parte della famiglia monotipica Choloepodidae, costituita dai bradipi didattili (\"didattilo\" deriva dal greco e significa \"dalle due dita\": in realt\u00e0 due \u00e8 il numero di unghie, poich\u00e9 le dita sono tre). Le due specie di \"Choloepus\" (il cui nome significa \"piede zoppo\") sono il bradipo didattilo di Linneo (\"Choloepus didactylus\") ed il bradipo didattilo di Hoffmann (\"Choloepus hoffmanni\"). Entrambe le specie erano credute gli unici membri sopravvissuti dell'estinta famiglia di Megalonychidae, ma pi\u00f9 recenti risultati molecolari hanno dimostrato che questi animali sono pi\u00f9 vicini tassonomicamente agli estinti bradipi della famiglia Mylodontidae.\nSistematica.\nSopravvivono solo due specie di bradipo didattilo, le uniche due appartenenti al genere \"Choloepus\" ed alla famiglia \"Megalonychidae\":\nLe due specie sono piuttosto simili sia in termini di costituzione corporea che di abitudini: entrambe si nutrono di frutta, bacche, foglie. La digestione pu\u00f2 durare addirittura un mese, a causa del metabolismo estremamente lento di questo animale. Come tutti i bradipi, anche i bradipi didattili non sono in grado di regolare la temperatura corporea, e questo li costringe a vivere in posti a clima costantemente caldo e umido. Il periodo di gestazione \u00e8 di circa 10 mesi: la femmina partorisce a testa in gi\u00f9, il piccolo nasce gi\u00e0 munito di artigli.\nEvoluzione.\nUno studio sul retrovirus e sul DNA mitocondriale suggerisce che \"C. didactylus\" e \"C. hoffmani\" si siano separati geneticamente da 6 a 7 milioni di anni fa. Inoltre, sulla base delle sequenze della subunit\u00e0 I del citocromo c ossidasi, \u00e8 stata riportata una data di divergenza simile (circa 7 milioni di anni fa) tra le due popolazioni di \"C. hofmanni\" separate dalle Ande.\nRelazione con il bradipo tridattilo.\nEntrambi i tipi di bradipo esistenti tendono ad occupare le stesse foreste; nella maggior parte delle aree, predomineranno congiuntamente una specie di bradipo tridattilo (\"Bradypus\"), generalmente pi\u00f9 piccola e pi\u00f9 lenta, ed una singola specie del bradipo didattilo. Sebbene simile nell'aspetto generale, la relazione tra i due generi non \u00e8 stretta. Recenti analisi filogenetiche supportano l'analisi dei dati morfologici degli anni '70 e '80, indicando che i due generi non sono strettamente correlati e si sono adattati ad uno stile di vita arboricolo indipendentemente l'uno dall'altro. Da questo studio, tuttavia, non era chiaro da quale ramo si fossero evoluti i bradipi tridattili. Sulla base di confronti morfologici, si riteneva che i bradipi didattili fossero filogeneticamente posizionati all'interno di una delle divisioni dei bradipi caraibici. Sebbene i dati usati negli studi siano stati raccolti su oltre 33 diverse specie di bradipi analizzando la loro struttura ossea, molte delle relazioni tra i cladi sull'albero filogenetico non erano ancora chiare.\nGran parte delle prove morfologiche a sostegno dell'ipotesi della difilica si basava sulla struttura dell'orecchio interno. La maggior parte degli studi morfologici concluse che l'evoluzione convergente \u00e8 il meccanismo che ha portato agli odierni bradipi. Ci\u00f2 significa che i generi esistenti hanno sviluppato tratti analoghi, come metodi di locomozione, dimensioni, habitat e molti altri tratti indipendentemente l'uno dall'altro rispetto al loro ultimo antenato comune. Ci\u00f2 rende gli odierni bradipi arboricoli \"uno degli esempi pi\u00f9 eclatanti di evoluzione convergente conosciuti tra i mammiferi\".\nI dati molecolari ottenuti di recente dalle sequenze di collagene e DNA mitocondriale sono in linea con l'ipotesi difilica (evoluzione convergente), ma hanno ribaltato alcune delle altre conclusioni ottenute dalla morfologia. Queste indagini collocano i bradipi didattili insieme ai mylodontidi e ai bradipi tridattili all'interno di Megatherioidea, vicino a \"Megalonyx\", megatheriidi e nothrotheridi, rendendo polifiletica la famiglia precedentemente riconosciuta dei Megalonychidae, spostando sia i bradipi didattili sia i bradipi dei Caraibi al di fuori di questa famiglia e lontano da \"Megalonyx\". I bradipi caraibici sono posti in un separato ramo basale dell'albero evolutivo dei bradipi.\nIl seguente albero filogenetico della famiglia dei bradipi si basa sui dati della sequenza del DNA mitocondriale e del collagene (vedi Fig.4 di Presslee \"et al.\", 2019)."}
{"id": "748744", "revid": "78273", "url": "https://it.wikipedia.org/wiki?curid=748744", "title": "Unimol", "text": ""}
{"id": "748745", "revid": "1543377", "url": "https://it.wikipedia.org/wiki?curid=748745", "title": "Le correnti dello spazio", "text": "Le correnti dello spazio (\"The Currents of Space\") \u00e8 un romanzo di fantascienza di Isaac Asimov pubblicato nel 1952. La sua collocazione cronologica all'interno della serie del Ciclo dell'Impero \u00e8 a tutt'oggi difficile da stabilire: i fatti di questo libro sono indubbiamente susseguenti a \"Il tiranno dei mondi\" e precedenti a \"Paria dei cieli\" ma, come Asimov stesso stabilisce nella prefazione di Preludio alla Fondazione, \"Le correnti dello spazio\" dovrebbe essere il primo, nell'ordine di successione interna del ciclo.\nLa collocazione nel ciclo dell'Impero \u00e8 puramente cronologica, dato che l'unico vero collegamento \u00e8 il nome di Trantor. Gli eventi sono slegati da quelli narrati negli altri romanzi di Asimov, in quanto la storia era nata come a s\u00e9 stante e solo dopo decenni l'autore ha deciso di riunire la sua produzione in un ciclo (a differenza della progressiva costruzione della \"Storia futura\" di Robert A. Heinlein).\nIn linea con le limpide e rigorose trattazioni scientifiche di Asimov, nelle pagine conclusive \u00e8 presentata un'esposizione sistematica della nucleosintesi degli elementi chimici all'interno delle stelle, su cui poggia l'affascinante idea delle devastanti correnti spaziali.\nTrama.\nUno scienziato terrestre invia, prima di atterrare sul pianeta Sark, un messaggio urgente: il vicino pianeta Florina sarebbe vicino alla distruzione. Egli viene per\u00f2 catturato da un misterioso personaggio e sottoposto a un trattamento che gli provoca la perdita della memoria e di alcune facolt\u00e0 intellettive. Viene ritrovato in stato semivegetativo nei pressi di un villaggio di Florina dal Borgomastro Myrlyn Terens e dall'operaia tessile Valona March, i quali se ne prendono cura e gli danno il nomignolo Rik.\nUn anno dopo, Rik comincia a ricordare brandelli del suo passato, sicch\u00e9 i tre, assieme a diversi agenti segreti di Trantor, grande potenza interplanetaria, cercano di indagare sul pericolo che incomberebbe su Florina. Alla questione si interessa non poco anche Fife, il pi\u00f9 potente e ricco dei cinque signori feudali di Sark, dal momento che Florina \u00e8 l'unico mondo su cui si coltiva il kyrt, una pianta dalle cui fibre, opportunamente lavorate negli opifici, si ricava il tessuto pi\u00f9 pregiato della Galassia, fonte primaria della potenza economica di Sark.\nFra una scia di omicidi, intrighi e peripezie dei protagonisti, che coinvolgono anche Samia, la figlia prediletta di Fife, la resa dei conti avviene nell'Ambasciata trantoriana su Sark, dove Valona smaschera Terens e il suo ingenuo piano per liberare Florina dal dominio sarkita, mentre l'ambasciatore Abel, con l'aiuto di un altro scienziato, Junz, fa luce su ci\u00f2 che Rik aveva scoperto prima del trattamento: una corrente spaziale di atomi di carbonio, attraversando il sole di Florina, ne avrebbe causato una spaventosa e improvvisa esplosione. Florina viene perci\u00f2 evacuato e Fife rinuncia definitivamente al suo monopolio sul kyrt e al suo potere economico sui mondi vicini, dando cos\u00ec via libera alla definitiva affermazione dell'Impero di Trantor su tutta la Galassia."}
{"id": "748746", "revid": "696149", "url": "https://it.wikipedia.org/wiki?curid=748746", "title": "Universit\u00e0 degli Studi del Molise", "text": "L'Universit\u00e0 degli Studi del Molise (chiamata anche Universit\u00e0 del Molise o colloquialmente con l'acronimo Unimol) \u00e8 un'universit\u00e0 statale italiana con sede a Campobasso.\nStoria.\nL'Universit\u00e0 fu fondata con la legge n. 590 del 14 agosto 1982, parte di un piano quadriennale per lo sviluppo e la creazione di nuove universit\u00e0. La prima facolt\u00e0, attivata nell'anno accademico 1982-1983, fu quella di agraria con il corso di laurea in scienze delle preparazioni alimentari. L'anno accademico 1984-1985 vide la nascita della facolt\u00e0 di scienze economiche e sociali. Nel 1992 nacque la facolt\u00e0 di giurisprudenza, mentre l'anno successivo fu istituita la facolt\u00e0 di scienze matematiche fisiche e naturali, contestualmente all'espansione territoriale con l'apertura della sede di Pesche.\nNel 1998-1999 l'ateneo pose l'attenzione sulle scienze della formazione, avviando il corso di laurea in scienze della formazione primaria e il centro di ricerca e servizio \"G.A. Colozza\", che dal 1999-2000 divenne sede della Scuola di specializzazione per l'insegnamento secondario.\nCol crescere del numero dei ricercatori, l'ateneo molisano si adegu\u00f2 e nel 2000 furono istituiti sette dipartimenti di ricerca e un parco scientifico e tecnologico. Nel 2004 fu avviato il corso di laurea in tecniche della prevenzione nell'ambiente e nei luoghi di lavoro, e nel 2006 vennero aperte due nuove facolt\u00e0: medicina e chirurgia presso il polo ospedaliero regionale \"Antonio Cardarelli\" di Campobasso, cui fu affiancato il collegio medico; e ingegneria con l'inaugurazione della sede di Termoli. Nel 2008 l'universit\u00e0 super\u00f2 le 10.000 iscrizioni.\nNel 2010 l'ateneo ospit\u00f2 la LXIV edizione dei campionati nazionali universitari, per l'occasione fu inaugurato il palazzo dello sport universitario, denominato PalaUnimol, sito all'interno del campus Vazzieri a Campobasso. Il 2012 vide l'apertura agli studenti delle residenze universitarie del campus Vazzieri di Campobasso e di quello di Pesche. Nel 2014 il dipartimento di medicina e scienze della salute \u00e8 stato intitolato a Vincenzo Tiberio.\nStruttura.\nL'Universit\u00e0 \u00e8 organizzata nei seguenti sei dipartimenti:\nServizi.\nBiblioteche.\nLa biblioteca di ateneo dell'Universit\u00e0 del Molise \u00e8 dislocata su tre sedi: \nAlloggi.\nNel campus Vazzieri di Campobasso e in quello di Pesche \u00e8 presente la casa dello studente. Presso la sede del dipartimento di medicina e scienze della salute \"Vincenzo Tiberio\" a Campobasso \u00e8 attivo il collegio medico, ossia una residenza universitaria dedicata agli studenti del dipartimento.\nCUS Molise.\nIl Centro universitario sportivo del Molise gestisce e organizza l'attivit\u00e0 sportiva delle varie sedi universitarie, nelle strutture gestite dall'Universit\u00e0:\nIl CUS ha partecipato con le squadre di calcio a 5, pallavolo e rugby a competizioni nazionali fino al 2014.\nCriticit\u00e0.\nNel gennaio 2011 il settimanale L'Espresso pubblica un'inchiesta giornalistica in cui si mette in luce un forte nepotismo nelle assunzioni dell'ateneo, un reticolo \"famigliare\"\",\" come recita l'inchiesta. Il rettore dell'ateneo ha risposto a tale rapporto affermando che \"Niente \u00e8 avvenuto fuori dalle norme, e poi i fondamentali di quest'ateneo sono solidi\".\nIl Tribunale di Cassino, con sentenza n. 319/2014, ha riconosciuto il contenuto diffamatorio degli articoli pubblicati tra marzo ed aprile 2010 sul settimanale Panorama e sul quotidiano Nuovo Molise Oggi, condannando gli editori e i direttori delle testate in oggetto al risarcimento del danno per diffamazione a mezzo stampa, in favore dell'Universit\u00e0 del Molise, dell'allora rettore Giovanni Cannata e di due dirigenti."}
{"id": "748748", "revid": "1494169", "url": "https://it.wikipedia.org/wiki?curid=748748", "title": "Java Foundation Classes", "text": "Java Foundation Classes (JFC) sono un framework grafico per sviluppare GUI multipiattaforma basati su Java. JFC consiste di un Abstract Window Toolkit (AWT), Swing e Java 2D. Assieme, forniscono una vasta interfaccia grafica per programmi Java, indipendentemente dal fatto che si utilizzi Windows, macOS o Linux.\nAWT \u00e8 la pi\u00f9 vecchia delle due librerie grafiche.\n\u00c8 stata pesantemente criticata per essere poco pi\u00f9 di una cornice intorno alla capacit\u00e0 grafiche native della piattaforma ospitante. Questo significa che gli elementi di interfaccia in AWT sono dipendenti dalle caratteristiche native degli elementi e i programmatori devono tener conto delle differenze tra le varie piattaforme ospitanti\nUna libreria grafica alternativa chiamata \"Internet Foundation Classes\" \u00e8 stata sviluppata in modo pi\u00f9 indipendente dalla piattaforma da Netscape. Infine, Sun ha unito IFC con altre tecnologie sotto il nome di Swing, aggiungendo la possibilit\u00e0 di widget look and feel. Questo permette alle applicazioni Swing di mantenere un codice indipendente dalla piattaforma, ma simulando l'aspetto di un'applicazione nativa."}
{"id": "748749", "revid": "42179", "url": "https://it.wikipedia.org/wiki?curid=748749", "title": "Carolyn Janice Cherryh", "text": ""}
{"id": "748750", "revid": "486946", "url": "https://it.wikipedia.org/wiki?curid=748750", "title": "Aghion Oros", "text": ""}
{"id": "748753", "revid": "26891", "url": "https://it.wikipedia.org/wiki?curid=748753", "title": "Dornier Do-217", "text": ""}
{"id": "748757", "revid": "121668310", "url": "https://it.wikipedia.org/wiki?curid=748757", "title": "Teia (re)", "text": "Biografia.\nSembra che fosse un ufficiale che serv\u00ec sotto Totila e che venisse poi scelto come suo successore dopo che Totila era stato ucciso nella battaglia di Tagina (conosciuta anche come battaglia di \"Busta Gallorum\"). Venne eletto a Pavia. Si rec\u00f2 in Italia meridionale, dove ottenne il supporto di importanti personaggi quali Scipuar, Gundulf (Indulf), Gibal e Ragnaris con l'intento di chiudere la partita con i bizantini del generale Narsete. Si accamp\u00f2 sulle rive del Sarno. I due eserciti si scontrarono ai Monti Lattari, a sud di Napoli, presso Angri o Sant'Antonio Abate, nell'ottobre del 552 o agli inizi del 553. Lo scontro definitivo avvenne nella valle del Sarno, a qualche chilometro da Pompei. L'armata ostrogota fu sconfitta di nuovo e Teia fu ucciso nelle prime fasi della battaglia, colpito da un giavellotto ben mirato, mentre il fratello Aligerno si arrese al nemico. Anche Scipuar e Gibal furono probabilmente uccisi. Gundulf e Ragnaris, invece, riuscirono a scappare, ma il secondo dei due fu ferito a morte da un sicario di Narsete.\nProcopio narra che quando il cadavere di Teia venne riconosciuto fu decapitato e la sua testa innalzata su un'asta affinch\u00e9 i due eserciti la vedessero. In questo modo i Bizantini sarebbero stati incitati a combattere, mentre gli Ostrogoti, alla vista del proprio sovrano morto, si sarebbero convinti ad arrendersi. Tuttavia ci\u00f2 non accadde e la battaglia continu\u00f2 a protrarsi fino al tramonto del giorno dopo quando i pochi superstiti decisero di negoziare. Firmarono un trattato di pace con il quale accettavano di abbandonare l'Italia e si impegnavano a non fare mai pi\u00f9 guerra all'Impero. La disperata battaglia sotto il Vesuvio segn\u00f2 la loro sconfitta definitiva. L'ambizione di Giustiniano di riappropriarsi dell'Italia si era realizzata.\nLa fine del regno ostrogoto.\nCon la sconfitta di Nocera ebbe fine la resistenza organica ostrogota, sebbene l'ultimo nobile ostrogoto attestato sia Widin, che guid\u00f2 una ribellione nell'Italia settentrionale nel corso degli anni cinquanta del VI secolo e fu catturato nel 561 o 562. Da questo momento non vi sono pi\u00f9 riferimenti scritti riguardanti gli ostrogoti."}
{"id": "748767", "revid": "506294", "url": "https://it.wikipedia.org/wiki?curid=748767", "title": "Claudio G. Fava", "text": "Biografia.\nLaureato in giurisprudenza, dopo un inizio di carriera nella citt\u00e0 natale presso il \"Corriere Mercantile\", divenne giornalista professionista nel 1961 ed entr\u00f2 alla RAI nel 1970, dove lavor\u00f2 per la Rete Uno e, in seguito, come capostruttura della Rete Due. In ragione di questo incarico, per anni scelse i film e i telefilm della programmazione televisiva della seconda rete televisiva pubblica, introducendo presso il pubblico italiano molte serie famose (\"L'ispettore Derrick\" e \"Beautiful\", ad esempio). Organizz\u00f2 con il programma \u201cCinema di notte\u201d decine di cicli di opere (profili di attori, di registi, di sceneggiatori e di generi). Condusse inoltre due rubriche sulla settima arte: \u201cDolly\u201d e \u201cSet\u201d. Esperto dell'opera del cineasta francese Jean-Pierre Melville, per l'attivit\u00e0 svolta a favore della diffusione del cinema francese alla televisione italiana, trasmettendo spesso opere inedite, il governo transalpino lo nomin\u00f2 \u201cOfficier des Arts et des Lettres\".\n\u00c8 stato autore di monografie su importanti figure del cinema italiano - da Alberto Sordi a Federico Fellini, a Ugo Tognazzi - ed anche di testi letterari, come i bozzetti raccolti in \"Tagliati al vivo\". Ha collaborato con un gran numero di quotidiani, settimanali e riviste specializzate, oltre che con importanti rassegne cinematografiche in Italia e all'estero, presiedendo diverse giurie cinematografiche e televisive. Studioso dei problemi legati al doppiaggio, in qualit\u00e0 di dirigente RAI ha commissionato migliaia di ore di doppiaggi e ridoppiaggi riportando in circolazione film ormai scomparsi come \"Il grande sonno\", \"Acque del Sud\" e \"I migliori anni della nostra vita\", e introducendo al pubblico italiano opere mai prima presentate in televisione, a cominciare dal film forse pi\u00f9 famoso dei fratelli Marx, \"Duck Soup\", ribattezzato \"La guerra lampo dei fratelli Marx\".\nIn qualit\u00e0 di responsabile delle iniziative cinematografiche del Comune di Finale Ligure, dal 1999 \u00e8 stato direttore artistico di \"Voci nell'ombra\", il primo Festival italiano dedicato interamente al doppiaggio cinematografico e televisivo, ideato e organizzato da Bruno Astori. Si \u00e8 cimentato anche in veste di attore: al cinema con Maurizio Nichetti (\"Ladri di saponette\"), in televisione con Ombretta Colli (\"Una donna tutta sbagliata\"); in teatro con Giancarlo Sbragia e Mattia Sbragia, su un testo di Guido Fink dedicato a Orson Welles. Come autore, presentatore o, nell'ultimo caso, come ospite ha preso parte a cinque programmi televisivi per Raitre scritti da Gloria De Antoni e Oreste De Fornari (\"Perdenti\", \"Infedeli\", \"La principessa sul pisello\", \"Pacem in terris\", per due edizioni, \"La fonte meravigliosa\").\n\u00c8 stato, insieme a Rita Forte, conduttore su TMC di 78 puntate della striscia preserale quotidiana \"Forte Fortissima!\" di Cristina Crocetti. Nel 2006 \u00e8 stato autore di un blog, in collaborazione con Lorenzo Doretti, dal titolo \"Clandestino in Galleria\". Negli ultimi anni saltuariamente ha collaborato con la televisione privata ligure Primocanale. \u00c8 deceduto improvvisamente a Genova il 20 aprile 2014 all'et\u00e0 di 84 anni. La sua ultima apparizione pubblica \u00e8 stata alla conferenza stampa per la presentazione dell'edizione del numero 100 della rivista \"FilmDoc\"."}
{"id": "748785", "revid": "339392", "url": "https://it.wikipedia.org/wiki?curid=748785", "title": "Rob Szatkowski", "text": ""}
{"id": "748788", "revid": "767487", "url": "https://it.wikipedia.org/wiki?curid=748788", "title": "Harold Melvin &amp; the Blue Notes", "text": "Harold Melvin &amp; the Blue Notes \u00e8 stato un gruppo musicale tra i pi\u00f9 popolari del Philadelphia soul degli anni 1970. Il repertorio del gruppo comprendeva vari generi musicali: soul, rhythm and blues, doo wop e la disco music.\nFu fondato a Filadelfia agli inizi degli anni cinquanta con il nome The Charlemagnes. Alcuni dei loro successi furono prodotti da Gamble &amp; Huff tramite la loro etichetta Philadelphia International Records ed incisi tra il 1972 ed il 1976. Questo gruppo ha continuato ad esibirsi ed a registrare fino alla morte di Melvin avvenuta nel 1997. Sebbene Harold Melvin sia stato il fondatore del gruppo, il componente pi\u00f9 famoso e conosciuto dei Blue Notes \u00e8 rimasto Teddy Pendergrass, voce solista durante gli anni di maggior successo degli Harold Melvin &amp; the Blue Notes con la casa discografica Philadelphia International Records.\nStoria.\nGli inizi.\nIl gruppo gi\u00e0 conosciuto con il nome di The Charlemagnes prese successivamente il nome di The Blue Notes. Nel 1954, il gruppo era composto da Harold Melvin, voce solista (nato il 25 giugno 1939, a Philadelphia), Bernard Williams, Roosevelt Brodie, Jesse Gillis Jr. e Franklin Peaker. Dal 1957 al 1960 il gruppo incise diversi dischi senza ottenere notevoli successi. Nel 1960 venne distribuito dalla casa discografica Value Records un loro singolo dal titolo \"My Hero\", e nel 1965 invece per la Landa Records un altro disco dal titolo \"Get Out (and Let Me Cry)\". Durante questo periodo, la formazione del gruppo cambi\u00f2 frequentemente. Bernard Williams dopo aver abbandonato The Blue Notes, fond\u00f2 una nuova band chiamata The Original Blue Notes. Harold Melvin sostitu\u00ec Bernard Williams quale voce solista con John Atkins.\nIl 1970 vede l'ingresso nella band di Teddy Pendergrass come batterista. Pendergrass era stato un componente dei The Cadillacs. John Atkins lascia il gruppo nello stesso anno.\nIl successo con la Philadelphia International.\nSono gli anni del successo, il gruppo \u00e8 formato da Melvin, Pendergrass, Bernard Wilson, Lawrence Brown e Lloyd Parks, ed ottiene un contratto con la casa discografica di Kenneth Gamble e Leon Huff, la Philadelphia International Records. Fra i dischi di maggior successo dei Blue Notes troviamo diverse canzoni d'amore: \"If You Don't Know Me By Now\" (1972), \"I Miss You\" (1972), \"The Love I Lost\" (1973), e \"Don't Leave Me This Way\" (1975), e altre canzoni pi\u00f9 rivolte a tematiche sociali: \"Wake Up Everybody\" e \"Bad Luck\" (entrambe del 1975).\nLa canzone \"Bad Luck\" riesce ad ottenere il record di ben 11 settimane di presenza nella classifica dance americana. Una cover del 1976 \"Don't Leave Me This Way\" pubblicata dalla casa discografica Motown e cantata da Thelma Houston scal\u00f2 le vette delle classifiche americane della musica leggera; sia la versione cantata da Thelma Houston, come pure quella originale dei Blue Notes sono entrambe entrate a far parte a pieno titolo di quella era musicale, definita nel lessico popolare come quella della disco music.\nA dispetto dei successi musicali ottenuti, la composizione della formazione della band dei Blue Notes continuava a cambiare. Nel 1974 entr\u00f2 a farvi parte sia Jerry Cummings, che and\u00f2 a sostituire Lloyd Parks, sia una nuova cantante: Sharon Paige. Nel 1976, al top del loro successo, Pendergrass improvvisamente abbandon\u00f2 i Blue Notes, dopo aver con un vano tentativo tentato di convincere Melvin a rinominare la band col nome di Teddy Pendergrass &amp; the Blue Notes. L'uscita dal gruppo port\u00f2 comunque Pendergrass ad ottenere un buon successo come cantante solista sino al 1982, anno nel quale a causa di un incidente stradale rimase paralizzato. Una delle sue ultime apparizioni pubbliche \u00e8 stata quella fatta durante lo storico concerto Live Aid nel 1985.\nGli anni successivi.\nMelvin sostitu\u00ec Pendergrass con David Ebo, e i Blue Notes lasciarono la Philadelphia International Records per passare sotto l'etichetta discografica ABC Records nel 1977. \"Reaching for the World\" \u00e8 stato l'ultimo loro maggiore successo. Nel 1980, Jerry Cummings, Bernard Wilson e Sharon Paige contemporaneamente lasciano il gruppo. Harold Melvin, Lawrence Brown, e alcuni nuovi membri (Dwight Johnson e William Spratelly) nel 1980, cambiano casa discografica passando alla MCA Records Source Division con la quale incidono 2 album musicali, che furono un completo flop commerciale.\nGil Saunders prese la guida del gruppo nel 1982, e rimpiazz\u00f2 David Ebo. Con Saunders, il gruppo ottenne dei discreti successi nel Regno Unito con l'album \"Talk It Up (Tell Everybody)\", ed i singoli \"Today's Your Lucky Day\" e \"Don't Give Me Up\". Questi dischi sono tuttora venduti sia nel Regno Unito che negli USA. Alcuni successi dell'era di Pendergrass sono poi stati registrati in Inghilterra quando Gil Saunders era ancora il leader della band. Saunders lasci\u00f2 il gruppo nel 1992. Harold Melvin continu\u00f2 a suonare e ad esibirsi con i Blue Notes sino al 1996, anno nel quale fu colpito da un attacco cardiaco. Melvin mor\u00ec il 24 marzo 1997 all'et\u00e0 di 57 anni."}
{"id": "748808", "revid": "287204", "url": "https://it.wikipedia.org/wiki?curid=748808", "title": "Hippikon", "text": ""}
{"id": "748810", "revid": "599013", "url": "https://it.wikipedia.org/wiki?curid=748810", "title": "Jerry Rice", "text": "Rice gioc\u00f2 nella National Football League ed \u00e8 universalmente riconosciuto come il pi\u00f9 grande wide receiver nella storia della NFL, oltre che uno dei migliori giocatori in assoluto, avendo costantemente mostrato performance eccezionali e una grande etica del lavoro dentro e fuori dal campo.\nSelezionato 13 volte per il Pro Bowl (-, , ) nelle sue 20 stagioni nella NFL, ha vinto tre Super Bowl con i San Francisco 49ers. Ha giocato anche per Oakland Raiders e Seattle Seahawks, oltre che per i Denver Broncos nella pre-stagione del 2005. Nel 2006 Rice ha firmato un contratto di un giorno per i 49ers per chiudere la carriera come membro del team.\nInfanzia.\nJerry Rice nacque a Starkville ma crebbe a Crawford, nello stato del Mississippi. Figlio di un muratore, si form\u00f2 lavorando con il padre. La sua velocit\u00e0 lo aiut\u00f2 ad eccellere nel football gi\u00e0 ai tempi della high school, la B.L. Moor High School a Crawford, quando gi\u00e0 si divertiva guardando il football in televisione.\nRice ricorda come la sua carriera nel football sia iniziata dopo aver marinato un giorno la scuola, secondo quanto raccontato dall'ex giocatore al giornalista dell'Associated Press Tom Coyne, dopo l'elezione di Rice nella College Football Hall of Fame. Nel libro \"Rice\" (di Jerry Rice e Micheal Silver), il giocatore racconta di come il preside lo segu\u00ec, ma una volta chiamatolo per nome, il ragazzo si diede alla fuga e il preside esclam\u00f2: \"Wow, questo ragazzo \u00e8 veramente veloce\". La mattina dopo, Rice venne convocato nell'ufficio del preside stesso per la punizione (secondo quanto riportato, cinque o sei colpi di frusta) e per parlare con l'allenatore di football della sua velocit\u00e0. L'allenatore, Charles Davis, parl\u00f2 a Rice della sua ammissione nella squadra.\nDa giocatore della high school, divent\u00f2 un All-State end e un defensive back (saltuariamente gioc\u00f2 anche come running back e come quarterback), non riuscendo tuttavia a garantirsi una borsa di studio tra le 40 o pi\u00f9 National Collegiate Athletic Association (NCAA) Division I-A, neanche da Mississippi State, distante solo venti miglia dalla sua scuola. Archie Cooley, coach nella Division I-AA della Mississippi Valley State University a Itta Bena, venne a conoscenza di Rice attraverso la rete di coach di colore delle high school. Rice dice di Colley: \"Nessun altro \u00e8 venuto a vedermi di persona\". Per questo motivo, esortato dal fratello maggiore Tom, Jerry accett\u00f2 la borsa di studio e sbarc\u00f2 a Itta Bena nel 1981.\nCarriera universitaria.\nRice frequent\u00f2 la Mississippi Valley State University, diventando un pilastro della squadra di football. Si guadagn\u00f2 il soprannome di \"World\" (Mondo), perch\u00e9 non c'era una palla al mondo che non potesse prendere. Le notizie sulle sue statistiche nei suoi anni al college sono scarse e incongruenti, ma il sito della College Football Hall of Fame afferma che Rice, nel suo anno da sophomore nel 1982, ricevette 66 passaggi per 1.133 yard e 7 touchdown. Era il suo primo anno da compagno di squadra della matricola Willy Totten, quarterback soprannominato \"Satellite\". Insieme, Rice e Totten diventarono famosi come \"The Satellite Express\" e stracciarono numerosi record della NCAA nella \"run and shoot offense\" del coach Archie Cooley, soprannominato \"The Gunslinger\" (il pistolero).\nRice stabil\u00ec record su record nel 1983, incluso quello delle segnature e delle yard su ricezione (102) della NCAA e venne eletto nella prima squadra della Division I-AA All-America. Stabil\u00ec anche un record sulla singola partita, raccogliendo 24 passaggi contro Southern. Da senior, nel 1984, super\u00f2 il suo record nelle ricezioni (112) e nelle yard ricevute (1.845). I suoi 27 touchdown su ricezione nella stagione 1984 sono il record nella NCAA per tutte le division.\nLa stagione 1984 divenne memorabile per la MVSU anche per l'attrazione a livello nazionale che suscitarono i Delta Devils, che segnarono 628 punti (con una media di oltre 59 a partita). Dopo un esperimento estivo in agosto, Coley chiam\u00f2 tutti gli schemi a Totten dalla linea di scrimmage, senza un \"huddle\". Il risultato fu che i numeri dell'attacco diventarono ancora pi\u00f9 sbalorditivi. Rice raccolse 17 passaggi per 199 yard contro Southern, 17 per 294 contro Kentucky State e 15 per 285 contro Jackson State, nella prima vittoria della MSVU contro questa squadra dal 1954. Rice, durante questa stagione, segn\u00f2 in ben due occasioni cinque touchdown in una sola partita. Fin\u00ec la sua carriera al college con 301 ricezioni per 4.693 yard e 50 touchdown (qualche fonte indica 310, 4.856 e 51). Il suo record per i touchdown totali in carriera resistette fino al 7 ottobre 2006, quando il wide receiver dell'Universit\u00e0 di New Hampshire David Ball segn\u00f2 il suo cinquantunesimo touchdown su corsa.\nAnche se Totten faceva girare al meglio la squadra, Rice venne riconosciuto come il miglior giocatore del team e ricevette la nomina in tutti gli All-American team (inclusa la AP squad), finendo nono nel ballottaggio per l'Heisman Trophy nel 1984. Nell'All Star Game giocato a Natale ricevette il titolo di MVP. Quando pass\u00f2 ai professionisti sostitu\u00ec il suo numero di maglia (88) con il numero 80.\nNell'estate del 1999, la scuola cambi\u00f2 il nome allo stadio di football: da Magnolia Stadium a Rice-Totten Field. Totten, che giocher\u00e0 nei professionisti nella CFL (British Columbia Lions nel 1986, Toronto Argonauts nel 1987) e nella NFL (riserva dei Buffalo Bills nel ), diventer\u00e0 head coach della MVSU a partire dal 2002.\nRice venne introdotto nella College Football Hall of Fame il 12 agosto 2006, raggiungendo Totten, introdotto nel 2005.\nCarriera professionistica.\nSan Francisco 49ers.\nI record stagionali colti da Rice nel 1984 attrassero le attenzioni di molti scout della NFL, ma la sua velocit\u00e0 (secondo i resoconti solo 4,7 secondi sulle 40 yard) mise in guardia molti, anche se apparentemente ci furono solo due eccezioni: i Dallas Cowboys e i San Francisco 49ers. Nella sua autobiografia, Rice racconta che Cowboys, Green Bay Packers, San Diego Chargers e Indianapolis Colts presero contatto con lui prima del \"draft\". Al primo giro del draft NFL nel 1985, Dallas aveva la diciassettesima scelta, mentre i 49ers avevano l'ultima, avendo vinto l'ultimo Super Bowl. L'allenatore di San Francisco Bill Walsh si interess\u00f2 a Rice dopo aver visto alcuni suoi filmati il sabato sera prima della sfida tra 49ers e Houston Oilers il 21 ottobre 1984. Il giorno del draft (il 30 aprile 1985), San Francisco cedette le sue due prime chiamate per la prima scelta dei New England Patriots (che aveva la sedicesima in assoluto e si prese anche le chiamate del terzo giro dei 49ers) e selezion\u00f2 Rice prima che i Cowboys potessero prenderlo.\nSebbene pasticciasse in alcune situazioni (facendo cadere numerosi passaggi), Rice disput\u00f2 un'ottima stagione da rookie nel 1985, stagione nella quale spicca una partita da 10 ricezioni e 241 yard contro i Los Angeles Rams a dicembre. Alla fine della stagione fece segnare 49 ricezioni per 927 yard, con una media di 18,9 yard per ricezione. La stagione seguente raccolse 86 passaggi per 1.570 yard e 15 touchdown totali a fine anno. Fu la prima di sei stagioni nelle quali Rice comand\u00f2 la classifica della NFL nelle ricezioni e nei touchdown su ricezione. Nel 1987 venne nominato giocatore dell'anno della NFL. Malgrado abbia giocato solo dodici partite durante l'anno (per lo sciopero dei giocatori NFL) riusc\u00ec a mettere assieme 1.078 yard su ricezione e il record nella NFL di 22 touchdown su ricezione.\nNel 1988 Rice gioc\u00f2 una delle stagioni pi\u00f9 belle della sua carriera. Raccolse 64 passaggi per 1.306 yard e 9 touchdown, trascinando la squadra a un record di 10-6. Durante i play-off divent\u00f2 fondamentale nella vittoria 28-3 contro i Chicago Bears nella sfida per il titolo della National Football Conference, collezionando 5 ricezioni per 123 yard e 2 touchdown. Ma la sua performance nel Super Bowl XXIII fu ancora migliore. In quella che viene definita una delle sue partite pi\u00f9 belle, Rice raccolse 11 passaggi per 215 yard e un touchdown, collezionando altre 5 yard su corsa nella vittoria sui Cincinnati Bengals (20-16). \u00c8 il record per ricezioni e yard ricevute nel Super Bowl. A fine gara, Rice diventer\u00e0 il terzo wide receiver nella storia della NFL a fregiarsi del titolo di MVP del Super Bowl.\nNel 1989 i 49ers riconquistarono l'accesso al Super Bowl, grazie alle 82 ricezioni per 1.483 yard e 17 touchdown di Rice durante la stagione e alle 12 ricezioni con 169 yard e 2 touchdown nelle due partite di playoff. Divent\u00f2 nuovamente il fattore principale nella vittoria finale di San Francisco, finendo il Super Bowl XXIV con 7 ricezioni, 148 yard e il record nel Super Bowl di tre ricezioni da touchdown.\nUn'altra superba stagione arriv\u00f2 nel 1990, alla testa delle ricezioni (100), delle yard ricevute (1.502) e dei touchdown ricevuti (13) nella NFL. Gioc\u00f2 un match memorabile contro Atlanta nella sesta settimana, quando segn\u00f2 5 touchdown (record personale in carriera). San Francisco chiuse con un record di 14-2, ma fall\u00ec il \"three-peat\" (tre vittorie consecutive nel Super Bowl), perdendo 15-13 contro i New York Giants nella gara per il titolo della NFC.\nRice torn\u00f2 a giocare il Super Bowl con i 49ers nel 1994, toccando il massimo in carriera di 112 ricezioni per 1.499 yard e 13 touchdown. Nella prima gara della stagione (il Monday Night contro i Los Angeles Raiders) infil\u00f2 7 ricezioni con 169 yard, suo massimo stagionale, e 2 touchdown, correndo per un'ulteriore yard e arrivando fino al primo posto all-time della NFL per touchdown segnati (127). I 49ers vinsero la partita 44-14. Nonostante fosse riuscito a raccogliere solo 6 passaggi nelle due gare dei playoff, fu un componente essenziale della squadra che vinse 49-26 contro i San Diego Chargers nel Super Bowl XXIX, nel quale collezion\u00f2 10 ricezioni per 149 yard e 3 touchdown. Tutto ci\u00f2 con una spalla slogata.\nNel 1995 Rice collezion\u00f2 122 passaggi, massimo in carriera, per un record nella NFL di 1.848 yard ricevute e 15 touchdown. I 49ers persero comunque nei playoff contro i Green Bay Packers, nonostante Rice avesse raccolto 11 ricezioni con 117 yard. L'anno seguente le cifre dicono 108 ricezioni, 1.254 yard e 8 touchdown. San Francisco vinse nel \"wild card game\", ma perse ancora contro i Packers. Nelle tre stagioni dal 1994 al 1996, Rice guadagn\u00f2 342 ricezioni per 4.601 yard e 36 touchdown.\nAll'inizio della stagione 1997 si ruppe il legamento crociato anteriore e il legamento mediale collaterale del ginocchio sinistro. L'infortunio interruppe una sequenza di 189 partite consecutive disputate. Quattordici settimane dopo torn\u00f2 in campo, molto prima rispetto a quanto indicassero i dottori. Segn\u00f2 un touchdown, ma quando cadde a terra si ruppe la rotula. Rinunci\u00f2 cos\u00ec al Pro Bowl per la prima volta in 11 anni. Nonostante tutto, riusc\u00ec a riprendersi e nel 1998 collezion\u00f2 82 ricezioni, 1.157 yard e 9 touchdown.\nOakland Raiders.\nDopo altre due stagioni con i 49ers, Rice lasci\u00f2 la squadra e firm\u00f2 per i Raiders. Fu eccellente nel 2001, con 83 ricezioni, 1.139 yard e 9 touchdown. Nel 2002 fece anche di meglio: 92 ricezioni, 1.211 yard e 7 touchdown, portando Oakland fino al Super Bowl. I Raiders persero 48-21, ma Rice collezion\u00f2 5 ricezioni, 77 yard e un touchdown da 48 yard nel quarto periodo, che lo fece diventare il primo giocatore della storia a firmare un touchdown su passaggio in quattro differenti Super Bowl.\nSeattle Seahawks.\nSarebbe stato il suo ultimo Super Bowl. Oakland chiuse il 2003 crollando dal record di 11-5 del 2002 a un pessimo 4-12. Rice lasci\u00f2 i Raiders dopo quattro partite, firmando per Seattle fino alla fine della stagione e giocando il suo ultimo incontro di \"post-season\" nella sconfitta contro i St. Louis Rams. Nell'estate del 2005 entr\u00f2 nella rosa dei Denver Broncos in qualit\u00e0 di sesto wide receiver, ma si ritir\u00f2 subito dopo l'inizio della stagione.\nIl 19 agosto 2006 i 49ers annunciarono che Rice avrebbe firmato un contratto con San Francisco per chiudere nella squadra con il quale aveva cominciato. Il 24 agosto Jerry Rice si ritir\u00f2 ufficialmente, firmando un contratto di un giorno per 1.985.806,49 dollari (1985 \u00e8 l'anno in cui aveva debuttato, 80 il suo numero di maglia, 06 l'anno in cui era tornato a San Francisco e 49 per il nome del team). La cifra fu puramente simbolica, Rice non pretese alcun compenso. Il 19 novembre, nell'intervallo della gara contro i Seattle Seahawks, ci fu la cerimonia per onorare al meglio il wide receiver.\nEredit\u00e0.\nRice si ritir\u00f2 da primatista in numerose statistiche. Le sue 1.549 ricezioni sono 448 in pi\u00f9 rispetto a Cris Carter, che \u00e8 al secondo posto nella classifica all-time. Rice stacca tutti anche nelle yard ricevute (22.895, Terrell Owens al secondo posto ne ha collezionate 7.164 in meno), nei touchdown su ricezione (197, con Carter fermo a 130) e nei touchdown totali (207 contro i 175 di Emmitt Smith).\nPer far capire quante siano 22.895 yarde su ricezioni, basta ricordare che Rice, anche senza yard su corsa o calcio, sarebbe comunque secondo nella classifica delle \"all-purpose yard\" (categoria basata sulla combinazione delle yards su corsa, ricezione e ritorno).\nAl di l\u00e0 delle cifre, Rice verr\u00e0 sempre ricordato per la sua grande etica del lavoro e per la dedizione. In 20 anni di carriera, ha saltato solo 17 partite, 14 nel solo (anno in cui si ruppe i legamenti) e le altre tre nel 1987, l'anno degli scioperi. Le sue 303 partite disputate sono di gran lunga il record nella NFL per un wide receiver, a sole 51 presenze dal record assoluto.\nNel 1999 la rivista \"The Sporting News\" lo inser\u00ec nella lista dei 100 giocatori di football pi\u00f9 forti di sempre al secondo posto, dietro al solo Jim Brown. Rice, che gi\u00e0 navigava 35 posizioni pi\u00f9 in alto rispetto all'unico giocatore allora in attivit\u00e0 (Deion Sanders), gioc\u00f2 per altre cinque stagioni. \"TSN\" stil\u00f2 la stessa classifica per il baseball nello stesso anno, rivedendola nel 2005, con alcuni significativi cambiamenti dovuti ai successi conseguiti dai giocatori ancora in attivit\u00e0 nel 1999. Non \u00e8 stata fatta la stessa cosa nel football ma, nel caso, una delle questioni pi\u00f9 importanti sarebbe la promozione al primo posto di Rice. \u00c8 riconosciuto come il miglior ricevitore della storia della NFL e detiene tuttora dei record difficilmente avvicinabili.\nRecord NFL.\nStagione regolare.\n\u00c8 attualmente l'unico giocatore nell'era post NFL/AFL con una produzione offensiva sulla singola stagione pari al doppio di quella realizzata dal giocatore al secondo posto. (22 touchdown contro gli 11 di Mik Quick nel 1987)"}
{"id": "748812", "revid": "1573940", "url": "https://it.wikipedia.org/wiki?curid=748812", "title": "Choloepus hoffmanni", "text": "Il colepo di Hoffmann (Choloepus hoffmanni ) \u00e8 un mammifero appartenente alla famiglia Megalonychidae diffuso nell'America centro-meridionale.\nDescrizione.\nLo stomaco dei bradipi didattili \u00e8 suddiviso in scomparti, similmente a quello dei ruminanti: per digerire un singolo pasto il bradipo pu\u00f2 impiegare anche un mese, e circa due terzi del peso totale di un colepo di Hoffman sono costituiti dal bolo alimentare nel suo apparato digerente. Questa lentezza \u00e8 una conseguenza della dieta estremamente povera di carboidrati del bradipo, che si ciba essenzialmente di foglie.\nBiologia.\nDi norma \u00e8 un animale solitario, anche se le femmine possono vivere in gruppi. I maschi, comunque, sono sempre solitari ed in netta minoranza rispetto alle femmine (rapporto di 11 femmine per ogni maschio).\n\u00c8 un animale strettamente notturno che si muove dopo il calare del sole: passa praticamente tutta la vita appeso a testa in gi\u00f9 in quanto mangia, si accoppia e partorisce in questa posizione. L'unico momento in cui cambia posizione \u00e8 durante la defecazione, quando scende dall'albero. A causa del metabolismo estremamente lento, un bradipo scende a terra per defecare all'incirca una volta ogni 5 giorni.\nCome tutti i bradipi, la vista e l'udito sono molto scarsi, lasciando il posto a odorato e tatto che sono estremamente fini ed adatti a trovare il cibo adatto.\nIl bradipo non ha molti predatori, visto che le cime degli alberi sono difficilmente accessibili alla maggior parte dei predatori terrestri: tuttavia, pu\u00f2 cadere vittima di anaconda o rapaci. Se attaccato, spesso rimane immobile o si appallottola, ma pu\u00f2 anche usare gli unghioni come formidabile arma di difesa.\nRiproduzione.\nL'accoppiamento avviene a testa in gi\u00f9: la femmina partorisce dopo undici mesi e mezzo di gestazione un piccolo gi\u00e0 provvisto di pelo ed unghioni, che succhier\u00e0 il suo latte fino a nove mesi, ma rimarr\u00e0 con lei almeno altri due anni.\nI giovani colepi di Hoffmann raggiungono la maturit\u00e0 sessuale a quattro o cinque anni.\nDistribuzione e habitat.\nIl suo areale si estende dal Nicaragua alla Bolivia. Vive nella volta della foresta pluviale."}
{"id": "748815", "revid": "110157", "url": "https://it.wikipedia.org/wiki?curid=748815", "title": "Monastero di San Giorgio Maggiore", "text": "Il monastero di San Giorgio Maggiore (\"San Zorzi Maz\u00f3r\" in veneziano) si trova sull'isola di San Giorgio Maggiore, di fronte a piazza San Marco a Venezia. Parte del complesso \u00e8 la celebre basilica di Andrea Palladio. Attualmente \u00e8 sede della Fondazione Giorgio Cini.\nStoria.\nLa fondazione.\nQuando nel 982 l'isola Memmia, dal nome della famiglia Memmo, venne donata dal doge Tribuno Memmo ad un monaco benedettino, Giovanni Morosini, questi decise di costruire un monastero adiacente alla piccola chiesa gi\u00e0 esistente. Proprio qui il doge Memmo fu costretto ad andare a morire, dopo essersi fatto monaco in seguito ad una rivolta di piazza.\nIl prestigio.\nIl Morosini fu il primo abate del monastero, ed ebbe fra i suoi scolari San Gerardo Sagredo vescovo e martire, che col nome di Gellert convert\u00ec i magiari al Cristianesimo. Grazie alle abbondanti donazioni il monastero crebbe con gli anni a tal punto da divenire uno dei maggiori centri europei in campo teologico, culturale, artistico. \nQui, nel 1177, papa Alessandro III e il Barbarossa chiesero di sostare durante lo storico incontro promosso dal Doge Sebastiano Ziani (che ebbe poi sepoltura nel monastero). Nel 1223 un devastante terremoto lo danneggi\u00f2 gravemente; nel 1229 vi venne sepolto anche il doge Pietro Ziani e nel 1433 il monastero accolse Cosimo de' Medici il vecchio in esilio da Firenze, che vi fond\u00f2 una biblioteca. \nTra il 1560 ed il 1562 furono eseguite opere grandiose: il refettorio di Andrea Palladio e l'immensa tela che doveva poi ornarlo: \"Le nozze di Cana\" di Paolo Veronese. Fu tale l'opera del Palladio che ottenne di rimodernare anche la chiesa; pi\u00f9 tardi progett\u00f2 un notevole chiostro, detto poi \"Palladiano\". \nSotto la direzione di Baldassare Longhena si realizzarono nel 1643 lo scalone d'onore, nel 1652 la nuova facciata del monastero, nel 1657 il noviziato, nel 1677 l'infermeria, nel 1680 la foresteria. Fu un'inesauribile fabbrica di lavori, per anni venne sempre ammodernato.\nAlla caduta della Repubblica, nel 1797, il monastero fu privato delle opere pi\u00f9 importanti, fra cui \"Le nozze di Cana\", che Napoleone fece portare a Parigi ed ora esposto al Museo del Louvre tra le altre opere oggetto di furti napoleonici. Ora nel refettorio \u00e8 possibile ammirarne una copia. \nL'importanza del monastero era ancora tale che nel 1800, durante l'occupazione di Roma da parte dell'esercito francese, vi si tenne il conclave in cui fu eletto papa Pio VII. I cardinali si riunivano nel \"Coro notturno\" (o \"Coro invernale\"), dove \u00e8 tuttora esposta la notevole tela \"San Giorgio che uccide il drago\" di Vittore Carpaccio.\nIl declino.\nNel 1806 il monastero fu soppresso dalle leggi napoleoniche, e molti dei beni rimasti andarono venduti o rubati. Solamente pochi monaci ottennero di restare per amministrare la basilica, mentre il monastero diventava deposito d'armi. Durante le spoliazioni napoleoniche, il monastero fu soppresso quasi completamente e le opere d'arte ivi conservate, tra le quali le famose nozze di Cana del Veronese spedite al Louvre. Rimase un presidio militare anche sotto i governi dell'Impero austro-ungarico e del Regno d\u2019Italia, andando incontro ad un drammatico deperimento.\nIl recupero.\nGrazie alla Fondazione Giorgio Cini (fondazione culturale voluta e ideata dal conte Vittorio Cini a cui il governo italiano affid\u00f2 in concessione nel 1951 gran parte degli spazi del monastero) il complesso architettonico \u00e8 tornato ad ospitare importanti eventi culturali.\nNel giardino del monastero si trova un labirinto, realizzato nel 2011, che s'ispira al racconto \"Il giardino dei sentieri che si biforcano\" scritto da Jorge Luis Borges."}
{"id": "748821", "revid": "547992", "url": "https://it.wikipedia.org/wiki?curid=748821", "title": "Rodoaldo", "text": "Biografia.\nFiglio del re Rotari, come lui ariano della stirpe degli Arodingi, e della regina Gundeperga, sal\u00ec al trono alla morte del padre, ma lo conserv\u00f2 appena per pochi mesi senza lasciare tracce significative del suo governo. \nPare che, circa sei mesi dopo la sua elezione, sia stato ucciso da un longobardo, del quale aveva violentato la moglie. \nFond\u00f2 la chiesa del tempio del Salvatore a Pavia, all'epoca situato fuori della porta Marenca. \nAl suo posto i duchi longobardi elessero Ariperto I, riportando cos\u00ec al trono un cattolico della dinastia bavarese."}
{"id": "748825", "revid": "599013", "url": "https://it.wikipedia.org/wiki?curid=748825", "title": "Ariperto", "text": ""}
{"id": "748826", "revid": "599013", "url": "https://it.wikipedia.org/wiki?curid=748826", "title": "Tiq", "text": ""}
{"id": "748828", "revid": "599013", "url": "https://it.wikipedia.org/wiki?curid=748828", "title": "Tis", "text": ""}
{"id": "748830", "revid": "123157940", "url": "https://it.wikipedia.org/wiki?curid=748830", "title": "Ariperto I", "text": "Biografia.\nFiglio di Gundoaldo, il popolare duca di Asti fratello della regina Teodolinda e probabilmente a sua volta duca della citt\u00e0 neustriana, sal\u00ec al trono nel 653 in seguito all'uccisione del suo predecessore, Rodoaldo. La sua elezione discese dal prevalere, tra i duchi longobardi, della corrente cattolica in luogo di quella ariana rappresentata dagli ultimi sovrani longobardi, fino a Rodoaldo. Con il cattolico Ariperto tornava inoltre sul trono di Pavia la dinastia bavarese, portatrice del \"carisma\" della pi\u00f9 antica dinastia dei Letingi.\nFin dall'ascesa al trono, Ariperto favor\u00ec il cattolicesimo rispetto alla corrente scismatica tricapitolina e all'arianesimo (Paolo Diacono scrive, forse eccedendo, che \"elimin\u00f2 l'eresia ariana\"); al di l\u00e0 delle considerazioni religiose, questo atteggiamento pu\u00f2 essere indice della volont\u00e0, da parte dell'aristocrazia longobarda, di appoggiarsi alla Chiesa cattolica per poter arrivare alla completa sottomissione dell'Italia, ancora in parte in mano bizantina. Il progetto era reso plausibile anche dal contrasto che in quegli anni opponeva il Papato al Patriarcato di Costantinopoli: papa Martino I, eletto e consacrato nel 649 senza l'avallo dell'imperatore bizantino, in quello stesso anno aveva convocato un concilio per condannare la dottrina monotelita diffusa in Oriente.\nIl progetto non ebbe seguito immediato, poich\u00e9 l'esarca di Ravenna Teodoro I Calliope, eseguendo le disposizioni dell'imperatore Costante II (che aveva proibito le dispute teologiche, pericolose per l'unit\u00e0 dell'Impero), arrest\u00f2 e deport\u00f2 Martino I. Con il suo successore Vitaliano, eletto nel 657, il Papato torn\u00f2 comunque a riavvicinarsi a Bisanzio.\nAlla sua morte (661) il Regno longobardo fu diviso tra i suoi due figli, Pertarito e Godeperto. Questa pratica, frequente tra i Franchi, rest\u00f2 invece un \"unicum\" nella storia dei Longobardi, anche se \u00e8 pi\u00f9 probabile che questa divisione fosse frutto delle discordie tra i due fratelli, in quanto Godeperto era sostenuto dagli ariani a Pavia mentre Pertarito dai cattolici a Milano. \nFond\u00f2 la chiesa di San Salvatore a Pavia, dove vennero seppelliti i suoi figli Pertarito e Godeperto e i nipoti Cunicperto, Liutperto (non certo) e Ariperto II."}
{"id": "748833", "revid": "599013", "url": "https://it.wikipedia.org/wiki?curid=748833", "title": "Tiu", "text": ""}
{"id": "748835", "revid": "1591878", "url": "https://it.wikipedia.org/wiki?curid=748835", "title": "Pertarito", "text": "Il primo regno.\nNel 661, alla morte di Ariperto I e secondo la sua volont\u00e0, i suoi due figli Godeperto e Pertarito furono nominati successori congiunti sul trono longobardo. Il regno fu bipartito, un procedimento rimasto unico nella storia dei Longobardi ma frequente, per esempio, tra i vicini Franchi, anche se \u00e8 pi\u00f9 probabile che questa divisione fosse frutto delle discordie tra i due fratelli, in quanto Godeperto era sostenuto dagli ariani a Pavia mentre Pertarito dai cattolici a Milano. Tra i due fratelli si apr\u00ec immediatamente un conflitto civile e Godeperto mand\u00f2 il duca di Torino Garipaldo ad invocare l'aiuto del duca di Benevento, Grimoaldo, promettendogli in cambio la mano di sua sorella. Il duca accorse insieme a consistenti forze militari ma, giunto a Pavia, uccise Godeperto e ne occup\u00f2 il trono (662). Pertarito, consapevole della sua evidente inferiorit\u00e0, abbandon\u00f2 a sua volta il regno e ripar\u00f2 presso il re degli Avari (chiamato da questi Cacano). \nQuesti ricevette pressioni diplomatiche da parte di Grimoaldo, minacciandolo di rompere la pace vigente. Il re degli Avari, allora, dovette scacciarlo dalla corte. Pertarito si avvi\u00f2 quindi verso l'Italia: la fazione cattolica, tutt'altro che sconfitta, era una spina nel fianco al neo-re, nonostante avesse sposato la sorella, e questo era quindi disponibile ad una riappacificazione con Pertarito, anche per la situazione ancora precaria del suo potere. Giunto a Lodi, Peratrito mand\u00f2 avanti Unulfo, il suo uomo pi\u00f9 fidato, da Grimoaldo, per sincerarsi della situazione: l'usurpatore, si mostr\u00f2 ben disposto, e i due si incontrarono, trattandosi reciprocamente come pari. Grimoaldo sistem\u00f2 Pertarito in una lussuosa casa, alla quale giungevano i suoi sostenitori e clienti da Pavia. Cominciarono a girare voci presunte trame di Pertarito e Grimoaldo era pronto a ucciderlo il giorno dopo, essendo ormai in ora tarda. Decise in ogni caso di ubriacare Pertarito, continuando a inviargli vino per far s\u00ec che non avesse le forze per difendersi il giorno successivo. Egli venne avvisato della trama di Grimoaldo da un fedele del padre, venuto a servigli i quel turno il vino. Pertarito, assieme al fido Unulfo e al suo \"vestiarius\", escogitarono un piano per fuggire. Il \"vestiarius\" rimase in casa, cercando si prendere tempo il giorno dopo, mentre Unulfo, vestito il re in modo che non lo si riconoscesse, cominci\u00f2 a coprirlo di ingiurie e a picchiarlo con un bastone, allo scopo di far credere alle guardie, le quali Grimoaldo aveva inviato per sorvegliare la casa, che esso era un servo che aveva messo per sbaglio il letto di Unulfo vicino a quello del re. Raggiunte le mura (nel punto in cui, anni dopo, Pertarito fece realizzare la chiesa di Sant'Agata al Monte a ricordo dell'episodio, Unulfo cal\u00f2 il re da queste e gli diede una scorta armata, assieme alle quali prese dei cavalli che erano al pascolo. Si diressero quindi versi Asti, in cui vi erano alcuni amici e oppositori di Grimoaldo, e da qui velocemente arriv\u00f2 a Torino, pass\u00f2 le chiuse d'Italia e arriv\u00f2 presso i Franchi. Il \"vestiarius\", che il giorno seguente imped\u00ec il pi\u00f9 possible di rimandare l'entrata delle guardie nella casa e Unulfo, che si era rifugiato presso una chiesa di San Michele Arcangelo, nonostante le richieste di morte da parte dei sostenitori di Grimoaldo, questi vennero arruolati dal sovrano, alla costante ricerca di pi\u00f9 sostenitori possibili, ma in seguito ebbero il consenso di Grimoaldo a riunirsi con il loro re.\n\u00c8 possibile che lo scontro dinastico fosse il riflesso dell'interferenza politica franca sul regno longobardo: Grimoaldo era alleato del suo omonimo maggiordomo di palazzo dell'Austrasia (Grimoaldo I, antenato dei Carolingi), mentre Pertarito era sostenuto dalla regina di Neustria, Batilde. Questo contrasto port\u00f2 alla spedizione dei Franchi di Neustria in Italia: lo scontro con Grimoaldo avvenne nel 663 a Refrancore, presso Asti, dove l'usurpatore ottenne una schiacciante vittoria; Pertarito rimase in esilio in Neustria.\nSuccessivamente si prepar\u00f2 ad andare in esilio sull'isola di Britannia.\nIl secondo regno.\nL'ascesa al trono.\nAlla morte di Grimoaldo il trono pass\u00f2 a suo figlio Garibaldo, che tuttavia vi sedette per poche settimane: Pertarito rientr\u00f2 infatti immediatamente dall'esilio, venne accolto alle chiuse d'Italia dai dignitari del palazzo assieme alle \"regalie\" e scalz\u00f2 il figlio dell'usurpatore.\nSecondo Paolo Diacono, al momento della morte di Grimoaldo, Pertarito, ancora esule in Francia, era sul punto di salpare verso la Britannia anglosassone a causa di un'alleanza tra il re dei Franchi, Dagoberto II e Grimoaldo (Dagoberto per\u00f2 regn\u00f2 dal 674 al 679, quando Grimoaldo era morto da tre anni e Perctarito era gi\u00e0 sul trono: pu\u00f2 trattarsi quindi di Clotario III o di Chielderico II). Un simile accordo avrebbe reso insicuro il suo esilio ma, durante il viaggio, una voce divina l'avrebbe trattenuto, informandolo che il suo nemico era morto da tre giorni. \nA quel punto rientr\u00f2 a Pavia, depose Garibaldo e si fece nuovamente eleggere re dall'assemblea del popolo in armi. L'elezione fu probabilmente un tentativo della nobilt\u00e0 longobarda di riaffermare la propria tutela sul sovrano, dopo il regno fortemente accentratore di Grimoaldo.\nPertarito raggiunse subito un'intesa con il duca di Benevento, Romualdo I, che era il figlio maggiore di Grimoaldo. In cambio del riconoscimento della sua autonomia, il duca consent\u00ec alla moglie e al figlio del re suoi ostaggi, Rodelinda e Cuniperto, di rientrare a Pavia.\nLa politica.\nPertarito diede un forte sostegno alla Chiesa cattolica, favorendone l'opera evangelizzatrice nei confronti dei Longobardi e dei Romanici ariani, pagani o scismatici. Esort\u00f2 i vescovi cattolici a rientrare nelle diocesi che avevano abbandonato a causa delle pressioni longobarde, edific\u00f2 chiese e monasteri in tutto il regno e consent\u00ec all'arcivescovo di Milano, Mansueto, di convocare un grande sinodo provinciale.\nNel 680 associ\u00f2 al trono il figlio Cuniperto, che ben presto assunse un'ampia influenza sulla politica del regno, e concluse una \"pace eterna\" con i Bizantini che ratificava la divisione dell'Italia tra le due potenze. Il trattato fu ratificato nel 680-681 a Costantinopoli dagli ambasciatori longobardi che presero parte al concilio che condann\u00f2 il monotelismo. La firma per i Bizantini fu il riconoscimento formale della sovranit\u00e0 longobarda su gran parte dell'Italia, in cambio della rinuncia a ulteriori attacchi nei territori (Ravenna, Esarcato, Pentapoli, ufficialmente anche Roma) rimasti sotto sovranit\u00e0 bizantina.\nLa ribellione di Alachis.\nIl successo della politica di pacificazione di Pertarito suscit\u00f2 malcontento in alcune aree del regno. A capitanare l'opposizione furono le regioni nord-orientali, dove si contavano ancora numerosi sostenitori dello Scisma tricapitolino, dell'arianesimo o del paganesimo. Gli oppositori si sentivano al tempo stesso minacciati nella loro esistenza e privati della prospettiva, tradizionalmente imperante tra i Longobardi, di ulteriori operazioni militari di conquista; si coalizzarono quindi contro Pertarito, troppo sbilanciato secondo il loro sentire \"guerriero\" verso il cattolicesimo e verso la pace. A loro capo elessero il duca di Trento, Alachis.\nA far deflagrare il conflitto fu, probabilmente, l'associazione di Cuniperto al trono, che indicava nuovamente la volont\u00e0 di prediligere la via dinastica a quella elettiva nella successione al trono. Pertarito tent\u00f2 di arginare la ribellione ricorrendo al sostegno dei suoi alleati: invoc\u00f2 l'aiuto dei Bavari, ai quali era legato anche dinasticamente, che calarono in Trentino e si scontrarono con Alachis. Il ribelle, tuttavia, ebbe la meglio e riusc\u00ec a trincerarsi nella sua Trento, cinta immediatamente d'assedio dallo stesso re. Una sortita di Alachis riusc\u00ec a ricacciare Pertarito, che affid\u00f2 i successivi negoziati a Cuniperto, in passato amico di Alachis. La pacificazione, provvisoria (lo scontro si sarebbe riacceso alla morte di Pertarito, nel 688), fu ottenuta a prezzo di una dura cessione territoriale - il ducato di Brescia - a favore di Alachis. Il re mor\u00ec probabilmente a Pavia nel 688 e fu sepolto nella basilica del Santissimo Salvatore."}
{"id": "748836", "revid": "42179", "url": "https://it.wikipedia.org/wiki?curid=748836", "title": "C.J. Cherryh", "text": ""}
{"id": "748838", "revid": "104458", "url": "https://it.wikipedia.org/wiki?curid=748838", "title": "Godeperto", "text": "Biografia.\nNel 661, alla morte di Ariperto I e secondo la sua volont\u00e0, i suoi due figli Godeperto e Pertarito furono nominati successori congiunti sul trono longobardo. Il regno fu bipartito, un procedimento rimasto unico nella storia dei Longobardi ma frequente, per esempio, tra i vicini Franchi, anche se \u00e8 pi\u00f9 probabile che questa divisione fosse frutto delle discordie tra i due fratelli, in quanto Godeperto era sostenuto dagli ariani a Pavia mentre Pertarito dai cattolici a Milano. \nTra i due fratelli si apr\u00ec immediatamente un conflitto civile; Godeperto invoc\u00f2, tramite il duca di Torino, Garibaldo, l'aiuto del duca di Benevento, Grimoaldo, che accorse con truppe provenienti, oltre che dal suo ducato, anche da quelli di Spoleto e di Tuscia (662). Giunto a Pavia, il duca, istigato da Garibaldo, uccise il sovrano e ne occup\u00f2 il trono. Il figlioletto Ragimperto venne portato via e allevato di nascosto dai fedeli del padre. Grimoaldo, essendo il bambino non pericoloso data la sua et\u00e0, non si preoccup\u00f2 di cercarlo. Un suo fedele, successivamente, uccise il Garibaldo per vendicare il padrone."}
{"id": "748839", "revid": "26891", "url": "https://it.wikipedia.org/wiki?curid=748839", "title": "Classe Colbert (incrociatore)", "text": ""}
{"id": "748840", "revid": "599013", "url": "https://it.wikipedia.org/wiki?curid=748840", "title": "Tix", "text": ""}
{"id": "748842", "revid": "6923", "url": "https://it.wikipedia.org/wiki?curid=748842", "title": "Bos sauveli", "text": "Il kouprey (Bos sauveli ) \u00e8 un grosso bovide selvatico diffuso in Asia sud-orientale.\nDescrizione.\nIl kouprey \u00e8 un ungulato molto grande, circa delle stesse dimensioni di un bufalo acquatico selvatico. Il maschio di kouprey pu\u00f2 misurare fino a due metri d'altezza al garrese e pesare in media 900 chilogrammi. Comunque, secondo gli zoologi vietnamiti, nelle mandrie di kouprey scoperte recentemente in Vietnam vi sono esemplari che pesano circa 1700\u00a0kg. I kouprey hanno corpi alti ma sottili, zampe lunghe e dorsi gibbosi. I kouprey possono essere sia grigi che bruno scuri o neri. Le corna delle femmine sono a forma di lira, con spirali rivolte verso l'alto come quelle delle antilopi. Le corna dei maschi, larghe e incurvate all'indietro, sono rivolte verso l'alto ed iniziano a logorarsi sulle punte a circa tre anni di et\u00e0. Entrambi i sessi hanno narici frastagliate e code lunghe.\nBiologia.\nI kouprey sono diurni; di notte si spingono in zone aperte per pascolare, mentre di giorno si ritirano sotto la copertura della foresta. Vivono in mandrie che possono raggiungere i venti esemplari, composte generalmente solo da vacche e piccoli, ma che durante la stagione secca possono ospitare anche tori.\nDistribuzione e habitat.\nVive soprattutto in Cambogia settentrionale, ma si ritiene che si trovi anche in Laos meridionale, Vietnam occidentale e Thailandia orientale. I kouprey vivono nelle basse colline parzialmente ricoperte da foresta, dove si nutrono soprattutto di erba.\nTassonomia.\nRecenti ricerche pubblicate dal \"Journal of Zoology\" della Northwestern University di Londra indicano che uno studio effettuato sulle sequenze mitocondriali ha mostrato che il kouprey possa essere un ibrido tra uno zeb\u00f9 ed un banteng. Comunque, gli autori di questo studio hanno abbandonato questa ipotesi e dopo il ritrovamento di un cranio fossilizzato del Pleistocene superiore o dell'Olocene inferiore hanno invece concluso che non si tratta di un ibrido. Analisi genetiche pi\u00f9 recenti, comunque, hanno dimostrato che il kouprey \u00e8 una specie vera e propria.\nVi \u00e8 la possibilit\u00e0 che esista una seconda popolazione pi\u00f9 piccola di kouprey.\nEstinzione.\nSecondo l'ultima valutazione riportata su IUCN, la specie potrebbe essere estinta. Infatti gli ultimi avvistamenti ritenuti attendibili risalgono al 1969. Una ricerca a mezzo di trappole fotografiche condotta nel 2011 su una vasta area ha prodotto immagini di bovidi affini (\"Bos gaurus\", \"Bubalus arnee\" e \"Bos javanicus\") ma nessuna immagine di \"Bos sauveli\"."}
{"id": "748844", "revid": "125288459", "url": "https://it.wikipedia.org/wiki?curid=748844", "title": "Garrett Hedlund", "text": "Biografia.\n\u00c8 nato a Roseau, nel Minnesota, figlio di Robert Martin Hedlund e di Kristine Anne, nata Yanish. Il padre ha origini svedesi mentre la madre ha origini norvegesi e tedesche. All'et\u00e0 di 13 anni trasloca con la sua famiglia in Arizona, dove frequenta le scuole superiori e prende lezioni private di recitazione. In questo periodo inizia, come dichiarato in un'intervista condotta nel 2013, a prendere in considerazione la possibilit\u00e0 di intraprendere la carriera di attore. Preso il diploma si trasferisce a Los Angeles, dove si propone per moltissime audizioni e provini vari.\nCarriera.\nUn mese dopo essersi trasferito a Los Angeles, nel 2004, il regista Wolfgang Petersen lo arruola per il film \"Troy\", nel quale interpreta Patroclo. Lo stesso anno recita anche in \"Friday Night Lights\". Nel 2005 gira \"Four Brothers - Quattro fratelli\" nel ruolo di Jack Mercer. Nel 2006 \u00e8 Murtagh in \"Eragon\", mentre nel 2007 fa parte del cast di \"Donne, regole... e tanti guai!\", diretto da Garry Marshall, a fianco di Jane Fonda, Felicity Huffman e Lindsay Lohan ed in \"Death Sentence\" con Kevin Bacon. Nel 2010 \u00e8 protagonista del film di fantascienza \"\", nel quale interpreta Sam, insieme a Jeff Bridges (presente anche in \"Tron\" del 1982) e Olivia Wilde, ed \u00e8 co-protagonista con Gwyneth Paltrow nel film \"Country Strong\".\nNel 2012 recita in \"On the Road\" di Walter Salles, tratto dall'omonimo romanzo di Jack Kerouac, accanto a Kristen Stewart. Nel film interpreta Dean Moriarty, uno dei personaggi pi\u00f9 memorabili di Kerouac. L'anno successivo viene scelto dalla casa di moda Yves Saint Laurent come nuovo testimonial della fragranza \"La Nuit de L'Homme\". Nel 2014 \u00e8 nel cast di \"Unbroken\" film diretto da Angelina Jolie dove interpreta il ruolo di John Fitzgerald, e narra la storia di Louis \"Louie\" Zamperini durante la seconda guerra mandiale.\nNel novembre 2015 \u00e8 uscito il film \"Pan - Viaggio sull'isola che non c'\u00e8\", la nuova versione live-action della fiaba del ragazzino in grado di volare e che si rifiutava di crescere, nei panni del giovane James Uncino, qui ancora amico con il protagonista. Nello stesso anno \u00e8 protagonista di \"Mojave\" accanto ad Oscar Isaac. Nel 2016 viene scelto per far parte del cast del nuovo film di Ang Lee, \"Billy Lynn - Un giorno da eroe\", ancora una volta vicino a Kristen Stewart. Nel 2017 recita in \"Mudbound\" di Dee Rees, accanto a Carey Mulligan. Il film \u00e8 stato presentato al Sundance Film Festival 2017, dove Hedlund \u00e8 stato lodato per il suo lavoro nel film.\nNel 2019 prende parte al film originale Netflix, Triple Frontier diretto dal regista J. C. Chandor, dove interpreta un soldato veterano, che insieme ad alcuni suoi ex-commilitoni, deruba un ricco narcotrafficante.\nVita privata.\nDal 2011 al 2016 ha avuto una relazione con l\u2019attrice Kirsten Dunst. Dal 2019 al 2022 ha avuto una relazione con Emma Roberts; i due hanno un figlio, nato nel dicembre 2020."}
{"id": "748849", "revid": "104458", "url": "https://it.wikipedia.org/wiki?curid=748849", "title": "Liutperto", "text": "Biografia.\nIl primo regno.\nAncora minorenne alla morte del padre Cuniperto (700), quando sal\u00ec al trono fu affiancato dal tutore Ansprando, duca di Asti. Immediatamente insorse Ragimperto, duca di Torino e anche lui esponente della dinastia Bavarese, che affront\u00f2 presso Novara le truppe di Ansprando e del suo alleato Rotarit, duca di Bergamo.Ragimperto vinse e depose Liutperto, dopo appena otto mesi di regno, agli inizi del 701.\nIl secondo regno.\nRagimperto mor\u00ec alla fine di quello stesso 701 lasciando il trono al figlio Ariperto II, che aveva gi\u00e0 associato. . Nel 701 circa Ariperto li sconfisse presso Pavia, imprigion\u00f2 Liutperto e occup\u00f2 il trono. Egli sconfisse una coalizione, facente capo formalmente a Liutperto, composta da Ansprando, che fugg\u00ec sull'isola Comacina, Atone, Tatzone, Rotarit e Faraone. Poco dopo stronc\u00f2 definitivamente l'opposizione di Rotarit, gi\u00e0 sconfitto, e fece uccidere Liutperto, affogato durante un bagno.\nLe fonti tacciono su dove venne sepolto, ma probabilmente venne sepolto nella chiesa di San Salvatore come i suoi antenati."}
{"id": "748850", "revid": "647919", "url": "https://it.wikipedia.org/wiki?curid=748850", "title": "Teje", "text": ""}
{"id": "748851", "revid": "1305772", "url": "https://it.wikipedia.org/wiki?curid=748851", "title": "TIY", "text": ""}
{"id": "748854", "revid": "1904508", "url": "https://it.wikipedia.org/wiki?curid=748854", "title": "Ragimperto", "text": "Biografia.\nDuca di Torino, era figlio di Godeperto e nipote di Ariperto I: un esponente, quindi, della dinastia bavarese. Alla morte di Cuniperto, nel 700, il trono pass\u00f2 a suo figlio Liutperto, ma Ragimperto si ribell\u00f2 e reclam\u00f2 per s\u00e9 il titolo regio. Lo scontro si risolse con una battaglia, combattuta a Novara agli inizi del 701, che lo vide vincitore sul tutore di Liutperto, Ansprando, e sul suo alleato Rotarit, duca di Bergamo. Ragimperto depose Liutperto e si fece proclamare re, associando immediatamente al trono suo figlio Ariperto. Mor\u00ec poco dopo, ancora nel 701."}
{"id": "748855", "revid": "34119", "url": "https://it.wikipedia.org/wiki?curid=748855", "title": "Elettromagnetoterapia", "text": ""}
{"id": "748857", "revid": "599013", "url": "https://it.wikipedia.org/wiki?curid=748857", "title": "Tiz", "text": ""}
{"id": "748860", "revid": "599013", "url": "https://it.wikipedia.org/wiki?curid=748860", "title": "Tja", "text": ""}
{"id": "748863", "revid": "599013", "url": "https://it.wikipedia.org/wiki?curid=748863", "title": "Tjb", "text": ""}
{"id": "748868", "revid": "599013", "url": "https://it.wikipedia.org/wiki?curid=748868", "title": "Tjg", "text": ""}
{"id": "748870", "revid": "297059", "url": "https://it.wikipedia.org/wiki?curid=748870", "title": "Brachiterapia prostatica", "text": ""}
{"id": "748871", "revid": "1149807", "url": "https://it.wikipedia.org/wiki?curid=748871", "title": "Tjd", "text": ""}
{"id": "748872", "revid": "115449", "url": "https://it.wikipedia.org/wiki?curid=748872", "title": "Corrado il Pacifico", "text": ""}
{"id": "748874", "revid": "34119", "url": "https://it.wikipedia.org/wiki?curid=748874", "title": "Giorno giuliano troncato", "text": ""}
{"id": "748875", "revid": "486946", "url": "https://it.wikipedia.org/wiki?curid=748875", "title": "Siluro Mk 46", "text": ""}
{"id": "748876", "revid": "88740", "url": "https://it.wikipedia.org/wiki?curid=748876", "title": "Helen Barolini", "text": "Biografia.\nHelen Barolini \u00e8 il nome da sposata di Helen Mollica, nata a Syracuse (New York) da genitori di origine italiana. Laureatasi in letteratura inglese alla Syracuse University nel 1947, continu\u00f2 gli studi nel Regno Unito, alla University of London. Si rec\u00f2 successivamente in Italia dove nel 1950 spos\u00f2 lo scrittore e giornalista Antonio Barolini, che fu a lungo corrispondente del quotidiano \"La Stampa\" dagli Stati Uniti d'America.\nHelen cominci\u00f2 la sua attivit\u00e0 letteraria come traduttrice, ma presto si ciment\u00f2 anche nella composizione poetica e teatrale e nella produzione di saggi letterari.\nNel 1979 complet\u00f2 la stesura del romanzo \"Umbertina\", per il quale riceve the Americans of Italian Heritage Award nel 1984 e la cui versione italiana sar\u00e0 vincitrice del Premio letterario Giuseppe Acerbi nel 2008. Il romanzo \u00e8 ispirato alla figura della nonna calabrese della scrittrice e del proprio personale viaggio di riscoperta delle proprie radici.\nNel 1985 Barolini pubblic\u00f2 un'opera pionieristica, un'antologia delle scrittrici italoamericane la cui voce era allora largamente ignorata. \"The Dream Book: An Anthology of Writings by Italian American Women\" vince l'American Book Awards e il \"Susan Koppelman Award for Feminist Studies\" nel 1986.\nNei suoi romanzi successivi Barolini rimase fedele ai suoi legami con la cultura italoamericana, della quale \u00e8 divenuta uno delle voci pi\u00f9 autentiche e popolari."}
{"id": "748877", "revid": "34119", "url": "https://it.wikipedia.org/wiki?curid=748877", "title": "Giorno giuliano eliocentrico", "text": ""}
{"id": "748878", "revid": "486946", "url": "https://it.wikipedia.org/wiki?curid=748878", "title": "Mark 46", "text": ""}
{"id": "748879", "revid": "599013", "url": "https://it.wikipedia.org/wiki?curid=748879", "title": "Hjd", "text": ""}
{"id": "748880", "revid": "2056951", "url": "https://it.wikipedia.org/wiki?curid=748880", "title": "Paria dei cieli", "text": "Paria dei cieli (\"Pebble in the Sky\") \u00e8 un romanzo di fantascienza dello scrittore Isaac Asimov pubblicato nel 1950. Ultimo capitolo del ciclo dell'Impero Galattico, riprende e amplia un racconto dello stesso autore di qualche anno prima, \"Grow Old With Me\" (letteralmente: \"Invecchia con me\"), rifiutato da diverse case editrici e rimasto inedito, nella sua stesura originale, fino agli anni ottanta.\nCon \"Paria dei cieli\" si chiude la trilogia dell'Impero Galattico, la cui successiva decadenza \u00e8 parte integrante delle vicende del Ciclo della Fondazione.\nTrama.\nJoseph Schwarz, un modesto sarto in pensione nella Chicago del Secondo Dopoguerra, si trova a passeggio nei giardini della locale universit\u00e0, presso il Dipartimento di Fisica, quando a seguito di piccolo incidente durante un esperimento in un vicino laboratorio, egli viene investito da un lampo luminoso e catapultato in un futuro remotissimo. Il malcapitato si trova in una Terra arida e semi desertica e i pochi abitanti parlano una lingua a lui incomprensibile.\n\u00c8 il nono secolo dalla proclamazione dell'Impero galattico e il nostro \u00e8 un mondo periferico, radioattivo e dimenticato.\nNel frattempo giunge da Sirio l'archeologo Bel Arvardan, giovane e idealista, convinto di rinvenirvi le tracce originarie della specie umana.\nSchwartz trova ricovero presso una coppia di contadini che lo credono un mentecatto; dal momento che necessitano di braccia per i campi, lo conducono all'Istituto di Neurologia del dottor Shekt, per essere sottoposto al trattamento di un'apparecchiatura sperimentale semi segreta, atta a potenziare l'apprendimento umano.\nRipresosi in pochi giorni, Schwartz si rende conto di essere una cavia e fugge via. Arvardan nel frattempo compie un giro delle principali citt\u00e0 della Terra, ridotte a poco pi\u00f9 che villaggi. Apprende della crudele tradizione dell'eutanasia per gli individui giunti al sessantesimo anno di et\u00e0, ha discussioni animose con dei locali e infine si imbatte in Pola, la figlia del dottor Shekt, della quale resta affascinato, aiutandola a recuperare lo spaurito Schwartz.\nDi nuovo a casa del contadino, lo sfortunato impara rapidamente la lingua dell'epoca e apprende diversi particolari che gli chiariscono quanto accadutogli; al tempo stesso, si rende conto di aver acquisito la misteriosa facolt\u00e0 di entrare in contatto con le menti altrui. Realizzando con terrore che la sua presenza \u00e8 illegale in quanto ha superato da tempo i sessant'anni, egli tenta di fuggire.\nSchwartz viene catturato dal perfido Balkis, membro della Societ\u00e0 degli Anziani e Segretario del Gran Ministro terrestre, che lo faceva sorvegliare assieme ad Arvardan e Shekt, ritenendoli spie dell'Impero. Prima di essere imprigionati, per\u00f2, Arvardan, Shekt e Pola scoprono che Balkis \u00e8 a capo di una cospirazione volta a diffondere per la Galassia un virus mutante, innocuo per i terrestri ma letale per tutti gli \"esterni\".\nCon l'aiuto dei poteri mentali di Schwartz, gli ostaggi riescono a liberarsi e consegnare Balkis alle autorit\u00e0 imperiali. La popolazione terrestre insorge per il rilascio del suo ministro che il procuratore imperiale Ennius, senza un riscontro e scettico sulla storia del complotto, \u00e8 pronto a disporre.\nNon resta a Schwartz che farsi allontanare da tutti gli altri e stroncare il complotto personalmente, sfruttando i propri poteri. L'arrogante Balkis, convinto del proprio trionfo, dichiara al procuratore il suo piano ma una volta viene imprigionato. L'umanit\u00e0 \u00e8 salva.\nTemi e ambientazione.\nNel romanzo si intrecciano diversi temi ricorrenti nelle opere di fantascienza dell'autore: i viaggi nel tempo, la Terra radioattiva (Schwartz ipotizza un remoto conflitto nucleare ma solo decenni dopo Asimov ne chiarir\u00e0 le cause), gli odi e le discriminazioni razziali (i terrestri sono emarginati e ghettizzati sulla Terra, da qui l'auto imposizione delle leggi demografiche), i poteri telepatici (vedi il robot Giskard nel ciclo dei Robot).\nLo scenario temporale in cui viene proiettato il protagonista \u00e8 il nono secolo dell'Era Galattica, segnato dal massimo splendore dell'Impero di Trantor, un'epoca di pace e prosperit\u00e0 ispirata all'et\u00e0 augustea dell'Impero romano. Sono presenti infatti richiami evangelici con tanto di popolo perseguitato e ribelle, in attesa di un avvento messianico. Un popolo governato ora da un procuratore con mandato imperiale, ora da una casta sacerdotale conservatrice. L'arrivo salvifico di Schwartz, i quali poteri impongono la pace tra i Terrestri e l'Impero, conciliano le visioni di un messia cristiano ed ebraico.\nDagli elementi scarsi raccolti dal protagonista nel colloquio con il capofamiglia ospite, si deduce un salto temporale nell'ordine del centinaio di migliaia di anni, distanza suffragata da alcune sue peculiarit\u00e0 anatomiche definite \"fossili\" dal Dottor Shekt, come pelo facciale, appendice e denti del giudizio. Della lingua inglese, oramai estinta, rimangono delle tracce su dei reperti archeologici rinvenuti su altri sistemi e risalenti a cinquemila anni prima.\nContesto scientifico e culturale.\nNel novembre del 1982 l'autore scrisse una breve postilla sul contenuto scientifico di questo romanzo, dichiarando che all'epoca della stesura, pochi anni dopo i bombardamenti di Hiroshima e Nagasaki, gli effetti delle radiazioni sui viventi non erano noti, immaginando che l'Umanit\u00e0 potesse comunque sopravvivere. Asimov si scusa per la licenza poetica involontaria, in quanto l'inquinamento da radiazioni \u00e8 un elemento essenziale per la trama.\nNel capitolo 11, il protagonista sospetta di trovarsi ancora sulla Terra nonostante sia irriconoscibile, ad esempio il clima costante e l'assenza di neve sulle montagne, a causa del surriscaldamento da radioattivit\u00e0. Chiedendo alcune delucidazioni al capofamiglia Grew, egli apprende dell'esistenza di un sesto pianeta con anelli e di un decimo, ipotizzato dagli astronomi all'epoca della stesura, con lo studio delle perturbazioni delle orbite dei pianeti esterni."}
{"id": "748883", "revid": "34119", "url": "https://it.wikipedia.org/wiki?curid=748883", "title": "Giorno giuliano geocentrico", "text": ""}
{"id": "748885", "revid": "486946", "url": "https://it.wikipedia.org/wiki?curid=748885", "title": "Siluro Mk 24 Tigerfish", "text": ""}
{"id": "748886", "revid": "767487", "url": "https://it.wikipedia.org/wiki?curid=748886", "title": "Niccol\u00f2 da Perugia", "text": "Fu contemporaneo di Francesco Landini, e apparentemente fu molto attivo a Firenze. Poco si conosce della sua vita: soltanto alcuni dettagli biografici sono verificabili da fonti extra musicali. Egli era, molto probabilmente, di Perugia e pu\u00f2 essere stato figlio di un rettore di collegio. Nel 1362 visit\u00f2 il monastero di Santa Tr\u00ecnita insieme a Gherardello da Firenze. Dalla evidenza delle sue musiche, egli fu probabilmente amico del poeta fiorentino Franco Sacchetti e deve aver composto la maggior parte delle sue opere nel periodo dal 1360 al 1375. Niccol\u00f2 pu\u00f2 essere stato quel Ser Niccol\u00f2 insigne cantore di laude nel 1393. Una delle sue composizioni, \"La fiera testa\", fu scritta contro la Famiglia Visconti quando Firenze fu in guerra contro Milano fra il 1397 e il 1400.\nUn totale di 41 composizioni verosimilmente attribuibili a lui, sono giunte fino a noi, la maggioranza delle quali \u00e8 contenuta nel Codice Squarcialupi e tutte le altre da fonti toscane. Sono tutte musiche profane, tutte vocali e sono rappresentate da 16 madrigali, 21 ballate e 4 cacce. I madrigali sono tutti a due voci, ad eccezione di uno che \u00e8 a tre voci e sono tutti scritti in uno stile classico scevro da influenze francesi. Essi differiscono molto dallo stile di Francesco Landini.\nUna peculiarit\u00e0 di Niccol\u00f2 sono le \"ballatae minimae\". Questi pezzi sono molto brevi e consistono in un solo verso di testo, molto differenti dalle storie d'amore di altri compositori contemporanei come Landini."}
{"id": "748887", "revid": "7336", "url": "https://it.wikipedia.org/wiki?curid=748887", "title": "Coda musicale", "text": ""}
{"id": "748888", "revid": "126257", "url": "https://it.wikipedia.org/wiki?curid=748888", "title": "Piazza Mercanti", "text": "Piazza Mercanti (\"piazza di Mercant\" in milanese) \u00e8 una piazza di Milano creata come centro della vita cittadina in epoca medioevale, successivamente trasformata in via Mercanti. Per piazza Mercanti si intende, nel linguaggio quotidiano, la piazza circoscritta dal palazzo della Ragione, la Casa dei Panigarola e la Loggia degli Osii.\nStoria.\nSi venne a creare a partire dalla met\u00e0 del XIII secolo con una pianta rettangolare, in origine pi\u00f9 ampia dell'attuale. Vi si aprivano sei accessi riferiti agli altrettanti sestieri cittadini. Le vie attigue prendevano il nome delle diverse attivit\u00e0 svolte: Armorari, Spadari, Cappellari, Orefici, Speronari, Fustagnari.\nI principali palazzi della piazza sono:\nAl centro venne edificato, per volere del podest\u00e0 Oldrado da Tresseno, il \"palazzo della Ragione\", detto anche Broletto Nuovo, terminato nel 1233 e adibito alle attivit\u00e0 giudiziarie, che diede il nome di \"piazza del Broletto\" alla piazza stessa in epoca medioevale. Con questo edificio, costituito da una sala sovrapposta ad una loggia, si inaugura una tipologia ripresa in varie citt\u00e0 lombarde, prima tra tutte Monza con il suo Arengario, le cui forme rimandano a quelle originarie del palazzo della Ragione, almeno nella sua forma precedente al Settecento, durante il quale sub\u00ec una notevole trasformazione con la sopraelevazione. L'innalzamento risale al 1773, quando la sala con loggia comunale venne trasformata, sotto Maria Teresa d'Austria, in sede dell'archivio notarile. L'opera fu a cura dell'anziano architetto Francesco Croce (progettista, fra l'altro in Milano, della guglia pi\u00f9 alta del Duomo). Croce realizz\u00f2 l'attuale piano di sottotetto con le finestre circolari e la voltatura del portico, che prima era coperto da un'intelaiatura di travi ed assi. Il palazzo domina il lato settentrionale della piazza attuale; originariamente era per\u00f2 al centro di una piazza porticata a forma rettangolare, isolato dagli altri palazzi.\nSul lato occidentale si trova il \"\"palazzo dei Notai\" o \"Casa dei Panigarola\" (del XV secolo, in forme gotiche) e, ad angolo sul lato meridionale della piazza, il \"palazzo delle Scuole palatine\", edificio (barocco del 1645 ad opera di Carlo Buzzi), che venne edificato al posto del preesistente \"Scuole del Broletto\"\" del XIV secolo.\nSul lato sud, affiancato alle Scuole Palatine, si trova la \"Loggia degli Osii\", innalzata nel 1316 da Scoto da San Gimignano per volere di Matteo I Visconti, modificata nel XVII e XVIII secolo e ripristinata nelle forme originali nel 1904. Ospita le statue dei patroni della citt\u00e0 e, al centro del piano superiore, la \"parl\u00e8ra\" dalla quale si proclamavano gli editti.\nAl centro un pozzo del secolo XVI, sormontato dal secolo XVIII da due colonne con trabeazione.\nVa ricordato infine che fra il 1944 ed il 1951 la piazza ospit\u00f2 la sede provvisoria della Rinascente, a seguito della distruzione sotto i bombardamenti della sede di piazza Duomo.\nSculture.\nReimpiegata come imposta di una delle arcate del Broletto, si pu\u00f2 vedere una pietra con un rilievo di epoca romana rappresentante un cinghiale, interpretato tradizionalmente come la raffigurazione della \"scrofa semilanuta\", primo simbolo della citt\u00e0. La leggenda vuole infatti che il celta Belloveso avesse fondato la citt\u00e0 di Milano nel punto stesso in cui avrebbe trovato l'animale magico, mostratogli in sogno dalla dea Belisama. Un'ingenua interpretazione dell'etimologia di \"Medio-lanum\" farebbe derivare tale nome dalla qualificazione \"semilanuta\" dell'animale.\nSu uno dei pilastri del \"Broletto Nuovo\" \u00e8 presente un altorilievo del secolo XIII raffigurante il podest\u00e0 Oldrado da Tresseno, celebrato in un'iscrizione in cinque versi latini. La scultura \u00e8 stilisticamente riferibile all'influsso di Benedetto Antelami.\nIl monumento dedicato al poeta Decimo Magno Ausonio, su un arco con timpano spezzato di uno degli accessi alla piazza (il \"passaggio delle Scuole Palatine\"), e il monumento a sant'Agostino, sulla facciata delle Scuole Palatine, sono entrambe opere di Giovan Pietro Lasagna del XVII secolo, che si inseriscono nel quadro delle architetture della piazza."}
{"id": "748890", "revid": "599013", "url": "https://it.wikipedia.org/wiki?curid=748890", "title": "Tjh", "text": ""}
{"id": "748892", "revid": "1543377", "url": "https://it.wikipedia.org/wiki?curid=748892", "title": "Corneto (Acquasanta Terme)", "text": "Corneto (\"Curnit\u00eb\" in dialetto acquasantano) \u00e8 una frazione del comune di Acquasanta Terme in provincia di Ascoli Piceno. La frazione \u00e8 situata sulla via Salaria, in prossimit\u00e0 delle rive del fiume Tronto dove \u00e8 in funzione la centrale idroelettrica di Venamartello e una diga. La costruzione della diga forma un bacino. Nel corso del 2005, sulle rive del fiume Tronto \u00e8 stata attrezzata un'area verde con dei tavoli e panchine per pic-nic. Lungo le rive del fiume Tronto \u00e8 possibile svolgere la pesca.\nLa frazione \u00e8 nata a seguito della nascita di diverse cave di travertino (\"oggi ne rimane solo una attiva\") e dei laboratori dove venivano lavorati i travertini.\nGeografia fisica.\nClima.\nIl clima \u00e8 di tipo subappenninico, trovandosi a ridosso di importanti catene montuose. Gli inverni sono umidi e abbastanza rigidi, e quando le correnti di aria fredda provenienti dall'appennino, si assiste a precipitazioni nevose ed un forte abbassamento della temperatura.\nSono frequenti gelate notturne e anche il fenomeno della nebbia non \u00e8 raro, soprattutto lungo il corso del fiume Tronto. Le estati risultano calde e con precipitazioni poco frequenti per lo pi\u00f9 dovute ad improvvisi e a volte violenti temporali pomeridiani. Il paese trovandosi in una conca, nei giorni pi\u00f9 caldi si possono raggiungere temperature di 37\u00a0\u00b0C - 38\u00a0\u00b0C.\nLa temperatura media nei mesi invernali si attesta sui 0\u00a0\u00b0C - 2\u00a0\u00b0C mentre quella nei mesi estivi sui 24\u00a0\u00b0C - 25\u00a0\u00b0C.\nSport.\nVicino alla zona artigianale \u00e8 presente un piazzale che era stato concesso in uso ad una societ\u00e0 sportiva dilettantistica (S.S.D.), la quale aveva realizzato un circuito per minimoto, denominato \"Diabolik\". Dopo il grave terremoto che ha colpito il capoluogo abruzzese L'Aquila, l'area \u00e8 stata riconsegnata al comune, il quale l'ha destinata all'uso di base logistica, in caso di calamit\u00e0 naturali. A causa dei sismi del 24 agosto 2016, 26 ottobre 2016 e 30 ottobre 2016 che ha interessato il centro Italia, si sono verificati diversi danni a stalle e aziende agricole della zona. A seguito di tale gravit\u00e0, il comune di Acquasanta Terme ha destinato l'area al deposito e stoccaggio di rotoli di fieno riservati alle aziende colpite dai sisma."}
{"id": "748893", "revid": "486946", "url": "https://it.wikipedia.org/wiki?curid=748893", "title": "Mark 24 Tigerfish", "text": ""}
{"id": "748894", "revid": "486946", "url": "https://it.wikipedia.org/wiki?curid=748894", "title": "Siluro Mk 48", "text": ""}
{"id": "748896", "revid": "486946", "url": "https://it.wikipedia.org/wiki?curid=748896", "title": "Mark 24", "text": ""}
{"id": "748897", "revid": "486946", "url": "https://it.wikipedia.org/wiki?curid=748897", "title": "Mark 48", "text": ""}
{"id": "748899", "revid": "486946", "url": "https://it.wikipedia.org/wiki?curid=748899", "title": "Siluro Tipo 65", "text": ""}
{"id": "748903", "revid": "1005847", "url": "https://it.wikipedia.org/wiki?curid=748903", "title": "Marina russa", "text": ""}
{"id": "748906", "revid": "647919", "url": "https://it.wikipedia.org/wiki?curid=748906", "title": "Siluro Spearfish", "text": ""}
{"id": "748907", "revid": "42179", "url": "https://it.wikipedia.org/wiki?curid=748907", "title": "Carolyn Janice Cherry", "text": ""}
{"id": "748908", "revid": "26891", "url": "https://it.wikipedia.org/wiki?curid=748908", "title": "Siluro Stingray", "text": ""}
{"id": "748910", "revid": "26891", "url": "https://it.wikipedia.org/wiki?curid=748910", "title": "Marconi Stingray", "text": ""}
{"id": "748915", "revid": "125418567", "url": "https://it.wikipedia.org/wiki?curid=748915", "title": "Chesterfield (sigarette)", "text": "Chesterfield \u00e8 una marca di sigarette prodotte e commercializzate negli Stati Uniti d'America dalla Philip Morris USA, sussidiaria di Altria Group, e nel resto del mondo dalla Philip Morris International. Prima di Philip Morris, le sigarette erano prodotte dalla Liggett &amp; Myers Tobacco Company, che ha venduto il mercato extra statunitense alla PMI nel 1978 e quello statunitense alla odierna Altria Group nel 1999, e precedentemente dalla The Best of Tobacco. Attualmente il marchio Chesterfield \u00e8, insieme ad altri importanti nomi come Camel, Marlboro e Merit tra i pi\u00f9 conosciuti e venduti nel campo del tabacco grezzo.\nTipologie.\nDopo l'abolizione in Italia e nell'Unione europea delle diciture light, extra light, mild ecc. dai pacchetti, le Chesterfield light sono ora in commercio con il nome \"blue\".Le confezioni sono sia a pacchetto duro (boxis) di cartoncino che morbido (softex) di carta.\nLa variante 'black', immessa nel mercato italiano all'inizio del 2010 e successivamente ritirata per le scarse vendite, era caratterizzata da tabacco 100% naturale trattato solo con acqua.\nPacchetto inusuale, tutto nero con logo ben disegnato e sfumature azzurre.\nSponsorizzazioni e comparse.\nLe sigarette Chesterfield ricorrono o sono nominate in diverse occasioni:"}
{"id": "748916", "revid": "287204", "url": "https://it.wikipedia.org/wiki?curid=748916", "title": "Adrano (divinit\u00e0)", "text": "Il dio Adrano ( e ; in latino anche Hadranus o Hatranus), padre dei Palici, ha caratteristiche legate ai fenomeni naturali (acqua e fuoco) ed \u00e8 assimilato in parte e sovrapposto a Efesto (Vulcano per i latini), che aveva le sue fucine nelle viscere dell'Etna.\nCulto.\nLe caratteristiche del dio Adran\u00f2s, ci sono tramandate da Plutarco ed Eliano. Plutarco lo descrive con in mano una lancia. Eliano specifica che il suo tempio era custodito da non meno di mille cani, di bellezza e dimensioni superiori ai molossi. I cani erano in grado di accogliere i visitatori del tempio, accompagnandoli a casa se ubriachi e sbranarli se ladri, infatti al dio era sacro tale animale. Esichio inoltre lo definisce padre dei Palici, divinit\u00e0 collegate a fenomeni vulcanici, generati con la ninfa Talia, venerate dai Siculi.\nDiodoro Siculo sostiene che nel 400 a.C. Dionisio I (il Vecchio) fond\u00f2 una citt\u00e0 alle falde dell'Etna, vicino a un famoso santuario, e la chiam\u00f2 Adran\u00f2n. Questo tempio, come riportato da Eliano, potrebbe coincidere con quello del dio Adran\u00f2s. Plutarco afferma che il suo culto era diffuso in tutta la Sicilia.\nLe monete in bronzo pervenuteci (278-270 a.C.), recanti la scritta (etnico) A\u0394PANOY, che riportano sul diritto la testa elmata di un uomo e sul rovescio un cane con la scritta MAMERTIN\u03a9N raffigurano il dio Adran\u00f2s e potrebbero riprodurre la statua ospitata nel tempio di Adran\u00f2n o in uno degli altri templi siciliani dedicati alla divinit\u00e0.\nQueste monete inoltre testimoniano che il culto fu adottato dai mamertini, mercenari italici installatisi nell'area etnea e nella zona del messinese, e fu attivo anche in et\u00e0 ellenistica.\nNelle tavole alesine trovate nella zona di Tusa, ma relative all'antica Alesa, \u00e8 riportato un tempio dedicato al dio Adran\u00f2s (Adraniei\u00f2n).\nPlutarco cita inoltre un prodigio che accompagn\u00f2 l'intervento militare di Timoleonte in Sicilia. Racconta che proprio nel giorno della battaglia dello stratega corinzo ed Iceta (344 a.C.) \u2013 avvenuto presso Adran\u00f2n \u2013 le porte del santuario che custodiva la statua della divinit\u00e0 si aprirono da sole e, mentre il volto della statua si rigava di sudore, la punta della sua lancia cominci\u00f2 a vibrare. Prodigi tutti che persuasero gli adranitani, anche quelli pi\u00f9 diffidenti, ad accogliere benevolmente Timoleonte.\nLa lancia, citata da Plutarco, e i cani, menzionati da Eliano, hanno indotto degli studiosi a ritenere che Adran\u00f2s avesse aspetti pi\u00f9 simili ad Ares, dio della guerra, che veniva venerato dai Mamertini.\nEliano descrive il tempio del dio Efesto situato nel centro di Aitna-Inessa come una duplicazione di quella del tempio del dio Adran\u00f2s, con la sostituzione di Efesto ad Adran\u00f2s. Questa somiglianza dei templi \u00e8 stata intesa come una politica di aggressione dei greci invasori nei confronti dei siculi e l'imposizione dei propri culti che avessero aspetti affini.\nAlcuni studiosi identificano Adranos con Pediocrate (lett. Signore della piana) l'eroe sicano a cui i siculi dovettero offrire sacrifici per far cessare una carestia.\nSecondo un'altra versione del mito, sotto il nome di Adrano vi era semplicemente uno dei tanti figli di Zeus, il padre degli dei, che fond\u00f2 la citt\u00e0 omonima."}
{"id": "748918", "revid": "111325", "url": "https://it.wikipedia.org/wiki?curid=748918", "title": "Reginald Fleming Johnston", "text": "Biografia.\nReginald Johnston nacque a Edimburgo, e studi\u00f2 all'universit\u00e0 della stessa citt\u00e0, terminando in seguito a Oxford. Dedic\u00f2 i suoi interessi di studio prevalentemente a Hong Kong, dove era presente una forte attivit\u00e0 coloniale, e ivi inizi\u00f2 la sua attivit\u00e0 culturale al termine degli studi.\nNel 1919 fu ammesso alla presenza del tredicenne ex imperatore Pu Yi, di cui divenne nuovo precettore e buon amico. Fu il primo non cinese ad essere ammesso alla corte degli \"Imperatori del Drago\", e visse nella Citt\u00e0 Proibita fino al 1924, quando Pu Yi fu espulso da Pechino.\nServ\u00ec come Segretario della Commissione Inglese per l'Indennit\u00e0 della Cina fino al 1927, quando venne nominato Committente a Weihiawei. Nel 1931 torn\u00f2 all'Universit\u00e0 di Londra, dove occup\u00f2 la cattedra di Studi Orientali e Africani, pubblicando numerosissimi testi sul contesto storico e sociale da lui vissuto in Cina."}
{"id": "748919", "revid": "486946", "url": "https://it.wikipedia.org/wiki?curid=748919", "title": "Siluro Mk 50 Barracuda", "text": ""}
{"id": "748921", "revid": "36426", "url": "https://it.wikipedia.org/wiki?curid=748921", "title": "Diocesi di Civitavecchia e Tarquinia", "text": ""}
{"id": "748922", "revid": "486946", "url": "https://it.wikipedia.org/wiki?curid=748922", "title": "Mark 50", "text": ""}
{"id": "748923", "revid": "1985516", "url": "https://it.wikipedia.org/wiki?curid=748923", "title": "Citt\u00e0 decorate al merito civile", "text": "Le citt\u00e0 italiane decorate al merito civile sono citt\u00e0 che la Repubblica Italiana ha ritenuto di decorare con \"medaglie al merito civile\". Sono stati decorati per\u00f2 anche comuni, province e regioni per specifici atti di straordinaria abnegazione delle comunit\u00e0 durante le guerre, le calamit\u00e0 naturali o altre tragedie."}
{"id": "748925", "revid": "73537", "url": "https://it.wikipedia.org/wiki?curid=748925", "title": "Beiping", "text": ""}
{"id": "748926", "revid": "123502475", "url": "https://it.wikipedia.org/wiki?curid=748926", "title": "Robin Wright", "text": "Dal 2013 al 2018 ha interpretato Claire Underwood nella serie televisiva \"House of Cards - Gli intrighi del potere\", per la quale ha ricevuto un Golden Globe e tre candidature al Premio Emmy.\nBiografia.\nNata a Dallas ma cresciuta a San Diego, da Gayle Gaston, venditrice di cosmetici, e Freddie Wright, impiegato in una compagnia farmaceutica, giovanissima inizia a fare la modella presentandosi semplicemente con il nome Robin Wright. Debutta in TV nel 1983 interpretando Barbara Anderson nella serie \"Yellow Rose\". Il primo vero ruolo da protagonista lo ottenne in realt\u00e0 l'anno successivo nel 1984 interpretando Kelly Capwell nella soap opera \"Santa Barbara\", ruolo che interpreter\u00e0 fino al 1988 e che le frutter\u00e0 un Soap Opera Digest oltre a tre candidature all'Emmy. Questo ruolo le offr\u00ec una popolarit\u00e0 a livello mondiale, poich\u00e9 la soap venne distribuita in oltre 42 paesi nel mondo intero, ottenendo un grande successo che le permise di continuare fino al 1993, quando la serie fu cancellata anche a causa dei bassi ascolti, che negli Stati Uniti non decollarono mai.\nDebutta sul grande schermo nel film di Rob Reiner \"La storia fantastica\" del 1987, seguito da \"Toys - Giocattoli\". Successivamente recita in \"Forrest Gump\", \"Moll Flanders\" e nel 1995 in \"3 giorni per la verit\u00e0\" di Sean Penn che sposer\u00e0 poco dopo. Negli anni seguenti lavora in film come \"Le parole che non ti ho detto\" con Kevin Costner, \"Unbreakable - Il predestinato\" con Bruce Willis, \"Una casa alla fine del mondo\" fino a \"Complicit\u00e0 e sospetti\" di Anthony Minghella. Le sue interpretazioni pi\u00f9 famose sono quella del 1994 in \"Forrest Gump\", dove \u00e8 Jenny, il grande amore di Forrest (Tom Hanks), e dal 2013 al 2018 quella nella serie televisiva in onda su Netflix, \"House of Cards - Gli intrighi del potere\" dove interpreta Claire Underwood, moglie del politico statunitense Frank (Kevin Spacey). Proprio per questo ruolo, nel 2014 vinse il Golden Globe come migliore attrice protagonista.\nDal 1986 al 1988 \u00e8 stata sposata con l'attore Dane Witherspoon.\nDopo 6 anni di fidanzamento, il 27 aprile 1996 sposa l'attore Sean Penn, conosciuto sul set di \"Stato di grazia\", da cui ha due figli, nati nel 1991 nel 1993. Dopo il matrimonio l'attrice ha preso il cognome del marito, presentandosi come Robin Wright Penn, per poi tornare a essere semplicemente Robin Wright dopo l'avvio delle pratiche per il divorzio. Alla fine del 2007 la coppia annuncia infatti la separazione. Penn e la moglie si riconciliano brevemente un paio di volte, per poi annunciare il divorzio definitivo il 28 luglio 2010.\nTra il 2012 e il 2015 ha frequentato l'attore Ben Foster; i due annunciarono il fidanzamento nel gennaio 2014, lasciandosi poi nell'agosto dell'anno successivo.\nDa fine 2017 ha iniziato una relazione con Cl\u00e9ment Giraudet, manager francese della maison Saint Laurent. I due si sono sposati il giorno 11 agosto 2018 con una cerimonia segreta a La Roche-sur-le-Buis, in Francia.\nDoppiatrici italiane.\nNelle versioni in italiano dei suoi lavori, Robin Wright \u00e8 stata doppiata da:\nDa doppiatrice \u00e8 stata sostituita da:"}
{"id": "748929", "revid": "113723292", "url": "https://it.wikipedia.org/wiki?curid=748929", "title": "Francesca Martinez", "text": "Biografia.\nHa una laurea specialistica in relazioni pubbliche ed ha studiato recitazione presso la scuola Bracco di Roma.\nNel 2005 conquista la copertina di maggio della rivista Fox e da l\u00ec inizia a collaborare con diverse aziende di intimo.\nNell'estate 2006 ha condotto dall'Italia il programma \"On the Road\" (Italia 1), insieme a DJ Ringo ed altre due sue omonime. Ha condotto inoltre la trasmissione \"Fuori di testa\", mandata in onda dalle reti Mediaset, e anche un programma sui motori trasmesso dal canale nazionale Odeon TV. Ha svolto il ruolo di inviata e di giornalista. Partecipa a diversi video musicali, tra cui due di Giorgio Prezioso, dee-jay di Radio Dee-jay, allora suo compagno.\n\u00c8 stata per sei anni, una delle vallette della trasmissione Vivere meglio, in onda su Rete 4. Ha partecipato a diverse sit-com in onda sui canali Mediaset. Ha recitato in alcuni cortometraggi di produzione indipendente.\nVive a Milano ed attualmente conduce su Automototv, canale 148 di Sky, le trasmissioni televisive Braaap e Ruote Basse."}
{"id": "748931", "revid": "117963911", "url": "https://it.wikipedia.org/wiki?curid=748931", "title": "Servitrice", "text": "Servitrice \u00e8 un termine usato per indicare una assistente (o schiava) di sesso femminile. Tipicamente, regine e principesse dell'antichit\u00e0 avevano al loro servizio delle servitrici. Le servitrici sono presenti anche in ambito fantastico, presenti in diversi cicli e romanzi come \"Il Signore degli Anelli\", \"Guerre stellari\" e \"Doctor Who\").\nIn saghe mitologiche, le divinit\u00e0 nordiche come Frigg avevano spesso al loro servizio delle servitrici, cos\u00ec come nella Bibbia con personaggi quali Lia e Maria. \nLe servitrici si trovano anche in riti associati con la religione Wicca.\nTipicamente una servitrice era una donna di nascita comune, che prendeva un nuovo nome quando entrava al servizio di una padrona. L'atteggiamento che ci si aspettava da essa era servile e sottomissivo."}
{"id": "748933", "revid": "697352", "url": "https://it.wikipedia.org/wiki?curid=748933", "title": "Stingray", "text": "Stingray \u00e8 il termine inglese per il gruppo di pesci delle \"dasyatidae\", imparentati con gli squali e le razze. Compare in diversi contesti."}
{"id": "748934", "revid": "125346408", "url": "https://it.wikipedia.org/wiki?curid=748934", "title": "Missile anticarro", "text": "Un missile anticarro, chiamato anche ATGM (dall'inglese: \"Anti-Tank Guided Missile\") o ATGW (\"Anti-Tank Guided Weapon\") \u00e8 un missile guidato il cui uso principale \u00e8 quello di distruggere carri pesantemente corazzati e altri tipi di veicoli corazzati.\nCaratteristiche generali.\nUn missile anticarro \u00e8 in genere identificato con la sigla di ATGW, ma contrariamente a quello che si pu\u00f2 pensare, non si tratta di una definizione che considera esplicitamente i missili. Infatti significa \"\"Anti Tank Guided Weapon\", ovvero \"arma guidata anticarro\"\".\nI missili anticarro possono avere varie dimensioni, da quelli che possono essere trasportati da un singolo soldato e lanciati direttamente dalla spalla, a quelli che vanno posizionati su treppiedi e quindi necessitano di un'intera squadra per poter essere trasportati e usati, a quelli montati direttamente su veicoli o mezzi aerei.\nL'introduzione nei moderni scenari di guerra di missili anticarro piccoli e portatili, ma con una grossa testata, ha dato alla fanteria la possibilit\u00e0 di distruggere qualsiasi carro armato a grande distanza, solitamente al primo colpo. Le precedenti armi anticarro come i fucili anticarro, i razzi anticarro, o le mine anticarro magnetiche, avevano uno scarso livello di penetrazione e richiedevano di avvicinarsi molto all'obiettivo.\nStoria.\nSeconda guerra mondiale.\nLa storia dei missili anticarro nasce con gli studi tedeschi durante la seconda guerra mondiale. I nuovi carri armati necessitavano di una grande potenza distruttiva per essere colpiti e distrutti, grazie alla loro robusta blindatura. Se i primi carri avevano spesso corazze da 20-30mm, a met\u00e0 guerra si potevano superare anche i 100mm, spesso con corazze inclinate. I cannoni dell'inizio guerra erano ora inefficaci anche a distanze ridotte o nulle, ma, mentre i carri non avevano molti problemi ad aggiornare il proprio armamento basico, la situazione dei reparti anticarro della fanteria era invece molto pi\u00f9 seria. Infatti, mentre i cannoni da 37mm pesavano spesso pi\u00f9 di 400\u00a0kg, le armi da 75mm potevano arrivare a 1500\u00a0kg, e la corsa verso la sempre maggiore potenza di fuoco giunse a produrre calibri da 88-90mm, con pesi nell'ordine di 3-4 tonnellate.\nLa questione si poteva risolvere solo con l'installazione dei cannoni anticarro su veicoli blindati, detti \"cacciacarri\" come i tedeschi Jagdpanzer o gli americani Tank Destroyer, ma il loro peso e costo, nonch\u00e9 la difficolt\u00e0 a far arrivare ovunque questi potenti veicoli, rendeva improponibile l'affidarsi solo ai mezzi anticarro corazzati/meccanizzati.\nLa fanteria ebbe quindi bisogno di armi anticarro portatili, ma i \"fuciloni\" anticarro, l'altra arma disponibile all'inizio della guerra, erano largamente insufficienti contro i carri armati medi e pesanti. Essi potevano perforare circa 30mm di acciaio, ma pesavano decine di kg e non avevano una distruttivit\u00e0 elevata, oltre a necessitare di proiettili con il costoso tungsteno.\nLa soluzione iniziale che venne escogitata fu la realizzazione di razzi a \"carica cava\", come i Bazooka statunitensi o i Panzerfaust tedeschi, ma questi razzi, nonostante la potenza, difettavano di gittata e precisione.\nSuccessivamente, in Germania fu elaborata la realizzazione di missili anticarro guidati, con studi derivati dall'X-1 aria-aria; la testata prevista, come per tutti i successori, era a carica cava (HEAT), considerata la migliore per le armi leggere a bassa velocit\u00e0. Comunque, la guerra si concluse prima del completamento di tali studi.\nDopoguerra.\nNel dopoguerra, spariti quasi del tutto i fucili anticarro e i cannoni trainati, negli arsenali rimasero i lanciarazzi anticarro e i nuovi cannoni senza rinculo, capaci di prestazioni interessanti, ma con una gittata di circa 1\u00a0km e peso non trascurabile. I lanciarazzi erano inoltre caratterizzati anche da una vampa posteriore eccessiva, che li rendeva facilmente avvistabili dopo il primo colpo. Il pi\u00f9 noto \u00e8 l'M40 Statunitense da 106mm, pesante 200\u00a0kg; l'SPG-9 sovietico perforava quasi altrettanto, ma aveva il vantaggio di pesare solo 60\u00a0kg. Esso venne usato anche, dopo opportune modifiche, per i BMP-1 e BMD-1.\nAnni '50: guida CLOS e SACLOS.\nLa tecnologia per\u00f2 durante gli anni '50 cominci\u00f2 a consentire una differente visione della questione da affrontare: l'elettronica, ormai economica e affidabile, permise l'introduzione dei missili anticarro, con gittata di 2\u20133\u00a0km, buona precisione, alta distruttivit\u00e0 e peso di soli 10\u201320\u00a0kg (circa come un proiettile da 106\u00a0mm).\nI primi missili erano armi a filoguida (raramente radioguida, teoricamente vulnerabile ai disturbi ma non vincolati dal cavo), guidati manualmente dall'operatore, con la possibilit\u00e0 di schierare numerose armi collegate allo stesso pannello guida. Esempi furono l'SS-11, il Cobra, l'AT-3 Sagger. Si chiamavano missili a guida CLOS (\"guida su comando dell'operatore\").\nAppurato che tali missili erano assai imprecisi nelle classiche situazioni sul campo di battaglia (problemi di concentrazione dell'operatore), furono sviluppate le versioni con guida automatica, come l'Harpoon, versione semiautomatica del SS-11. La differenza tra la guida CLOS e la SACLOS, era data dalla presenza di un computer che \"vedeva\" tramite un sensore ottico la traccia IR data da un apposito bengala sulla coda del missile, e calcolava la differenza della posizione dell'arma in volo e quello del punto dove il collimatore mirava. La differenza (lo \"scarto\") veniva corretta automaticamente.\nAnni '70.\nIn seguito sono stati sviluppati missili pi\u00f9 veloci, perch\u00e9 specie i filoguidati risultavano troppo lenti (fino a 30 secondi per raggiungere i 3\u00a0km) e ingombranti a causa delle alette non retrattili. Cos\u00ec apparvero, agli inizi degli anni '70, il TOW e il MILAN. I nuovi missili erano anche pi\u00f9 potenti, ma avevano alcuni problemi.\nIl maggiore \u00e8 che mentre i missili a guida CLOS filoguidati sono invulnerabili alle ECM di qualunque tipo, i missili SACLOS (sia filoguidati sia radioguidati) possono essere ingannati da disturbatori o da falsi bengala, capaci di creare situazioni che potevano confondere i computer guidamissili. Inoltre, questi missili sono generalmente azionati con l'operatore solidale con la rampa, quindi se il nemico avesse avvistato la vampata posteriore dell'arma in partenza avrebbe potuto sparare nel punto avvistato ed essere certo di colpire l'operatore; al contrario, con i missili \"a guida manuale\" non era cos\u00ec: si poteva stare anche a decine di metri di distanza, e oltretutto con intere rampe schierabili sul terreno per un fuoco rapido.\nLe capacit\u00e0 e il peso ridotto di tali missili erano ottimali anche per armare i velivoli leggeri, specie gli elicotteri, che potevano ricevere una batteria di missili formata da 4 SS-11 o altri tipi. Presto alcuni elicotteri arrivarono a disporre di una batteria di lancio formata da 8 TOW o 6-8 HOT, con una gittata di 4\u00a0km.\nOggi.\nLe capacit\u00e0 (e il costo) dei missili sono stati enormemente incrementati con le armi a guida laser (sia semiattiva sia su fascio), con lo sviluppo di missili quali l'Hellfire, supersonico su gran parte del profilo di volo, ma troppo pesante per la fanteria.\nGli ultimi sviluppi comprendono il Javelin, arma a guida IR autonoma grazie a un sofisticato sensore. Essa attacca con modalit\u00e0 \"fire and forget\", e se l'operatore deve stare assieme al missile prima del lancio, l'arma \u00e8 poi capace di attaccare senza nessuna designazione esterna, come i missili IR aria-aria. La tecnologia per impieghi contro bersagli a terra \u00e8 molto pi\u00f9 sofisticata, a causa della necessit\u00e0 di distinguere bene il bersaglio.\nL'RPG-32 \"Barkas\" rappresenta attualmente in Russia l'ultima evoluzione dei missili contro carro russi spalleggiabili."}
{"id": "748938", "revid": "1429175", "url": "https://it.wikipedia.org/wiki?curid=748938", "title": "Daltanious", "text": " \u00e8 una serie televisiva anime di genere mecha prodotta in collaborazione dalla Sunrise e dalla Toei Company. Il nome del robot \u00e8 ispirato a quello di D'Artagnan, il protagonista del celebre romanzo di Alexandre Dumas \"I tre moschettieri\".\nProduzione e distribuzione.\nLa serie, composta di 47 episodi, \u00e8 stata realizzata nel 1979, e trasmessa per la prima volta in Italia nel 1981 da varie televisioni regionali. Rimane ancora molto popolare soprattutto nei paesi di lingua spagnola e in Italia.\nTrama.\nNel 1995 la Terra subisce il massiccio attacco degli alieni Akron, che in breve tempo costringono sotto il loro dominio varie nazioni. Il Giappone in particolare \u00e8 ridotto in rovina ed i sopravvissuti vivono una vita di stenti in baraccopoli di fortuna; quelli pi\u00f9 fortunati sopravvivono tramite il mercato nero, mentre agli altri non rimane che la carit\u00e0 ed il furto.\nA quest'ultima categoria appartiene il gruppo di bambini e adolescenti composto da Danji, Sanae, Mita, Jiro, Tanosuke, Manabu e guidato dall'audace Kento. Nel corso di un loro tentativo di furto, i sei si imbattono in una grotta che conduce ad una base sotterranea, dove giace in ibernazione il Dottor Earl. Accidentalmente, Kento e i suoi compagni lo risvegliano e portano alla luce la sua base, causando l'immediata ritorsione degli Akron. A questo punto, il Dottor Earl costringe Kento e Danji a mettersi alla guida rispettivamente del robot Antares e dell'aereo Gumper e i due, sorprendentemente, riescono a tener testa all'attacco ed a sconfiggere gli Akron sul campo di battaglia.\nQuesti ultimi non si danno per vinti ed inviano contro i ragazzi un mega-robot dall'aspetto mostruoso. Kento e Danji sono in grave difficolt\u00e0 contro un simile avversario, ma proprio quando stanno per essere sconfitti giunge loro in aiuto il leone robotico Beralios. A questo punto, uno sbigottito Dottor Earl annuncia ai due ragazzi che i due mezzi e Beralios possono unirsi a formare l'invincibile mega-robot Daltanious, cosa che puntualmente avviene.\nSconfitto anche questo avversario, vengono svelati alcuni segreti relativi a Kento e agli Akron: si scopre infatti che Kento \u00e8 il principe ereditario del regno di Helios, in quanto figlio del precedente principe Harlin, fuggito sulla Terra ancora bambino assieme al dottor Earl quando gli Akron attaccarono il loro pianeta. Ma Kento non sembra per niente interessato al suo regale lignaggio e gli Akron non si sono certo arresi: la guerra per la liberazione della Terra \u00e8 ancora lunga.\nAlla fine la base parte per lo spazio con il proposito di affrontare il nemico sul pianeta Zaar: qui si trova Ormen, MegaImperatore degli Akron. Dopo una dura battaglia riusciranno a fatica a sconfiggerlo, non prima per\u00f2 d'esser venuti a conoscenza degli ultimi importanti segreti riguardanti l'impero di Helios.\nTematiche.\nUno dei temi pi\u00f9 interessanti esplorati dalla serie \u00e8 quella dei cloni, qui chiamati \"Biodroidi\". Ad un certo punto della serie, infatti, il capo delle forze di invasione Akron sulla terra, Kloppen, si rivela essere la copia esatta del principe Harlin: creato dal medico di corte e portato da Ormen che lo \"adotta\".Nell'ultima puntata proprio Ormen narra a Kento ed ai suoi amici la triste vita dei Biodroidi: nella principale famiglia della nobilt\u00e0 di Helios era uso comune realizzare un clone dell'erede al trono che fungeva da vero e proprio \"serbatoio di pezzi di ricambio\" nel caso l'erede fosse stato ferito o si ammalasse improvvisamente. Questa \u00e8 la ragione del suo costante odio provato verso tutti i discendenti della famiglia reale, odio che ha alimentato per tutta la vita il suo proposito di vendetta e distruzione.\nQuesti cloni, una volta terminata la loro utilit\u00e0, venivano brutalmente eliminati; ci\u00f2 continu\u00f2 fino all'invasione degli Akron: Kloppen, infatti, \u00e8 il clone di Harlin, anche se lui \u00e8 convinto (tratto in inganno proprio da Ormen) di essere il vero principe di Helios. Non solo, il comandante in capo degli Akron, che di solito parla per bocca di una statua mostruosa, altro non \u00e8 che il clone del padre di Harlin (l'imperatore Nishimura), fuggito da Helios. Pieno di odio, quest'ultimo organizz\u00f2 l'armata degli Akron e distrusse il suo pianeta natale, lanciandosi poi alla conquista dello spazio.Emblematica la frase pronunciata da Ormen nell'ultima puntata: \"I biodroidi hanno un'anima\".\nLa trama della serie, inoltre, \u00e8 ricca di colpi di scena che fanno vedere personaggi positivi in cattiva luce e rivalutano quelli negativi: il megaimperatore degli Akron \u00e8 malvagio, ma le motivazioni che lo spingono alla vendetta del triste destino dei biodroidi hanno gravi spiegazioni, Kloppen \u00e8 malvagio, ma si sacrifica per salvare il padre di Kento e si dimostra infine pentito; allo stesso modo l'impero di Helios era un impero malvagio perch\u00e9 creava uomini artificiali per detenere il potere.\nMecha.\nDaltanious \u00e8 stato il primo super robot ad avere una componente animale, nonch\u00e9 il primo a fregiarsi di una testa di leone sul petto; quest'ultimo elemento sarebbe poi stato ripreso in varie altre serie mecha, tra cui \"Y\u016bsha \u014c Gaogaigar\" degli anni '90, o ancor prima nel combiner Predaking (formato da 5 animali robotici) dell'anime anni '80 Transformers.\nMecha dei nemici.\nL'armata Akron ha a disposizione una sofisticatissima tecnologia con cui realizza enormi robot da combattimento dall'aspetto mostruoso. Nell'episodio 12 \u00e8 rivelato che queste gigantesche armi non sono totalmente meccaniche, ma possiedono bens\u00ec alcune parti biologiche. Il design dei mostri ovviamente varia da puntata a puntata, ma alcuni particolari rimangono in quasi tutti, come l'abbondanza di punte o corni.\nSigle.\nLa canzone della sigla d'apertura originale giapponese (tema principale dell'anime) si intitola - testo di Sabur\u014d Hatte, musica di Asei Kobayashi, arrangiamenti di Hiroshi Takada - ed \u00e8 cantata da Mitsuko Horie con il coro Koorogi '73 e i Columbia Yurikago-kai e Columbia Fun-funny.\nLa sigla di chiusura originale \u00e8 - testo di Tadao Nagahama (con lo pseudonimo di Akira Aoi), musica di Asei Kobayashi, arrangiamenti di Hiroshi Takada - ed \u00e8 cantata dai Koorogi '73.\nLa sigla italiana di apertura e chiusura, \"Daltanious\", \u00e8 un brano scritto da Franco Migliacci, su musica di Massimo Cantini e arrangiamento di Alessandro Centofanti, eseguito dai Superobots e cantata da Rino Martinez. L'esclamazione \"Daltanius!\" che si sente nell'incipit della sigla \u00e8 dello stesso Franco Migliacci.\nEdizione italiana.\nTrasmissioni televisive.\nLa prima messa in onda del cartone in Italia \u00e8 datata ottobre 1981 sulle televisioni locali. Fu subito un successo grazie anche alla moda dei robot giapponesi iniziata con Goldrake e Mazinga Z, entrambi trasmessi dalla Rai. In seguito \u00e8 stato trasmesso anche da Italia 1.\nIl primo episodio \u00e8 stato ritrasmesso su MTV nell'Anime Week 2006 nella notte tra il 28 e il 29 settembre all'1:00.\nFra il 2007 e il 2011 la serie \u00e8 stata trasmessa sul canale Cooltoon di Sky.\nDynit ha pubblicato poi anche per la visione in streaming su internet a partire dal 20 dicembre 2010 senza limiti di tempo sulla web tv on demand Popcorn TV, da cui \u00e8 per\u00f2 stato rimosso nel 2012.\nDall'8 maggio 2013 la serie \u00e8 stata replicata su Man-Ga di Sky, mentre a partire dal 28 maggio 2016 \u00e8 tornata in onda sul digitale terrestre free sul canale K2 all'interno del contenitore \"Robot Mania\", con programmazione settimanale il sabato sera all'ora di cena.\nAttualmente (2021), tutti gli episodi sono visibili su Amazon Prime Video e su Sky On Demand.\nEdizioni \"home-video\".\nYamato Video.\nL'edizione Yamato Video \u00e8 stata la prima di \"Daltanious\" per il mercato \"home video\" italiano. I 47 episodi furono infatti distribuiti in 10 VHS in vendita a cadenza mensile nel 1997.\nDynit.\nSuccessivamente la Dynit ha rilevato la licenza e i 47 episodi sono stati pubblicati dapprima in 12 DVD singoli contenenti 4 episodi ciascuno nel 2004, ed in seguito in due cofanetti da 4 dischi ciascuno.\nAltri media.\nFumetti.\nIn concomitanza della prima messa in onda in Italia, Daltanious, \u00e8 apparso nella versione cartacea, ridisegnato a mano come fumetto, non come immagini del cartone animato, pubblicato sulle pagine del \"Corriere dei Piccoli\", del 1981. In concomitanza con l'edizione a fumetti, le Edizioni Panini hanno prodotto un album di 240 figurine, con immagini riprese dalla serie televisiva, che ripercorreva l'intera storia del cartone animato.\nVideogiochi.\nLa serie \u00e8 stata introdotta in \"Super Robot Wars\" della Banpresto come parte della serie \"Super Robot Wars Destiny's line-up\" nel 2003. \u00c8 stata inserita anche nel \"Super Robot Wars GC\" nel 2004 e \"Super Robot Wars XO\" nel 2006."}
{"id": "748939", "revid": "767487", "url": "https://it.wikipedia.org/wiki?curid=748939", "title": "Alessio Bonomo", "text": "Biografia.\nDiplomatosi in ragioneria, inizia a suonare la chitarra e il pianoforte.\nTrasferitosi a Roma, inizia a scrivere canzoni e ad esibirsi al Folkstudio, invitato pi\u00f9 volte da Giancarlo Cesaroni. Nel 1998 ottiene un contratto discografico con la Sugar Music, casa discografica di propriet\u00e0 di Caterina Caselli, e debutta l'anno successivo con il singolo \"Il deserto\".\nSi fa conoscere dal grande pubblico nel 2000 quando partecipa al Festival di Sanremo con il brano \"La croce\": il video del brano \u00e8 realizzato da Oliviero Toscani.\nL'album di debutto \"La rosa dei venti\" (prodotto da Fausto Mesolella degli Avion Travel), pubblicato l'anno seguente, oltre al pezzo sanremese contiene tra le canzoni una versione di \"Girl from the North Country\" di Bob Dylan intitolata \"La ragazza del nord\". Dylan, consultato attraverso la sua casa discografica, accetta di co\u2013firmare il brano con Alessio Bonomo.\nPer due anni \u00e8 ospite della rassegna Musicultura, ed effettua una tourn\u00e9e con gli Avion Travel prendendo parte, con Nada, Fabrizio Bentivoglio e Aires Tango, al progetto Grande Orchestra Avion Travel. Scrive inoltre i testi di alcuni brani per Andrea Bocelli, in particolare \"Si volt\u00f2\", \"Chiara\", \"L'incontro\" e \"Libert\u00e0\".\nNel 2008 inizia a lavorare al suo secondo album. \nNel 2011 firma il testo di \"Lei colorer\u00e0\" contenuto nell'album \"Complici\" del duo Musica Nuda composto da Petra Magoni e Ferruccio Spinetti che arriva al primo posto della classifica Jazz in Francia.\nNel giugno 2011 vince con Francesco Cerasi ed Emilio Solfrizzi il Nastro d'Argento a Taormina per la miglior canzone originale con \"Amami di pi\u00f9\", di cui scrive il testo, interpretata da Emilio Solfrizzi e contenuta nel film \"Se sei cos\u00ec ti dico s\u00ec\" di Eugenio Cappuccio.\nIl 28 febbraio 2012 viene presentato in anteprima nazionale al Teatro Ambra Jovinelli di Roma il nuovo progetto discografico di Alessandro Haber dal titolo \"Haber bacia tutti\" per il quale oltre a firmare tutti i testi e le musiche, ha curato la produzione artistica e gli arrangiamenti insieme a Francesco Arpino. Un progetto che ha visto la partecipazione di grandi nomi del panorama musicale nazionale ed internazionale (Peppe Servillo, Giusy Ferreri, Giuliano Sangiorgi, Enzo Gragnaniello, Sergio Cammariere, Phil Palmer, Danilo Rea, Paolo Fresu, Fausto Mesolella).\nNel 2014 avviene la pubblicazione del nuovo progetto discografico \"Tra i confini di un'era\" (Esordisco), con la produzione artistica e gli arrangiamenti di Francesco Arpino.\nIl 26 gennaio 2018 viene pubblicato \"La musica non esiste\", sempre per l'etichetta Esordisco, 12 tracce composte da Alessio con la fondamentale collaborazione di Fausto Mesolella a cui questo disco \u00e8 dedicato, che oltre ad aver suonato, ha curato arrangiamenti e produzione artistica, insieme a Tony Canto, che ha curato la postproduzione dopo l'improvvisa scomparsa di Mesolella nel 2017. Tra gli ospiti Petra Magoni e Ferruccio Spinetti, Alessandro Mannarino, Peppe Servillo e Peppe D'Argenzio degli Avion Travel e lo stesso Fausto Mesolella."}
{"id": "748940", "revid": "697352", "url": "https://it.wikipedia.org/wiki?curid=748940", "title": "Barracuda (disambigua)", "text": ""}
{"id": "748943", "revid": "125833507", "url": "https://it.wikipedia.org/wiki?curid=748943", "title": "Calciatori Panini", "text": "Calciatori \u00e8 una popolare serie di album di figurine, creata nel 1960 dalla Panini.\nStoria.\nAnni 1960.\nAll'inizio del 1960 i fratelli Benito e Giuseppe Panini, fondatori a Modena dell'Agenzia Distribuzione Giornali Fratelli Panini, acquistarono a Milano un lotto di vecchie figurine invendute delle edizioni Nannina che imbustarono a coppie in bustine bianche con cornicette rosse, mettendole in vendita a 10 lire l'una. Il successo fu enorme e inaspettato arrivando a venderne tre milioni. L'anno successivo decisero di stampare in proprio le figurine ideando anche un album per la loro raccolta. Le vendite arrivarono a 15 milioni di bustine. La copertina raffigurava Nils Liedholm, mentre la prima figurina stampata fu quella di Bruno Bolchi, il capitano dell' dell'epoca. Nelle pagine finali dell'album era presente una sezione antologica dedicata al Grande Torino, squadra dominatrice dei campionati dell'immediato secondo dopoguerra. Nelle edizioni successive saranno le coppe europee e mondiali a essere rappresentate nelle parti finali dell'album.\nNel 1963 si unirono all'attivit\u00e0 gli altri due fratelli Panini, Umberto e Franco. L'organizzazione dei primi periodi vedeva Giuseppe come inventore, Benito gestore delle spedizioni, Umberto tipografo e Franco Cosimo amministratore. Nei primi dieci anni le figurine si attaccavano con la colla e poi divennero autoadesive. Ogni squadra di Serie A era raffigurata con quattordici giocatori e in molti casi le figurine non erano altro che fotografie in bianco e nero colorate a mano.\nNell'edizione 1963-64 compaiono anche le squadre della Serie B, con i giocatori delle squadre presentati a coppie (due per ogni figurina); in copertina era raffigurato Ardico Magnini, con la maglia della Nazionale.\nNell'edizione 1967-68 esordiscono anche le squadre di Serie C con solo gli scudetti delle relative squadre laminati in argento e autoadesivi. Fa parte di questa raccolta la figurina Panini di pi\u00f9 alto valore in assoluto, quella di Faustino Goffi del . In questa raccolta la Panini commette il primo clamoroso scambio di persona. Nella squadra della Spal stampa la figurina del calciatore \u201cGildo Rizzato\u201d, ma l\u2019immagine della foto appartiene al suo compagno di squadra Ezio Vendrame. Altri casi simili si ripeteranno nella raccolta del 1973-74: la figurina di Giuliano Manfredi, portiere del Parma in serie B, in realt\u00e0 raffigura Mirko Benevelli; nella collezione 1975-76 la figurina di Roberto Pruzzo, bomber del Genoa in B, \u00e8 rappresentata da Sergio Rossetti, la Panini si accorger\u00e0 dell\u2019errore e produrr\u00e0 la nuova figurina con il \u201cvero\u201d Pruzzo; nella raccolta 1980-81 nel Cagliari, in serie A, c\u2019\u00e8 Claudio Azzali ma la figurina ritrae Marco Ricci.\nAnni 1970.\nDurante gli anni 1970 alla pubblicazione dell'album venne affiancata quella dell\"Almanacco illustrato del Calcio\" dall'edizione 1971, le mascotte delle squadre assumono pi\u00f9 rilevanza e si sperimentarono nuove tecniche per la rappresentazione degli scudetti e per quella delle squadre. La sezione antologica alla fine dell'album \u00e8 dedicata ai grandi campioni del passato, al ritiro della nazionale azzurra, alle coreografie del tifo organizzato, al regolamento del gioco del calcio. Numerose a quell'epoca erano le iniziative di beneficenza promosse nell'album, in particolare con l'UNICEF e con l'Unione Italiana Ciechi.\nNell'edizione 1969-70 i giocatori sono raffigurati a figura intera per poi tornare a mezzobusto da quella successiva. Dall'edizione 1972-73 le figurine diventano autoadesive eliminando le \"celline\" (piccole linguelle biadesive, che si staccavano, grazie a un taglio predefinito di contorno, da una schedina madre di formato pari a una normale figurina, e che furono inserite per qualche anno nelle bustine). Inoltre si passa alle foto dei calciatori in azione e sono presenti anche le figurine dei presidenti dei club e inoltre esordiscono le figurine delle squadre della Serie C. Nell'edizione 1978-79 gli scudetti sono in tessuto di jeans.\nAnni 1980.\nLa parte antologica si restringe per dare spazio agli scudetti della nuova Serie C2, le pagine dedicate alle coppe europee spesso non sono pi\u00f9 accompagnate dalle figurine corrispondenti. I ritratti dei giocatori della Serie A tornano a essere definitivamente l'immagine a mezzobusto. Variano invece di anno in anno le rappresentazioni degli scudetti, insieme ai quali compaiono in alternanza, nelle pagine di Serie A e Serie B, le mascotte e gli sponsor, che appaiono per la prima volta sulle maglie delle squadre nella stagione 1981-82.\nDall'edizione 1986-87 scompaiono gli scudetti della serie C2 che verranno riadottati dieci anni dopo per l'edizione 1996-97. Sul finire del decennio, le figurine adottano definitivamente le misure 49x65 mm.\nAnni 1990.\nAll'inizio degli anni 1990 la Panini cambia propriet\u00e0 ma ne segue una crisi aziendale. Nel 1992-93 viene stampata l'edizione dell'album con il minor numero di figurine in assoluto, fatta eccezione per la prima edizione del 1961-62 e composta solo da 413 immagini. Seguono altri cambi di propriet\u00e0 e nell'album compaiono le pagine a colori e la grafica migliora. Ritornano i concorsi a premi, il numero di immagini si stabilizza intorno alle 600. Dall'edizione 1994-95 spariscono le mascotte delle squadre, sostituite dalle caricature dei campioni (disegnate da Achille Superbi), i confronti \"Ieri e Oggi\" di alcuni giocatori e allenatori, le vecchie copertine, fino all'edizione 2000. Dall'edizione 1996-97, per i 35 anni, vengono prodotte figurine speciali raffiguranti le copertine pi\u00f9 significative del passato. Nella stessa annata ritornano, dopo un decennio di assenza, gli scudetti delle squadre della Serie C2.\nDall'edizione 1998-99 a ogni squadra di Serie A vengono dedicate quattro pagine invece delle solite due.\nNel 1999 esord\u00ec il primo sito web dedicato interamente alla raccolta anche se l'album era gi\u00e0 stato presentato nei due anni precedenti nel sito ufficiale della Panini.\nAnni 2000.\nL'edizione della stagione 1999-2000 viene chiamata \"Calciatori 2000\", e sono presenti figurine dedicate anche agli allenatori e agli arbitri internazionali, presenti anche nell'edizione 2000-2001 e poi rimossi. Nell'edizione 2001-02 la figurina raffigurante la formazione di Serie C1 della viene erroneamente proposta anche per la , squadra di Serie B, a causa di un refuso.\nNell'edizione 2002-03 esordiscono anche le figurine della Serie A di calcio femminile e la Panini organizza una partita amichevole tra la selezione della Nazionale di calcio femminile dell'Italia e una squadra maschile formata da collezionisti, giocata sul campo ufficiale del Centro Tecnico di Coverciano e vinta per 4-2 dalle ragazze allenate allora da Carolina Morace.\nNel 2003 nacque il sito ufficiale calciatoripanini.it e nel 2006, Panini ha lanciato anche la prima raccolta virtuale di figurine; nel 2004 \u00e8 stata messa online la seconda raccolta virtuale di figurine dedicata al calcio europeo e intitolata \"Panini Virtual European Football by Coca-Cola\".\nNell'edizione 2003-04 esordisce anche il calcio giovanile con le squadre del campionato Primavera delle squadre di serie A ritratte su una figurina apposita. Nell'edizione 2004-05 per ogni squadra di Serie A \u00e8 presente l'immagine della corrispondente curva. Nel 2005-06 per ogni squadra di Serie A compare una figurina raffigurante dei giocatori impegnati in una esultanza per un gol. Quello fu il primo anno del \"MyPanini\", ovvero della creazione della figurina personalizzata sul sito web della Panini. Alla fine dell'album era presente la sezione \"Azzurri nel mito\", con le figurine, le immagini direttamente dell'album e le didascalie di 35 giocatori che nel corso del precedente anno hanno rappresentato la maglia azzurra. La figurina speciale Linosonego che concludeva l'album si poteva ordinare dal sito della societ\u00e0 di poltrone.\nL'edizione 2006-07\nLa 46\u00aa edizione dell'album \"Calciatori\" presenta una grande novit\u00e0: per la seconda volta, a causa della presenza della Juventus, la Serie B ha le immagini dei giocatori a figura intera (c'\u00e8 stato un altro anno precedente, nel 1967-68, che presentava figurine di Serie B a figura mezzobusto intera); di conseguenza le squadre cadette occupano una pagina in pi\u00f9. Per contro, gli scudetti di Serie C si rimpiccioliscono fino a un quarto della figura intera e sono contrassegnati da lettere (da A1 a Z4), per evitare un numero eccessivamente grande di figurine, comunque considerevole (840). Le figurine speciali consistono nel \"Top Player\", ovvero un giocatore di rilevanza di ogni squadra raffigurato in azione.\nNella stessa edizione esordisce la Serie D, con quattro pagine speciali, con i dati e gli scudetti delle squadre componenti dei nove gironi e le figurine dei loghi della Lega Nazionale Dilettanti e del Comitato Interregionale.\nSulla copertina dell'album ci sono cinque giocatori tra i protagonisti del campionato: Amauri (), Luca Toni (Fiorentina), Gennaro Gattuso (), Marco Materazzi () e Francesco Totti (), con un'anteprima delle figurine che si trovano all'interno, ad anticipare la principale novit\u00e0 (a causa della presenza della Juventus) delle figurine di serie B a figura intera; ci sono infatti le immagini di giocatori di Serie A e Serie B: Emanuele Calai\u00f2 (Napoli), Sulley Muntari (Udinese), Adailton (), Valeri Bojinov (), Cristiano Lucarelli (Livorno), Tommaso Rocchi (Lazio), Claudio Bellucci (Bologna) e Christian Rigan\u00f2 (Messina).\nNella copertina della 47\u00aa edizione dell'album non \u00e8 presente alcun calciatore appartenente alla Serie A o alla Serie B, ma sono presenti solo due gambe in bianco e nero, con il pallone ufficiale dell'edizione 2007-2008; mentre la consueta rovesciata \u00e8 raffigurata in piccolo, in alto a destra.\nLe figurine speciali non ci furono, e l'immagine della squadra venne divisa in due figurine. Tra le altre novit\u00e0 ci sono gli scudetti glitterati e in rilievo delle squadre della Serie A e B, e i nuovi palloni del campionato. Quattro sono i calciatori per ogni figurina della Serie B, differenza importante rispetto all'anno precedente dove per ogni figurina c'era un solo calciatore. Per quest'anno sono scomparsi gli scudetti dalla Serie C, mentre erano presenti solo le figurine delle squadre. Inoltre in una pagina dell'album si raccoglievano le figurine dei 48 protagonisti della Serie C1 (due protagonisti per ogni squadra). Rimangono la Serie D e la Serie A femminile, e delle novit\u00e0 importanti sono l'esordio del \"grande concorso Top Team Panini\" dove tramite il sito web della Panini venivano votati 11 giocatori ritenuti i migliori del campionato; la formazione \u00e8 stata: Buffon, Materazzi, Maldini, Zanetti, Kak\u00e0, Marco Rossi, Gattuso, Nedved, Ibrahimovi\u0107, Del Piero e Totti. Inoltre ci furono le figurine \"Calcio Spettacolo\" di 12 giocatori che eseguivano colpi acrobatici.\nNella copertina della 48\u00aa edizione dell'album \u00e8 presente un giocatore in maglia rossa che tira un pallone Nike (che in realt\u00e0 \u00e8 la stessa rappresentazione del calciatore Nicola Ventola nella figurina dell'album precedente del \"Calcio Spettacolo\"). Nella copertina sono presenti 26 giocatori, ognuno dentro un cerchio.\nTra le novit\u00e0 dell'album 2008-2009 bisogna segnalare il cambiamento della figurina dell'allenatore che da mezzo busto passa a figura intera in azione, l'inserimento di curiosit\u00e0 nelle pagine delle squadre della Serie A, ma l'eliminazione delle magliette per ogni squadra. Nelle figurine sul bordo vennero introdotti i simboli degli scudetti, Coppe Italia e Supercoppe italiane vinte da ogni giocatore. Venne introdotta la sezione \"Il film del campionato\" che comprendeva 6 figurine riguardanti \"La corsa d'inverno\", cio\u00e8 il gol (J\u00falio Baptista in Torino-Roma 0-1), il cannoniere (Marco Di Vaio), la sorpresa (Mauro Z\u00e1rate), il meno battuto (Gianluigi Buffon e Alexander Manninger), alto rendimento (Ezequiel Lavezzi), campioni d'inverno () e altre 6 figurine riguardanti \"Lo sprint scudetto\", cio\u00e8 il grande rivale (), superbomber (Zlatan Ibrahimovi\u0107), l'uomo dell'anno (Gian Piero Gasperini), e tre figurine dei campioni d'Italia ().\nLe figurine \"We are the world\" furono una grande novit\u00e0. Esse erano figurine di 8 giocatori (Giuseppe Rossi, Adrian Mutu, Houssine Kharja, Mauro Z\u00e1rate, Mirko Vu\u010dini\u0107, Takayuki Morimoto e Mark Bresciano) rappresentanti dei 5 continenti in Italia. Inoltre in quella sezione vi furono statistiche dei giocatori provenienti da ogni continente e che hanno militato nella Serie A. Ci fu il ritorno degli scudetti per la Lega Pro, che per\u00f2 divennero pi\u00f9 piccoli di quelli degli anni precedenti. Nell'album 2006-2007 infatti, gli scudetti dell'allora chiamata Serie C per ogni figurina erano due, dal 2008-2009 passarono a quattro. La sezione finale dell'album chiamata \"Verso il Sudafrica\", sul cammino degli azzurri nelle qualificazioni al campionato mondiale di calcio 2010, raccoglieva sei figurine sugli azzurri (La formazione, il capitano Fabio Cannavaro, il portiere Gianluigi Buffon, Daniele De Rossi dopo aver fatto una doppietta alla Georgia, Antonio Di Natale che esultava dopo la rete contro il Cipro e il primo gol di Alberto Aquilani contro il Montenegro), il calendario del gruppo 8 delle qualificazioni europee per il mondiale 2010, la storia dell'Italia ai mondiali e le statistiche sulle gare degli azzurri nelle fasi finali. Il successo del \"Top Team Panini\" si riconferm\u00f2 anche quest'anno.\nNella copertina in rilievo della 49\u00aa edizione dell'album sono presenti Samuel Eto'o, Amauri, Giampaolo Pazzini, Fabio Quagliarella, Pato, Fabrizio Miccoli e Daniele De Rossi impegnati in esultanze. Il logo \"Calciatori 2009-10\" \u00e8 in giallo.\nUna delle novit\u00e0 dell'edizione 2009-2010 \u00e8 il ritorno delle magliette per ogni squadra di Serie A. Poi sono stati aggiunti anche i simboli della UEFA Champions League, UEFA Europa League e Coppa delle Coppe UEFA sul bordo, per indicare le vittorie di quei rispettivi trofei. La sezione \"Il film del campionato\" \u00e8 rimasta uguale a quella dell'anno precedente, eccezion fatta per la figurina de \"La grande muraglia\" che sostituisce quella del meno battuto. Una nuova sezione \u00e8 \"Calcio d'autore\", una sezione con 12 figurine di giocatori rappresentativi di 12 squadre della Serie A (sono state \"escluse\" , Lazio, , Atalanta, Catania, Livorno, e Chievo), che eseguono grandi gesti tecnici, tra le quali troviamo Gianluigi Buffon, Paulo Vitor Barreto, Antonio Cassano, Daniele Conti, Antonio Di Natale, Marco Di Vaio, Samuel Eto'o, Gennaro Gattuso, Alberto Gilardino, Fabrizio Miccoli, Fabio Quagliarella e Francesco Totti. Sull'album sotto lo spazio dedicato alla figurina \u00e8 presente l'autografo (non originale) del calciatore. La specialit\u00e0 di questa sezione \u00e8 che nelle bustine la Panini ha messo a disposizione dei collezionisti 50 figurine in edizione limitata con gli autografi originali per ognuno dei 12 calciatori della sezione. In tutto le figurine autografate sono 600 e sono in edizione limitata. Dietro a ognuna di queste figurine \u00e8 presente un codice che si pu\u00f2 immettere sul sito web della Panini e quindi \u00e8 possibile vedere la classifica nazionale o per provincia di ogni figurina autografata. Il 7 gennaio 2009 \u00e8 stata messa la prima figurina autografata, che \u00e8 di Antonio Cassano. Le figurine della Serie B comprendono tre giocatori, differenza importante rispetto ai due anni precedenti, dove erano quattro. Oltre alla nuova sezione \"Calcio d'autore\" ne sono state create altre due alla fine dell'album: \"Momenti di gloria\" e \"L'Italia nei Mondiali Panini\". La prima sezione \"Momenti di gloria delle venti protagoniste del campionato di Serie A\" erano venti figurine ciascuna rappresentante una prima pagina de \"La Gazzetta dello Sport\" in un momento di gloria per le squadre. Ad esempio la figurina della prima pagina dell'Inter \u00e8 del 17 maggio 2009, ovvero la data della vittoria del 17\u00ba scudetto dell'Inter. La seconda sezione finale \u00e8 \"L'Italia nei mondiali Panini\". In questa sezione ci sono dieci figurine rappresentanti la formazione italiana dal campionato mondiale del 1970 in Messico al campionato mondiale del 2006 in Germania. Sotto ogni figurina \u00e8 presente in una didascalia, una breve descrizione di quel mondiale e del risultato degli azzurri. L'ultima novit\u00e0 \u00e8 il \"Top Team Young\" che accompagna il \"Top Team\", simile a quest'ultimo inventato due anni prima, ma in questo concorso si devono votare solamente dei calciatori giovani. Inoltre, 12 figurine erano disponibili esclusivamente comprando due numeri de \"La Gazzetta dello Sport\" abbinata al settimanale \"Sportweek\".\nI primi album di quest'edizione vengono stampati con un errore, non viene infatti assegnato il 3\u00ba scudetto della Roma. Per ovviare, inizialmente la Panini fa uscire una speciale figurina che comprende tutta la bacheca giallorossa, con l'errore corretto; in seguito gli album vengono ristampati con il dato corretto.\nAnni 2010.\nNella copertina della 50\u00aa edizione viene rappresentato uno stadio, mentre \u00e8 presente uno scudetto dai colori sgargianti. Il logo \u00e8 simile al precedente, ma colorato di una tonalit\u00e0 oro. La consueta rovesciata \u00e8 raffigurata proprio sullo scudetto.\nIn questo speciale album c'\u00e8 da attaccare una figurina molto particolare: la figurina 00 che \u00e8 il simbolo dei 50 anni Panini. La figurina rappresenta il classico simbolo della Panini con dietro un 50 dorato.\nLe pagine di Serie B non raffigurano pi\u00f9 4 giocatori messi insieme dentro una griglia ma 3 giocatori legati tra loro che devono andare sulla propria immagine. Da questa edizione le pagine di Serie A hanno raffigurati un'immagine di uno dei calciatori pi\u00f9 importanti della storia di ogni squadra. In questa edizione sono inoltre presenti in formato figurina le immagini dei vecchi album, bissando quella della raccolta 1996-97, anno del trentacinquesimo anniversario.\nInoltre nel particolare concorso Top Team Panini 50 viene scelto il miglior attaccante della storia Panini, Diego Armando Maradona.\nLa copertina della 51\u00aa edizione, dedicata al 150\u00ba anniversario dell'Unit\u00e0 d'Italia, rappresenta la solita rovesciata sullo sfondo di un campo colorato in verde, bianco e rosso (ovvero i colori della bandiera d'Italia). Nel nuovo album ci sono varie novit\u00e0, a partire dalla rappresentazione di tutti i pullman delle squadre di Serie A, e sulle figurine dei giocatori della Serie A sono state aggiunte le date e i luoghi di nascita, invece di essere presenti solo nelle pagine. \u00c8 presente uno spazio chiamato \"Calciatori Show\", realizzato in collaborazione con Sky Sport, con figurine che, grazie alla tecnologia digitale, ripropongono tutte le giocate pi\u00f9 incredibili dei primi mesi di campionato. C'\u00e8 inoltre la sezione dedicata agli arbitri di Serie A e B, e anche la sezione \"Calciatori Plus\", dedicata ai nuovi record raggiunti dai giocatori dalla stagione 2002-2003 alla 6\u00aa giornata della stagione 2011-2012 di Serie A.\nLa copertina dell'album rappresenta lo stivale italiano, nel quale sono rappresentati i \"giocatori-simbolo\" di ogni squadra partecipante al campionato di Serie A 2012-2013. Lo sfondo \u00e8 completamente bianco, mentre al centro spicca la tradizionale rovesciata di Carlo Parola, visibile anche in controluce a ripetizione sullo sfondo bianco. Confermata la sezione \"Il film del campionato\" con le 16 figurine che saranno distribuite in abbinamento a Corriere dello Sport e Tuttosport. Contemporaneamente troviamo due nuove sezioni: \"Il calcio che cambia\", una raccolta di 12 figurine sulle regole del calcio, e \"Lo show del gol\", realizzata in collaborazione con Sky Sport, nella quale troviamo le esultanze di alcuni giocatori dopo aver realizzato un gol nella prima parte di campionato 2012-2013. La particolarit\u00e0 delle figurine di questa seconda sezione \u00e8 data dal fatto che, oltre a essere trattate in modo particolare con la tecnologia digitale, sul retro della carta presentano sia un codice alfanumerico da inserire sul sito per vedere il gol, sia un codice QR con cui vederlo direttamente da smartphone. In quest'edizione torna la Primavera TIM con due pagine interamente dedicate, da riempire con le figurine delle squadre schierate e il logo del campionato. La Serie A femminile, in quest'edizione, ha le figurine gi\u00e0 prestampate.\nMolte novit\u00e0 sono presenti quest'anno. Gi\u00e0 nella prima pagina \u00e8 presente la figurina 00 che raffigura Topolino fare una rovesciata (figurina nota come Topolino Gol). Inoltre sono presenti il logo e il trofeo di Serie A, Coppa Italia e Supercoppa italiana (ciascuna occupa una figurina); sono inoltre presenti i loghi e il trofeo (ciascun logo e trofeo della coppa occupa una figurina) di Campionato Primavera, Coppa Italia Primavera e Supercoppa Primavera. La maggiore novit\u00e0 \u00e8 in Serie A: la figurina della squadra schierata \u00e8 divisa in 6 figurine. Sono presenti in ciascuna figurina dei calciatori di Serie A i profili Twitter dei calciatori. La figura dell'allenatore \u00e8 a mezzobusto, mentre nella pagina di ogni squadra sia di A che di B \u00e8 presente anche l'immagine della relativa formazione Primavera. Sono presenti anche 20 figurine con le 20 squadre di Serie A rappresentate da Topolino e dai suoi amici. Un'altra novit\u00e0 \u00e8 la sezione \"Derby-History Remix\", dove compaiono 10 figurine con il giocatore pi\u00f9 rappresentativo di ogni squadra che gioca un derby. Presenti anche 2 squadre schierate (mezza squadra per figurina) degli arbitri di Serie A e Serie B. Un'altra novit\u00e0 \u00e8 in B, dove una figurina comprende la squadra Primavera schierata e la figurina dell'allenatore, inoltre sono state aggiunte anche in B sia per i giocatori che per gli allenatori le date di nascita, gi\u00e0 introdotte nell'edizione 2011-2012. Presente anche il logo ufficiale e il pallone della Lega Pro nonch\u00e9 il logo della Serie A femminile. Infine c'\u00e8 la sezione \"Essere calciatori\", dove sono presenti delle figurine raffiguranti Gianluca Zambrotta compiere gesti tecnici come lo stop di petto e l'aggancio. In totale le figurine sono 865, il numero pi\u00f9 alto di sempre.\nIn copertina sono presenti 20 calciatori, uno per squadra. Lo sfondo \u00e8 scuro e la scritta \"Calciatori\" risulta alterata di carattere rispetto alle precedenti edizioni (ricalcando molto le raccolte che vanno dal 1965-66 al 1992-93). Sono presenti 782 figurine e 128 pagine. Il colore delle figurine \u00e8 il verde, come nella raccolta del 1984-85. La novit\u00e0 di quest'edizione \u00e8 la scomparsa delle figurine che compongono le squadre di Serie A e la proiezione della foto della squadra sulle rispettive pagine, inoltre, sono previste le figurine delle maglie delle rispettive squadre della massima serie insieme alla figu-quiz con la curiosit\u00e0 relativa alla squadra. Anche in quest'edizione sono confermate: la Serie B, il logo ufficiale e il pallone della Lega Pro nonch\u00e9 il logo della Serie A femminile con le figurine delle squadre prestampate. Infine c'\u00e8 la sezione \"L'Italia che verr\u00e0\", dove sono presenti delle figurine raffiguranti giovani talenti che rappresentano la Nazionale del futuro. Le figurine degli aggiornamenti sono uguali a quelle degli altri titolari in rosa e gli acquisti pi\u00f9 importanti sono anche in una sezione separata.\nLa copertina oltre alla classica rovesciata di Carlo Parola, ricalca molto la copertina della raccolta 1990-91, con le bandiere delle squadre che garriscono al vento con lo sfondo metallizzato. Le figurine sono ben 893, nuovo record di sempre. Le novit\u00e0 di quest'edizione sono rappresentate: dal ritorno delle figurine delle squadre di Serie A in due parti, dagli scudetti della Serie A in raso e delle maglie in PVC trasparente, 22 figurine di calciatori per squadra della Serie A oltre alle indicazioni del piede preferito, del capitano e dell'esordio in Serie A con i tabellini dei vari giocatori separati dalle figurine come nelle raccolte fino a quella del 1997-98, ma nella pagina precedente a quella delle figurine dei singoli giocatori. Gli allenatori della Serie A per la prima volta avranno l'indicazione delle squadre allenate nella loro carriera. Le figurine della Serie B da 3 tornano a 2 (la sezione delle varie squadre \u00e8 uguale a quella della raccolta 1982-83 con tre file di figurine anzich\u00e9 due) e inoltre viene creata la sezione \"Raffigura la tua Squadra del cuore\" con i collezionisti che hanno disegnato le mascotte della loro squadra preferita e tramite votazione on line, rappresentate in figurina (l'ultima raccolta con le mascotte disegnate risale a quella del 1994-95, anche se gi\u00e0 prestampate). La sezione del calcio femminile e quella del Campionato Primavera hanno le figurine gi\u00e0 stampate. La sezione del film del Campionato ha 5 temi (inizio stagione, la corsa d'inverno, primavera, lo sprint scudetto e i verdetti finali) anzich\u00e9 2 (la corsa d'inverno e lo sprint scudetto). Il primo uscito insieme alla collezione, mentre gli altri 4 con la Gazzetta dello Sport e non pi\u00f9 con Corriere dello Sport e Tuttosport.\nIn quest'edizione che vede aumentare il suo formato, viene proposta l'iniziativa \"Raffigura il tuo Campione\" dove i disegnatori possono realizzare ritratti e caricature dei giocatori, ricalcando quelli di Bruno Prosdocimi (attivo nelle raccolte dal 1968-69 fino al 1978-79) e di Achille Superbi (attivo nelle raccolte 1993-94, 1997-98 e 1999-2000), rifacendosi alla sezione \"Raffigura la tua Squadra del cuore\" della raccolta precedente (con sole 11 figurine anzich\u00e9 20). A differenza della precedente raccolta, le figurine con i palloni delle varie categorie vengono gi\u00e0 raffigurati sulla prima pagina dell'album. Le figurine sono 745. Per ogni squadra di Serie A, vengono raffigurati 22 giocatori, pi\u00f9 le figurine della \"Generazione Z\" (dove appaiono i due dei giocatori pi\u00f9 giovani di ogni squadra, tra cui Moise Kean e Alessandro Plizzari, entrambi nati nel 2000 militanti il primo nella Juventus e il secondo nel Milan), la prima maglia in raso, scudetto, squadra e allenatore. Le altre sezioni presenti in quest'edizione sono: \"Serie A: Record da campioni\" e il \"Film del campionato\" in collaborazione con la Gazzetta dello Sport (dove appare in figurina il giovane esordiente Pietro Pellegri). Per le squadre di Serie B, sparisce la figurina dell'allenatore. Inoltre, la Lega Pro e la Serie A femminile hanno gi\u00e0 le figurine prestampate. Un'altra particolarit\u00e0 di quest'edizione \u00e8 data dal fatto che sotto il nome di ogni squadra di A e B, vi sono i nomi di tutti i calciatori che hanno militato nella squadra in questione e l'eliminazione del calendario stagionale di tutte le divisioni.\nAnni 2020.\nL'edizione 2020-21 celebra il 60\u00ba anniversario della raccolta. Si compone di 748 figurine da raccogliere in 132 pagine. La copertina \u00e8 caratterizzata dall\u2019immagine iconica del famoso calciatore in rovesciata, storico simbolo delle collezioni \u201cCalciatori\u201d, con un grande numero 60 dorato su un muro tricolore. Tra le novit\u00e0 di questa edizione sono presenti le figurine di \u201cTop Team Panini 60\u201d e \u201cLa Panini pi\u00f9 amata\u201d, scelte con la collaborazione dei collezionisti e dei tifosi dei club, le figurine delle copertine storiche dei 60 album \u201cCalciatori\u201d dal 1961 e degli MVP (Most Valuable Players) delle squadre della Serie A TIM, le quali, insieme alle figurine de il \"Film del campionato\", sono ottenibili in uscita con la Gazzetta dello Sport. Inoltre, sono presenti 22 figurine della Nazionale Italiana Cantanti che celebra il suo 40\u00ba anniversario e per la prima volta una speciale figurina verr\u00e0 messa all'interno della bolletta del telefono della TIM.. Le figurine dedicate al calciomercato sono realizzate in partnership con Sky Sport e in uscita nel mese di marzo 2021 insieme alle figurine del \"Top Team Panini 60\" e \"La Panini pi\u00f9 amata\".\nPer la sessantunesima raccolta, venne realizzata la \u201cDigital Collection Calciatori Serie C Lega PRO 2021-22\u201c, dove attraverso dei codici inseriti nelle bustine, si potranno ottenere sul sito 5 figurine dei giocatori della Serie C, andando a formare 3 album per ogni girone: una volta completato uno dei gironi, o tutti e tre, si potr\u00e0 ottenere anche la versione cartacea degli album. Con questi la raccolta diventa la pi\u00f9 lunga dalla sua nascita, con oltre 2000 figurine totali.\nIl simbolo.\nIl logo ufficiale della raccolta \u00e8 un calciatore, con maglia rossa, calzoncini bianchi e calzettoni gialli e neri, ritratto mentre esegue una rovesciata. Il simbolo \u00e8 ispirato al gesto atletico di Carlo Parola durante un - del 15 gennaio 1950. La fotografia fu realizzata dal fotografo Corrado Banchi. Per i colori della divisa di Parola sono stati scelti la maglia rossa con calzoncini bianchi e calzettoni nero-gialli in quanto non esiste una squadra italiana con questi colori sociali. La versione che compare sulle figurine (bustine e album), venne realizzata nel 1970 da Wainer Vaccari, e pubblicata in oltre 200 milioni di copie con didascalie in greco e cirillico, arabo e giapponese. Esord\u00ec sulla copertina e sulle bustine nell'edizione 1965-66. Torn\u00f2 poi due anni dopo e nel 1985, in occasione del 25\u00ba anniversario. Dieci anni dopo esce la 35\u00aa edizione della serie, e da quel momento la rovesciata \u00e8 comparsa su tutte le copertine. Pur non essendo sempre presente sugli album, il logo della raccolta \u00e8 sempre stato impresso sulle bustine."}
{"id": "748944", "revid": "371529", "url": "https://it.wikipedia.org/wiki?curid=748944", "title": "Lick My Decals Off, Baby", "text": "Lick My Decals Off, Baby \u00e8 il quarto album di Captain Beefheart. Venne pubblicato nel 1970 dalla Straight, l'etichetta di Frank Zappa. Raggiungendo il ventesimo posto nelle classifiche del Regno Unito, si tratta del disco pi\u00f9 venduto nella carriera di Don Van Vliet.\nIl disco.\nIl disco contiene alcune delle canzoni pi\u00f9 sperimentali nella carriera di Captain Beefheart, cos\u00ec come contiene alcune delle canzoni pi\u00f9 accessibili. Una sorta di videoclip promozionale venne registrato per la title-track, ed un bizzarro spot che vedeva i componenti della band intenti ad utilizzare utensili da cucina venne mondato in onda nelle televisioni statunitensi.\n\"Lick My Decals Off, Baby\" non venne ristampato su CD per anni; furono la Rhino Records e la Restless a distribuire una versione dell'album in formato digitale alla fine degli anni ottanta."}
{"id": "748949", "revid": "118209690", "url": "https://it.wikipedia.org/wiki?curid=748949", "title": "Louise-Victorine Ackermann", "text": "Biografia.\nNacque e crebbe a Parigi da genitori piccardi. Suo padre, volterriano e amante delle lettere, le fece impartire un'educazione lontana dall'insegnamento religioso. Fu lui l'iniziatore delle prime letture della figlia. Di temperamento indipendente, lasci\u00f2 Parigi a trentatr\u00e9 anni preferendo la solitudine della campagna, portando con s\u00e9 la moglie e le sue tre figlie. Louise trascorse dunque gli anni della giovinezza nel contesto rurale nei pressi di Montdidier, a sud-est di Amiens.\nVisse un'infanzia solitaria. Il suo temperamento studioso e meditativo si manifest\u00f2 molto presto, isolandola dagli altri bambini della sua et\u00e0 e dalle sue sorelle. La madre, che mal sopportava la vita campagnola, era rosa dalla noia e fu poco conciliante con la figlia maggiore. Ella pretese che facesse la prima comunione, per rispettare le convenzioni mondane. Louise scopr\u00ec cos\u00ec la religione entrando in pensione a Montdidier, e vi mise all'inizio un'adesione fervente, che allarm\u00f2 suo padre. Quest'ultimo s'incaric\u00f2 allora di dare inizio alla sua istruzione, imbevendola della filosofia degli enciclopedisti; in particolare, le fece leggere Voltaire, e lo spirito del filosofo provoc\u00f2 il primo divorzio tra Louise Choquet e il cattolicesimo.\nDi ritorno dalla pensione, Louise continu\u00f2 le sue letture e i suoi studi nella biblioteca paterna, scoprendo Platone e Buffon. In questo periodo cominci\u00f2 a comporre i suoi primi versi. Sua madre ne fu turbata, avendo forti pregiudizi verso i letterati. Chiese consiglio a una cugina di Parigi, che le raccomand\u00f2 al contrario di non frenare gli slanci della figlia ma di incoraggiarli.\nNel 1829, Louise venne dunque messa in pensione a Parigi, in un grande istituto diretto dalla madre dell'abate Saint-L\u00e9on Daubr\u00e9e. Allieva selvatica, venne soprannominata \u00abl'orsetto\u00bb dai suoi compagni di classe, ma ben presto divenne la favorita del professore di letteratura, Biscarat, amico intimo della famiglia Hugo. Avendo scoperto che l'allieva componeva versi, port\u00f2 alcune delle sue opere da Victor Hugo che le diede consigli.\nBiscarat nutr\u00ec le letture dell'allieva fornendole le produzioni di autori contemporanei. Lei scopr\u00ec anche gli autori inglesi e tedeschi: Byron, Shakespeare, Goethe e Schiller. La lettura parallela della teologia dell'abate Daubr\u00e9e la fece rinunciare definitivamente al pensiero religioso, sebbene confess\u00f2 nelle sue memorie di aver avuto in seguito delle \u00abricadute di misticismo\u00bb.\nAl termine dei tre anni di pensionato, torn\u00f2 dalla sua famiglia e continu\u00f2 i suoi studi e le sue opere da sola, facendo scoprire ai suoi pi\u00f9 vicini gli autori moderni, Hugo, Vigny, Musset, S\u00e9nancour. Ma la morte del padre la priv\u00f2 presto del solo sostegno familiare che valorizzava le sue competenze letterarie. La madre le proib\u00ec la frequentazione degli autori, e Louise rinunci\u00f2 per un certo periodo alla poesia. Ottenne nel 1838 di poter partire per Berlino per un anno, in un istituto modello per giovani donne diretto da Schubart, allo scopo di studiare e perfezionare il tedesco. Lei rimase incantata dalla citt\u00e0 di Berlino, che defin\u00ec cos\u00ec:\n\u00ab\"La citt\u00e0 dei miei sogni. Con poche eccezioni, i suoi abitanti vivevano solo per imparare o per insegnare.\"\u00bb\nVi ritorn\u00f2 tre anni dopo, alla morte della madre. Vi incontr\u00f2 Paul Ackermann, pastore protestante, poeta e filologo alsaziano, amico di Proudhon, che si innamor\u00f2 di lei e che spos\u00f2 nel 1843 senza reale entusiasmo.\n\u00ab\"Avrei fatto tranquillamente a meno di qualsiasi amore nella mia vita; ma incontrando lui, cos\u00ec sincero e cos\u00ec profondo, non ebbi il coraggio di respingerlo. Allora mi sposai, ma senza alcun coinvolgimento; facevo semplicemente un matrimonio di convenienza morale.\"\u00bb (in \"Ma Vie\")\nCon sua grande sorpresa, questo matrimonio fu perfettamente felice, ma breve: Paul Ackermann mor\u00ec per malattia il 26 luglio 1846 all'et\u00e0 di 34 anni. Molto provata dalla vedovanza, Louise raggiunse una delle sue sorelle a Nizza, dove compr\u00f2 un piccolo feudo isolato. Dedic\u00f2 vari anni ai lavori agricoli, finch\u00e9 non le ritorn\u00f2 la voglia di far poesia. Le sue prime pubblicazioni (\"Contes en vers\", 1855; \"Contes et po\u00e9sies\", 1862) suscitarono poco interesse. Fu in effetti un'altra pubblicazione, molto diversa da questi semplici ed affascinanti \"contes\" a costruire la vera reputazione di Madame Ackermann: nel 1874 pubblic\u00f2 \"Po\u00e9sies, premi\u00e8res po\u00e9sies, po\u00e9sies philosophiques\", un volume di versi cupi e possenti, che esprimono la sua rivolta contro le sofferenze umane. Il volume attir\u00f2 l'attenzione di alcuni critici, che ne tesserono le lodi biasimando al contempo il suo pessimismo, attribuendolo all'influenza della letteratura tedesca. Lei neg\u00f2 questa influenza, reclamando come sua la negativit\u00e0 dei suoi pensieri, e dimostrando che questa appariva gi\u00e0 nelle sue primissime poesie. Una recensione entusiastica apparve sulla \"Revue des deux mondes\" del maggio 1871 ad opera di E. Caro, il quale, pur criticando l\"'impi\u00e8te d\u00e9sesp\u00e9r\u00e9e\" dei versi, rese piena giustizia al loro vigore e all'eccellenza della loro forma. In questi componimenti ella rivela la sua forza morale, manifestando uno stato d'animo rassegnato e disilluso che, rinunciando a nutrire speranze di vita ultraterrena, accetta la condizione umana con dignit\u00e0 e nobilt\u00e0.\nSubito dopo la pubblicazione di questo volume, Madame Ackermann torn\u00f2 a Parigi, dove riun\u00ec attorno a s\u00e9 un circolo di amici, ma non pubblic\u00f2 altro, se si eccettua un volume in prosa, le \"Pens\u00e9es d'une solitaire\" (1883), al quale antepose una breve autobiografia nella quale rivela un pensiero lucido, un amore per lo studio e per la solitudine, oltre alla preoccupazione per l'umanit\u00e0 che traspare dai suoi testi.\nTenne inoltre un \"Journal\" che scrisse dal 1849 al 1865, pubblicato poi nel \"Mercure de France\" nel 1927.\nOpere.\nTutta l'opera di Louise Ackermann, messa in luce da Geruzez, Caro e Havet si componeva di 3 volumi di racconti e di poesie, pi\u00f9 volte ristampati e il cui merito poetico venne molto lodato da quegli stessi che ne deprecarono le tendenze o pretese filosofiche.\nI titoli:\nCondensando in prosa le sue dottrine o le sue impressioni pessimiste, pubblic\u00f2 la raccolta di poesie \"Pens\u00e9es d'une solitaire\" preceduta da un'autobiografia (1883)."}
{"id": "748951", "revid": "466539", "url": "https://it.wikipedia.org/wiki?curid=748951", "title": "Ren\u00e9e Ador\u00e9e", "text": "Biografia.\nNata con il nome di Jeanne de La Fonte a Lilla, Francia, da genitori che lavoravano nel circo, a cinque anni si esibiva negli spettacoli circensi. A dieci anni cominci\u00f2 a recitare in produzioni minori, girando l'Europa con la sua troupe. A diciotto anni, lasci\u00f2 il circo e trov\u00f2 lavoro a Parigi alle Folies Berg\u00e8re. Vi stette per un anno per poi andare in Australia. A Sydney conobbe Claude Fleming, attore e regista di cinema che le fece girare il suo primo film e uno dei primi film australiani, \"500 Pounds Reward\". Ritornata in Europa, a Londra danz\u00f2 nei teatri del West End. Da Londra emigr\u00f2 negli Stati Uniti e arriv\u00f2 a New York dove continu\u00f2 a lavorare a teatro, in tourn\u00e9e con una rivista musicale, \"Oh! What a Girl\". Arrivata in California, a Los Angeles, in visita a Hollywood fu notata dal regista Raoul Walsh che le offr\u00ec una parte in \"The Strongest\". Nel 1920, cambiando il nome in Ren\u00e9e Ador\u00e9e, apparve cos\u00ec nel suo primo film hollywoodiano.\nIl giorno di Capodanno del 1921, conobbe a New York Tom Moore (1883-1955), pi\u00f9 vecchio di lei di quindici anni. Con i fratelli Matt, Owen e Mary, era uno degli attori pi\u00f9 famosi di Hollywood. A sei settimane dall'incontro, il 21 febbraio 1921, i due si sposarono nella casa dell'attore a Beverly Hills. Il matrimonio dur\u00f2 solo pochi anni. Dopo il divorzio, Ren\u00e9e Ador\u00e9e si spos\u00f2 una seconda volta con Sherman Gill. Malgrado la sua piccola statura, il cinema us\u00f2 sempre pi\u00f9 spesso la sua sensuale bellezza e i suoi occhi penetranti. Il suo ruolo pi\u00f9 famoso \u00e8 quello di Melisande nel film melodrammatico \"La grande parata\" (1925), che divent\u00f2 uno dei pi\u00f9 grandi successi della MGM e che \u00e8 annoverato tra i capolavori dell'era del muto. Accanto a Ador\u00e9e, il protagonista del film era John Gilbert, una delle pi\u00f9 grandi star del cinema muto.\nCon l'avvento del sonoro, Ador\u00e9e fu una delle fortunate che non dovette interrompere la carriera cinematografica a causa della voce; gir\u00f2 film con Lon Chaney, Owen Moore (l'ex-cognato) e con la star latina Ram\u00f3n Novarro. Alla fine del 1930 aveva recitato in 45 film, di cui gli ultimi 4 parlati. Dovette ritirarsi dall'industria cinematografica poich\u00e9 le era stata diagnosticata la tubercolosi; contro il parere medico, port\u00f2 a termine il suo ultimo film, \"Call of the Flesh\", con Novarro. Venne ricoverata a Prescott, Arizona, dove rimase per due anni con conseguenti problemi psichici.\nNell'aprile del 1933 venne dimessa dalla clinica, potendo in teoria tornare alla sua carriera cinematografica. Quasi immediatamente peggior\u00f2: la sua salute diminuiva giorno dopo giorno. Fu allontanata dalla sua casa a Tajunga Hills e portata al Sunland Health Resort nel settembre del 1933; mor\u00ec qui, poco dopo il suo trentacinquesimo compleanno, il 5 ottobre 1933. \u00c8 sepolta nel Hollywood Forever Cemetery, in California. Il patrimonio fu valutato a dollari; la sola erede era Victoria Ador\u00e9e, madre dell'artista, che viveva a Londra. Non fu trovato alcun testamento.\nRiconoscimenti.\nPer il suo contributo all'industria del cinema, Ren\u00e9e Ador\u00e9e ha una stella sulla Hollywood Walk of Fame al 1601 di Vine Street."}
{"id": "748953", "revid": "10728", "url": "https://it.wikipedia.org/wiki?curid=748953", "title": "Louise Ackermann", "text": ""}
{"id": "748954", "revid": "4506", "url": "https://it.wikipedia.org/wiki?curid=748954", "title": "Villaggio Gaggiolo", "text": ""}
{"id": "748955", "revid": "10728", "url": "https://it.wikipedia.org/wiki?curid=748955", "title": "Louise-Victorine Choquet", "text": ""}
{"id": "748957", "revid": "371529", "url": "https://it.wikipedia.org/wiki?curid=748957", "title": "Mirror Man (Captain Beefheart)", "text": "Mirror Man \u00e8 il quinto album di Captain Beefheart &amp; His Magic Band. Venne registrato nel 1967 per la Buddah Records, inizialmente con l'intenzione di pubblicare un disco doppio, in parte registrato col metodo live in the studio, in parte nel modo tradizionale. Quell'opera, per\u00f2, non vide mai la luce. La maggior parte del materiale registrato in maniera classica venne registrato di nuovo e pubblicato sul disco \"Strictly Personal\" (1968). Le tracce registrate dal vivo furono, invece, \"Tarotplane\", \"25th Century Quaker\" e \"Mirror Man\", rimaste inedite fino al 1971, quando la Buddah le pubblic\u00f2, insieme con una prima versione di \"Kandy Korn\", su questo \"Mirror Man\".\nTracce.\nTutte le canzoni scritte da Captain Beefheart"}
{"id": "748959", "revid": "1526664", "url": "https://it.wikipedia.org/wiki?curid=748959", "title": "Evaristo Baschenis", "text": "Biografia.\nIdentit\u00e0.\nLa figura di Baschenis, uno dei maggiori pittori italiani del Seicento nonch\u00e9 l'ideatore della natura morta di soggetto musicale, \u00e8 rimasta avvolta in un alone di mistero fino a quando Piero Capuani accert\u00f2, attraverso il ritrovamento dell'atto di battesimo (7 dicembre 1617) nel registro parrocchiale della basilica di Sant'Alessandro in Colonna a Bergamo, la sua data di nascita.\nIl ritrovamento consent\u00ec di conoscere anche il nome del padre dell'artista, il mercante Simone Baschenis, confermato anche da un documento del 1631; la madre, Francesca Volpi, venne scoperta grazie al ritrovamento di un documento di vendita del 1647, custodito all'Archivio di Stato di Bergamo.\nGli approfondimenti critici e le scoperte archivistiche (1996) di Enrico De Pascale, in coincidenza con le due grandi mostre dedicate al pittore all'Accademia Carrara di Bergamo (1996) e al Metropolitan Museum of Art di New York (2000-2001), hanno contribuito a illuminare molti aspetti della vita e dell'opera del Baschenis, i suoi rapporti con la citt\u00e0, con la committenza, con l'ambiente culturale, artistico e musicale in cui visse. Tra i documenti pi\u00f9 importanti il testamento olografo e l'inventario dei suoi beni e della sua collezione di dipinti, oltre al rendiconto della vendita di tutto quanto conservato nella sua casa-bottega al momento della morte, il 16 marzo 1677. Particolarmente rilevanti le documentazioni relative al suo alunnato (1639- 1642) presso il pittore cremasco Gian Giacomo Barbelli (giusta il contratto di apprendistato rinvenuto da Marino Paganini) e ai suoi frequenti viaggi lontano da Bergamo: a Roma (nel 1650, anno giubilare, vi soggiorn\u00f2 tre mesi), a Venezia, Mantova e Milano. \nL'ecclesiastico.\nEvaristo-Guarisco Baschenis prese gli ordini nel 1643, come risulta da alcuni documenti che lo riguardano e in cui \u00e8 spesso nominato con l'appellativo di \"Prevarisco\" (contrazione di \"prete\" e \"Guarisco\"). La privilegiata condizione di ecclesiastico gli permise di viaggiare e di esercitare l'attivit\u00e0 artistica con una certa libert\u00e0 e disponibilit\u00e0 di tempo. \nL'artista.\nEvaristo Baschenis si applic\u00f2 quasi esclusivamente al genere della Natura morta, ritraendo raffinati insiemi di strumenti musicali, spesso velati da un sottile strato di polvere, o interni di Cucina con ogni tipo di cibarie, selvaggina e uccellagione della terra lombarda . L'interesse per gli strumenti musicali \u00e8 dovuto anche al fatto che Baschenis conosceva la musica, come dimostra il suo unico autoritratto (\"Trittico Agliardi)\" in cui si \u00e8 raffigurato nell'atto di suonare una spinetta. Del resto la pratica musicale, associata alla poesia, alla letteratura e allo studio della storia, era pratica assai diffusa a quel tempo nelle famiglie nobili bergamasche.\nIntorno agli anni cinquanta del Seicento, il pittore si leg\u00f2 d'amicizia con il pittore-sacerdote gesuita Jacques Courtois, detto il Borgognone delle Battaglie che si trovava per motivi di lavoro nella citt\u00e0 lombarda, con il quale intrattenne per lunghi anni rapporti epistolari e professionali. Baschenis dipinse anche alcune copie delle sue celebri Battaglie, richiestissime dai collezionisti del tempo.\nIl lavoro pi\u00f9 prestigioso e impegnativo di Baschenis \u00e8 il ciclo (1675) di otto tele per la biblioteca del monastero di San Giorgio Maggiore a Venezia, di cui si conserva un solo esemplare presso le Gallerie dell'Accademia di Venezia.\nLa critica.\nLa morte del Prevarisco, sopraggiunta per malattia il 16 marzo 1677 all'et\u00e0 di cinquantanove anni, caus\u00f2 la brusca interruzione di un'attivit\u00e0 che stava attraversando il suo momento di massima fortuna, sia critica che commerciale. Ad oggi le opere certamente autografe attribuibili all'artista, tutte di qualit\u00e0 altissima ed eseguite in trent'anni circa di attivit\u00e0, non superano la sessantina, comprendendo sia le Nature morte musicali che le Cucine. Il testamento dell'artista, ritrovato nel 1996 dallo storico dell'arte Enrico De Pascale, insieme all'inventario di tutti i suoi beni mobili e immobili, nonch\u00e9 la notizia della messa all'incanto sulla pubblica piazza di Bergamo di tutti i suoi averi, ivi compresi le tele, i pennelli, i colori, i telai, i disegni ecc., non lascia dubbi sul fatto che la bottega cess\u00f2 immediatamente di esistere e di produrre. La fortuna del genere da lui inventato \u00e8 testimoniata dalla copiosa produzione di copie e varianti (talune recanti anche firme apocrife), eseguite da imitatori, emuli e seguaci sfruttando i \"disegni di rilievo\" dell'artista. Una produzione proseguita fino alla met\u00e0 del XVIII secolo e classificata come \"Maniera bergamasca\".\nI primi importanti studi sul pittore si devono a Michele Biancale (1912) e soprattutto a Marco Rosci (1971, 1985) autore della prima catalogazione scientifica dell'opera del Maestro e di una sua interpretazione storico-critica, per molti versi ancora valida. Gli studi successivi di Alberto Veca, Gian Casper Bott e soprattutto di Enrico De Pascale, hanno consentito ulteriori puntualizzazioni, sia sul piano attributivo, eliminando dal catalogo dell'artista le opere dei suoi numerosissimi imitatori (contribuendo a meglio definire la personalit\u00e0 di Bartolomeo Bettera, il migliore tra i suoi emuli), sia sul piano interpretativo e storico-artistico."}
{"id": "748963", "revid": "287204", "url": "https://it.wikipedia.org/wiki?curid=748963", "title": "Ippocampo (araldica)", "text": "In araldica l'ippocampo non compare molto frequentemente, e per lo pi\u00f9 in stemmi dell'araldica civica. \nPosizione araldica ordinaria.\nL'ippocampo \u00e8 abitualmente rappresentato posto in palo e rivolto a destra; il colore \u00e8 spesso rosso."}
{"id": "748964", "revid": "119690896", "url": "https://it.wikipedia.org/wiki?curid=748964", "title": "Marco Di Buono", "text": "Biografia.\nPresenta dal 1995 al 1999 la trasmissione \"La Banda dello Zecchino\" su Rai Uno. Dal 2000 al 2004 \u00e8 inviato per il programma di Rai Tre \"Cominciamo Bene Estate\".\nPresenta su Rai Uno \"La prova del cuoco - Anteprima\", circa 5 minuti prima dell'inizio della trasmissione condotta da Antonella Clerici, sostituendo cos\u00ec Gianfranco Vissani. \u00c8 presente anche durante le puntate de \"La prova del cuoco\" nel gioco \"Fidati di me\". Inoltre appare negli stacchi pubblicitari con Antonella Clerici ne \"La prova del cuoco\" ed in quelli con Carlo Conti ne \"L'eredit\u00e0\"."}
{"id": "748966", "revid": "36426", "url": "https://it.wikipedia.org/wiki?curid=748966", "title": "Cacciaguida degli Elisei", "text": ""}
{"id": "748970", "revid": "767487", "url": "https://it.wikipedia.org/wiki?curid=748970", "title": "Andrea da Firenze (compositore)", "text": "Assieme a Francesco Landini e Paolo da Firenze, \u00e8 stato uno dei maggiori rappresentanti dello stile italiano dell'Ars nova. Scrisse molta musica profana, principalmente ballate.\nBiografia.\nPoich\u00e9 Andrea fu un membro dell'ordine religioso dei Serviti, i cui atti ci sono pervenuti intatti, pi\u00f9 si conosce di lui rispetto agli altri compositori del XIV secolo. Egli entr\u00f2 nell'ordine nel 1375 ad un'et\u00e0 che non ci \u00e8 nota. Una delle sue prime attivit\u00e0 nell'ordine fu quella di costruire un organo per la chiesa dell'ordine a Firenze. Per adempiere all'incarico assunse come consulente Francesco Landini. Fra le fonti di riscontro vi sono le ricevute per l'acquisto del vino che i due consumarono durante i tre giorni che servirono per accordare lo strumento.\nEvidentemente egli e Landini ebbero successo, in quanto Andrea ricevette nel 1387, l'incarico di costruire un organo per la Cattedrale di Firenze. Un documento registra nel 1382, la costruzione di un organo a Rieti affidata a \"Maestro Andrea\", probabilmente riconducibile ad Andrea da Firenze. Andrea e Landini erano evidentemente molto amici per il tempo che trascorsero insieme come da riscontri ricavati dalle loro musiche. \nAndrea fu anche amministratore del suo ordine monastico. Nel 1380 divenne priore del monastero fiorentino dei Serviti della Santissima Annunziata; nel 1393 ebbe in aggiunta l'incarico di priore del monastero di Pistoia. Dal 1407 al 1410 guid\u00f2 l'ordine dei Serviti in tutta la Toscana.\nLa sua musica.\nTutta la musica di Andrea a noi giunta \u00e8 scritta nella forma della ballata. Trenta sono quelle a noi note, di cui 18 a due voci e 12 a tre voci. Un'ulteriore ballata in francese pu\u00f2 essere un suo lavoro in quanto simile nello stile ai suoi, ma pu\u00f2 anche essere di un compositore dal nome similare. La fonte principale dei suoi lavori \u00e8 il Codice Squarcialupi che presenta, nella sezione dedicata ad Andrea, un'illustrazione di un uomo che suona un organo, probabilmente lo stesso Andrea. \nLe ballate a due voci sono normalmente per due voci di canto; due di esse includono un tenor strumentale. Nessuna delle ballate a tre voci ha il testo in tutte le voci, in quanto la terza voce \u00e8 affidata ad uno strumento musicale di accompagnamento. Comparata alla musica di Landini, raffinata, elegante a dalle memorabili linee melodiche, quella Andrea drammatica, vivace e alcune volte anche nettamente dissonante per sottolineare certi passaggi del testo. Una delle sue \"ballate\" include un salto melodico di un'ottava e un semitono, per sottolineare la parola \"maledetto\".\nAndrea non \u00e8 noto per essere parente di Andrea da Firenze, il pittore di \"Scuola fiorentina\" avente lo stesso nome, che fu attivo dal 1340 al 1379."}
{"id": "748971", "revid": "1566286", "url": "https://it.wikipedia.org/wiki?curid=748971", "title": "Jeanne Aubert", "text": "Biografia.\nNata a Parigi con il nome di Jeanne Perrinot, da un padre aristocratico e da un'ex-fioraia, fu inserita dalla madre nello show business. A cinque anni, Marguerite inizi\u00f2 a recitare sul palco del Th\u00e9\u00e2tre du Ch\u00e2telet. A 18 anni apparve in una produzione di Mistinguett al Casino de Paris. Nel 1928 organizz\u00f2 il Jeunesse Ouvri\u00e8re Chr\u00e9tienne (JOC), un'associazione cattolica apostolica per i giovani; prest\u00f2 servizio come primo presidente dell'JOC di Francia.\nCambiato nome in Jane Aubert, nel 1929 debutt\u00f2 in un film muto, \"La Possession\", che venne visionato da Nelson Morris a Chicago, Illinois, un multi-milionario dell'industria della carne. I due si conobbero, si trasferirono negli Stati Uniti e si sposarono, ma il loro matrimonio non dur\u00f2 a lungo. Nel maggio 1937, Morris sopravvisse al disastro dell'Hindenburg.\nAubert cominci\u00f2 a lavorare alle commedie musicali di Broadway fino a che non apparve nella commedia \"The Gem Of The Ocean\". Nel 1935 ritorn\u00f2 nella natia Francia dove recit\u00f2 in numerosi film. Nel 1937 ritorn\u00f2 sui palcoscenici parigini, rappresentando vari variet\u00e0 musicali assieme alla celebrata cantante Fr\u00e9hel. Aubert prese parte a vari show a Londra e in altre citt\u00e0 europee. Per i successivi 15 anni la sua carriera si svilupp\u00f2 attraverso film, musical e anche ruoli televisivi.\nJeanne Aubert mor\u00ec nel 1988 e fu sepolta nel Cimitero parigino di Pantin, un sobborgo fuori Parigi."}
{"id": "748973", "revid": "117842217", "url": "https://it.wikipedia.org/wiki?curid=748973", "title": "Mitsubishi FTO", "text": "La Mitsubishi FTO, il cui nome \u00e8 l'abbreviazione per \"Fresh Touring Origination\", \u00e8 un'automobile coup\u00e9 prodotta dalla Mitsubishi Motors Corporation per il mercato giapponese dal 1994 al 2000.\nAnnunciata nell'ottobre del 1994, quest'auto veniva costruita nell'industria di Mizushima e venduta soltanto in Giappone, anche se in seguito venne venduta anche nel Regno Unito e in Australia, seppure in distribuzione limitata.\nNella tradizione Mitsubishi il nome FTO rimanda alla Galant Coupe FTO, auto degli inizi anni settanta, sorella minore della Galant GTO.\nSia la produzione della FTO che della GTO/3000GT \u00e8 finita nell'estate 2000, quando la Mitsubishi decise di non modificarle per adattarle ai severi crash test.\nModelli.\nTutte le FTO prodotte sono a trazione anteriore, con un motore a 4 cilindri in linea oppure un V6 montato trasversalmente. Il paraurti anteriore fu cambiato nel 1997, ma il resto del veicolo \u00e8 rimasto pressoch\u00e9 identico ai precedenti modelli.\nUna versione elettrica, la FTO-EV, fu prodotta nel 1998 come veicolo sperimentale. L'auto utilizzava batterie agli ioni di litio ad alte prestazioni e registr\u00f2 un record di distanza percorsa con una ricarica di 24 ore.\nGPX Limited Edition.\nIl 2 dicembre 1994, il comitato del \"Japanese Car of the Year\" annunci\u00f2 che la sportiva FTO era stata designata come \"auto dell'anno 1994-1995\". Le ragioni della vittoria, a parte le sue performance come vettura sportiva, consistevano nel fatto che la FTO possedeva un telaio all'avanguardia e il cambio automatico INVECS-II modello sportivo. Dato che negli anni precedenti il premio era stato vinto soltanto da berline e che l'FTO era la prima sportiva ad aggiudicarselo dopo la Toyota MR2 nel 1984, la Mitsubishi, per festeggiare, decise di produrne un'edizione speciale limitata. Si riconosce facilmente per il suo colore, il \"Dandelion Yellow\", l'emblema \"'94-95 Japan Car of the Year\" e LSD, il differenziale a slittamento limitato, di serie. Ne sono state prodotte meno di cinquecento.\nNakaya Tune FTO.\nLa Nakaya-Tune FTO fu un'edizione limitata prodotta agli inizi del 1997, ne furono vendute solo 300. La vettura \u00e8 stata modificata direttamente da Akihiko Nakaya, pilota della Taeivon FTO nel campionato giapponese granturismo, classe GT300 negli anni 1998-1999.\nLe differenze principali sono gli scarichi Nakaya-Tune (Prof), pastiglie dei freni Nakaya-Tune(AP), spoiler Nakaya-Tune in fibra di carbonio, sospensioni Nakaya-Tune, ammortizzatori Nakaya-Tune (Ohlins)\nCambio.\nI tipi di cambio disponibili sulla FTO erano un manuale a 5 marce o l\"'INVECS-II\", la versione autorizzata dalla Mitsubishi del Tiptronic, il cambio semi-automatico delle Porsche. I primi modelli avevano un cambio a 4 rapporti, gli ultimi a 5, leggermente pi\u00f9 robusti del tipo precedente.\nINVECS II.\nL'INVECS II \u00e8 un cambio automatico controllato da un computer che pu\u00f2 \"imparare\" lo stile di guida del conducente, utilizzando il software \"Adaptive Shift Control\". Non appena si inizia a guidare il computer inizia a monitorare lo stile, e dopo un po' di tempo imposta automaticamente i punti per ogni cambiata e scalata, rendendo pi\u00f9 fluida la guida su strada."}
{"id": "748974", "revid": "1632387", "url": "https://it.wikipedia.org/wiki?curid=748974", "title": "Metal Heart", "text": "Metal Heart \u00e8 uno degli album pi\u00f9 noti della band heavy metal tedesca Accept. Esso \u00e8 stato pubblicato nel 1985 ed \u00e8 stato registrato l'anno precedente ai \"Dierks-Studios\", di Cologne."}
{"id": "748976", "revid": "599013", "url": "https://it.wikipedia.org/wiki?curid=748976", "title": "Paolo Bossoni", "text": "Cugino primo dell'ex calciatore Nicola Berti\nCarriera.\nBossoni milita nella categoria professionisti dal 1999, ottenendo nello stesso anno il secondo posto nella quinta tappa del Tour de Pologne. Nell'anno 2000, con la maglia della Cantina Tollo, vinse la sesta tappa della Vuelta a Espa\u00f1a, piazzandosi davanti ad \u00d3scar Freire e Erik Zabel.\nNel 2003, passato alla Vini Caldirola-So.Di., ottenne importanti risultati tra i quali la vittoria della Coppa Sabatini e tre piazzamenti al secondo posto nella tappa del 24 luglio del Tour de France, dietro a Servais Knaven, e nella prima e seconda tappa del Giro della Liguria.\nAcquistato dalla Tenax nell'ottobre del 2005, vinse il Trofeo Citt\u00e0 di Castelfidardo nel 2006 e termin\u00f2 al secondo posto nella quinta tappa dello Ster Elektrotoer.\nA partire dalla stagione 2007 era parte del team Lampre-Fondital ed all'inizio del mese di luglio si piazz\u00f2 secondo al Campionato italiano su strada. Durante il Tour de France della medesima stagione si dimostr\u00f2 uno dei corridori pi\u00f9 combattivi, inserendosi in numerose fughe e cogliendo preziosi piazzamenti nei primi 10 in diverse occasioni.\nIl 22 ottobre 2008 fu condannato dal tribunale antidoping del CONI a due anni di squalifica dopo essere risultato positivo all'eritropoietina ricombinante il 29 giugno dello stesso anno a Bergamo, durante la Settimana Tricolore."}
{"id": "748978", "revid": "842", "url": "https://it.wikipedia.org/wiki?curid=748978", "title": "Splinter cell 5", "text": ""}
{"id": "748979", "revid": "842", "url": "https://it.wikipedia.org/wiki?curid=748979", "title": "Splinter Cell 5", "text": ""}
{"id": "748980", "revid": "198277", "url": "https://it.wikipedia.org/wiki?curid=748980", "title": "Crossing Jordan", "text": "Crossing Jordan \u00e8 una serie televisiva statunitense prodotta dal 2001 al 2007.\nLa serie tratta le vicende di Jordan Cavanaugh, una giovane donna che lavora come \"medical examiner\" (una particolare carica governativa, per la quale sono necessarie competenze sia mediche sia legali) presso l'ufficio del \"coroner\" della contea di Boston.\n\"Crossing Jordan\" \u00e8 stata trasmessa in prima visione negli Stati Uniti da NBC. In Italia \u00e8 stata trasmessa in prima visione satellitare da Fox Life e in chiaro da LA7.\nTrama.\nJordan Cavanaugh \u00e8 un \"medical examiner\" in forza presso l'ufficio del \"coroner\" della citt\u00e0 di Boston. La dottoressa, tuttavia, non si limita a lavorare in laboratorio o nelle fredde sale nelle quali esegue le autopsie: dotata di un ottimo fiuto investigativo (ereditato da suo padre Max, un poliziotto oramai in pensione che ora gestisce un pub), Jordan non pu\u00f2 fare a meno di interferire nelle indagini della polizia per assicurare alla giustizia gli assassini delle persone che sono finite sul suo tavolo operatorio.\nC'\u00e8 per\u00f2 un caso che neppure Jordan ha potuto risolvere, e che le ha segnato drammaticamente la vita: l'omicidio della madre, uccisa in circostanze mai chiarite quando Jordan aveva solo dieci anni.\nEpisodi.\nNel 2007 la sesta stagione di \"Crossing Jordan\", che doveva inizialmente comprendere 22 episodi, \u00e8 stata prima ridotta a 17, mentre alla fine \u00e8 stato deciso per la cancellazione della serie dal palinsesto alla fine della stagione.\nRiguardo all'ultimo episodio della serie, \"Schianto\", si suppone siano stati girati due finali: uno per un ipotetico rinnovo della serie per una settima stagione, e un altro (che poi \u00e8 quello andato in onda il 16 maggio 2007) adatto come finale di serie.\nProduzione.\nLa serie, ideata da Tim Kring, avrebbe dovuto inizialmente fare il suo esordio televisivo l'11 settembre 2001, ma fu rimandata in seguito agli attentati terroristici che ebbero luogo quel giorno negli Stati Uniti. Anche la produzione e la messa in onda della terza stagione della serie sub\u00ec uno slittamento, di quasi sei mesi, a causa della gravidanza della protagonista Jill Hennessy.\nIl titolo della serie ha un legame biblico: nello specifico, \u00e8 riferito al momento in cui il popolo ebraico deve attraversare il fiume Giordano per raggiungere la Terra Promessa; questa scena, sia nella religione ebraica sia in quella cristiana, \u00e8 diventata una sorta di metafora del \"passaggio\" (\"crossing\") in Paradiso dopo la morte. Allo stesso modo, le analisi e le indagini che Jordan svolge sulle vittime dei crimini aiutano a risolvere il mistero legato alle loro morti, e ci\u00f2 contribuisce a indirizzare le loro anime verso la serenit\u00e0.\nNonostante \"Crossing Jordan\" sia ambientata a Boston, nella realt\u00e0 la serie \u00e8 stata interamente girata a Los Angeles.\n\"Crossing Jordan\" ricorda sotto alcuni aspetti la storica serie televisiva degli anni settanta \"Quincy\", una delle prime serie ad aver mescolato il genere medico con il poliziesco, tant'\u00e8 che, a detta di molti, \"Crossing Jordan\" viene considerata come una versione al femminile di \"Quincy\". Lo stesso Jack Klugman, protagonista di \"Quincy\", \u00e8 apparso come guest star nel 21\u00ba episodio della prima stagione di \"Crossing Jordan\" (\"Qualcuno su cui contare\").\nIl cognome completo dell'entomologo Mahesh \"Bug\" Vijay \u00e8 Vijayaraghavensatyanaryanamurthy, ed \u00e8 un vero cognome che l'attore Ravi Kapoor ha scovato nel suo albero genealogico; gli autori della serie volevano proprio un cognome indiano molto difficile da pronunciare. Il suo soprannome \"Bug\" (\"baco\") \u00e8 invece un riferimento alla sua specializzazione da entomologo.\nIl primo dei 117 episodi della serie in cui non compare la protagonista Jordan Cavanaugh \u00e8 \"Cadavere al plutonio\" della terza stagione. L'episodio, curiosamente, segna anche l'esordio nella serie del personaggio di Devan Maguire (interpretata da Jennifer Finnigan).\nColonna sonora.\nLa sigla di \"Crossing Jordan\" \u00e8 una particolare interpretazione del brano \"My Love Is In America\" della band di musica celtica Bad Haggis, riarrangiato per l'occasione da uno dei componenti, Eric Rigler, uno dei pi\u00f9 famosi suonatori di cornamusa del mondo. La stessa Jill Hennessy, appassionata di musica, ha preso parte attivamente alla realizzazione della colonna sonora della serie.\nCrossover.\nNel corso delle stagioni, \"Crossing Jordan\" ha avuto vari crossover con \"Las Vegas\", altra serie della NBC. Questo ha permesso agli autori delle due serie di creare uno stretto legame tra i protagonisti: durante il loro primo crossover, Jordan Cavanaugh e il Detective Woody Hoyt saranno costretti a recarsi a Las Vegas nell'ambito di un loro caso, e in quest'occasione Woody inizier\u00e0 una relazione con Sam Marquez, una delle protagoniste di \"Las Vegas\". Questa loro storia a distanza porter\u00e0 poi Woody (interpretato da Jerry O'Connell) ad apparire in cinque episodi di \"Las Vegas\", mentre Sam (interpretata da Vanessa Marcil) comparir\u00e0 in due episodi di \"Crossing Jordan\".\nEdizione italiana.\nNel doppiaggio in lingua italiana della serie, si segnalano alcuni errori di adattamento. Il pi\u00f9 marchiano riguarda la professione di Jordan, che al pubblico italofono viene erroneamente presentata come patologa, quando nella realt\u00e0 la figura anglosassone di \"medical examiner\" \u00e8 pi\u00f9 vicina alle competenze di un medico legale. Altre incongruenze riguardano l'erronea traduzione di vari termini tecnici."}
{"id": "748981", "revid": "93556", "url": "https://it.wikipedia.org/wiki?curid=748981", "title": "Incredulit\u00e0", "text": "L'incredulit\u00e0 \u00e8, come indica l'etimologia stessa del termine, il non prestar fede, avere difficolt\u00e0 a credere, la diffidenza ad accettare qualcosa per vero in senso molto generico. Pi\u00f9 nello specifico, se ci\u00f2 cu si riferisce \u00e8 una verit\u00e0 religiosa, si tratta del non-riconoscimento di essa e la non accettazione delle premesse a base di tale verit\u00e0. L'incredulo \"relativamente alla religione\" \u00e8 allora colui che si astiene dall'assenso ai fondamenti dottrinari che stanno alla base di una certa religione o perch\u00e9 aderisce a quelle di un'altra. Quando una persona non aderisce ad alcuna religione \u00e8 pi\u00f9 frequente l'espressione di \"non-credente\", poich\u00e9 la \"noncredenza\" \u00e8 la categoria filosofica di riferimento per chi non ha alcuna fede religiosa istituzionalizzata.\nSinonimo di \"incredulit\u00e0 religiosa\" non \u00e8 perci\u00f2 \"miscredenza\", che letteralmente significa \"anti-credenza\" in senso forte, bens\u00ec \"non-credenza\".\nLa noncredenza \u00e8 l'atteggiamento di colui che non si considera nemico delle fedi religiose, ma che semplicemente \"se ne chiama fuori\", senza che ci\u00f2 implichi ateismo, sicch\u00e9 il \"noncredente\" pu\u00f2 anche non esser ateo. Il \"noncredente\" \u00e8 perci\u00f2 l'incredulo nel senso specifico di \"incredulo rispetto alle religioni rivelate e istituzionalizzate\", senza che ci\u00f2 significhi alcuna rinuncia alla Sacralit\u00e0 e al \"senso del sacro\". In questo l'incredulo religioso, ovvero il \"noncredente\", pu\u00f2 riconoscere molto della propria realt\u00e0 interiore e profonda senza collocarla in alcun ambito dottrinario.\nL'incredulit\u00e0 nella Bibbia.\nSe per i popoli pagani il peccato che la Bibbia denuncia \u00e8 l'idolatria, per l'Antico Testamento il peccato di Israele era soprattutto l'incredulit\u00e0, non tanto intesa come negazione teorica dell'esistenza di Dio, ma come rifiuto della Parola di Dio, quindi come disubbidienza.\nNell'antico Israele l'incredulit\u00e0 si manifesta come sfiducia e lamentela (; ) e nella terra promessa come idolatria ed altre pratiche pagane definite dai profeti \"infedelt\u00e0\", \"prostituzione\", \"fornicazione\" (; ; ; ; ; ecc.).\nNel Nuovo Testamento l'incredulit\u00e0 corrisponde a due termini greci: \"apistia\" e \"apeitheia\". Il primo indica mancanza di fede e di fiducia, il secondo \u00e8 espressione del primo, cio\u00e8 disubbidienza e ribellione (; ).\nLa prima caratteristica dell'incredulit\u00e0, secondo il Nuovo Testamento \u00e8 il rifiuto del Vangelo di Ges\u00f9 Cristo. I pagani sono considerati increduli rispetto a Cristo (; ) e gli israeliti stessi, pur essendo monoteisti e credenti in Dio, sono accusati di incredulit\u00e0 dall'apostolo Paolo (;) e da Giovanni ().\nIl Nuovo Testamento indica varie ragioni che producono l'incredulit\u00e0: la ricerca della propria gloria (); l'odio per la luce che mette a nudo le opere malvagie dei peccatori (); la mancanza di disposizione interiore a favore della verit\u00e0 (). Al di l\u00e0 di queste cause seconde, l'incredulit\u00e0 \u00e8 fatta risalire, in ultima analisi all'azione della giustizia di Dio contro l'ostinazione umana (indurimento) o all'opera del diavolo ().\nGes\u00f9 afferma per\u00f2 che lo Spirito Santo ha la missione di convincere il mondo della sua incredulit\u00e0 verso di Lui (), la quale impedisce al popolo di Dio di entrare in possesso della sua eredit\u00e0 spirituale (; ).\nFede ed incredulit\u00e0, per\u00f2, non appaiono sempre come due realt\u00e0 mutuamente esclusive (cfr. ). La loro linea di confine non passa tanto fra persona e persona, quanto \u00e8 qualcosa che permane in ogni singolo individuo.\nL'incredulit\u00e0 nella cultura occidentale.\nNel contesto del Cristianesimo e della cultura occidentale, il termine incredulit\u00e0 si riferisce all'abbandono, da parte di individui o gruppi, della fede cristiana tradizionale e dalla concezione del mondo che sottende.\nL'incredulit\u00e0 pu\u00f2 essere compresa a partire da una prospettiva culturale come la secolarizzazione della civilt\u00e0 occidentale e la defezione dalla fede nel Dio teistico e personale della tradizione giudaico-cristiana.\nPossiamo anche parlare di incredulit\u00e0 relativa all'interno della Chiesa stessa laddove alcuni, pur continuando ad aderirvi, contestano o negano dottrine fondamentali della fede che proclama. In questo senso, almeno nelle sue forme estreme, il liberalismo teologico rappresenta una forma di incredulit\u00e0.\nAlla fine del periodo romano della storia dell'Occidente, l'Europa era stata cristianizzata tanto che la visione del mondo teista era diventata dominante. Questo consenso continua senza essere messo significativamente in questione per tutto il Medioevo, e persino la Riforma protestante, con il suo potente affronto fatto al dominio del Cattolicesimo fa direttamente poco per scuotere questo consenso di base. Le differenze fra il Protestantesimo ed il Cattolicesimo, infatti, sono soprattutto ecclesiologiche e soteriologiche.\nL'incredulit\u00e0 nella cultura occidentale comincia a diventare una sfida significativa all'establishment religioso durante il Rinascimento con lo sviluppo della ricerca scientifica e durante l'Illuminismo. Nel XVII e nel XVIII secolo i pensatori cominciano ad esprimere uno scetticismo religioso militante, anticlericalismo e scientismo. Essi cos\u00ec respingono il connubio medioevale fra la dottrina cristiana e la scienza aristotelica. Si pu\u00f2 propriamente affermare come il Cristianesimo fosse stato cos\u00ec intimamente connesso a questa antiquata cosmologia che, quando questa comincia a perdere la sua presa sulla vita intellettuale dell'Occidente, l'influenza spirituale e culturale del Cristianesimo declina sensibilmente. Importanti esponenti del secolarismo come Denis Diderot, Voltaire e Paul Henri Thiry d'Holbach mettono cos\u00ec in questione la concezione cristiana del mondo.\nI cristiani, per\u00f2, sono ancora inclini a sostenere la validit\u00e0 della fede appellandosi generalmente alla ragione, soprattutto alla teologia naturale ed alla positiva influenza morale del Cristianesimo. William Paley era fra gli apologeti cristiani che sostenevano come vi siano, nel meraviglioso ordine dell'universo ampie evidenze dell'esistenza di un progettista. \u00c8 solo con lo scettico David Hume, per\u00f2, che viene sferrato il primo attacco concentrato contro la teologia naturale. Hume, infatti, sottopone ad una critica rigorosa l'argomentazione del Paley a proposito del disegno intelligente come pure all'argomentazione popolare dell'esistenza di Dio basata sulla cosmologia e sulla causa prima, derivata, nel periodo medioevale da Tommaso d'Aquino.\nIn Germania Immanuel Kant attacca le argomentazioni che tentavano di appoggiare la fede alla ragione come parte del suo attacco generale al ragionamento metafisico. In particolare egli si oppone all'argomentazione ontologica, il tentativo di provare l'esistenza di Dio \"a priori\" basata sul concetto di Dio usata da Anselmo di Canterbury, Cartesio e Gottfried Leibniz. Se oggi i filosofi considerano la validit\u00e0 di queste argomentazioni come ancora discutibili, l'effetto storico di tali critiche \u00e8 quello di convincere i pensatori occidentali a respingere i tentativi razionali a basare la fede sulla ragione.\nLaddove il XVIII secolo mette in questione le basi intellettuali della fede, l'incredulita nel XIX secolo si muove oltre e cerca di dimostrare la falsit\u00e0 del teismo stesso. Sebbene John Stuart Mill ancora opponga la ragione alla fede cristiana Ludwig Feuerbach, Sigmund Freud e Friedrich Nietzsche danno per scontata la falsit\u00e0 del Cristianesimo e la sua supposta mancanza di una base razionale per la fede. Freud sosteneva che l'essere umano, che aveva bisogno di una \"figura paterna\" che gli permettesse di sentirsi a casa propria in questo mondo, proiettasse la concezione di Dio per soddisfare questo bisogno, mentre Nietzsche critica il cristianesimo proprio nel suo punto che ritiene pi\u00f9 qualificante, cio\u00e8 il suo impatto morale sulla societ\u00e0. Per Nietzsche, le dottrine etiche del cristianesimo sarebbero una \"morale da schiavi\", responsabile di inibire lo sviluppo dell'eccellenza umana.\nIl diffondersi dell'incredulit\u00e0 nel XX secolo \u00e8 stato costante. In Europa, gli atei, fra gli altri, si volgono all'esistenzialismo, in particolare all'opera di Jean-Paul Sartre, mentre i pensatori anglo-americani sembrano gradire il positivismo logico di Alfred Ayer. Sartre sosteneva che l'esistenza di Dio deve essere negata in quanto incompatibile con la libert\u00e0 umana, mentre Ayer e Antony Flew sostenevano come sia persino linguisticamente insostenibile riferirsi a Dio nel linguaggio.\nDiverse variet\u00e0 di marxismo sono pure state invariabilmente antagoniste alle credenze religiose.\nNelle societ\u00e0 occidentali, le confessioni protestanti stabilite del XIX secolo hanno visto nel XX secolo un drastico declino quanto a partecipazione ed influenza, come aveva predetto S\u00f8ren Kierkegaard.\nUna concezione secolarizzata del mondo domina oggi nei maggiori centri intellettuali e dei mezzi di comunicazione delle societ\u00e0 occidentali, e l'umanesimo naturalistico dichiara i suoi principi nel Manifesto umanistico I e II e nella Dichiarazione Umanistica Secolare.\nNell'ambito del Cristianesimo stesso, l'incredulit\u00e0 si \u00e8 insinuata significativamente nella teologia di alcuni pensatori che hanno cercato di reinterpretare la teologia tradizionale secondo le moderne concezioni secolarizzate, ad esempio John A.T. Robinson."}
{"id": "748982", "revid": "35813", "url": "https://it.wikipedia.org/wiki?curid=748982", "title": "Giovanni Girolamo Morone", "text": ""}
{"id": "748983", "revid": "1543377", "url": "https://it.wikipedia.org/wiki?curid=748983", "title": "Renault Type L e Type M", "text": "La Type L e la Type M sono due autovetture prodotte nel 1903 dalla Casa automobilistica francese Renault.\nProfilo.\nErano due autovetture prodotte nel solo 1903 come evoluzioni della Type G. Il motore era un monocilindrico De Dion da 940 cm\u00b3 in grado di erogare 8 CV di potenza massima. Furono gli ultimi modelli a montare un motore De Dion.\nLa carrozzeria era piuttosto grande come dimensioni, specie in altezza. Alcune versioni arrivavano a 2.20 metri. Le Type L e Type M erano di fatto due vetture di fascia media, votate al comfort di marcia."}
{"id": "748986", "revid": "2519", "url": "https://it.wikipedia.org/wiki?curid=748986", "title": "Distretto municipale di Mfantseman", "text": "Il distretto municipale di Mfantseman (ufficialmente Mfantsiman Municipal District, in inglese \u00e8 un distretto che si snoda lungo la costa della Regione Centrale del Ghana per circa 21\u00a0km, con un'area complessiva di 533\u00a0km\u00b2 e una popolazione di persone (dato del 2010). La capitale \u00e8 Saltpond. Il distretto \u00e8 ricco di risorse minerarie, inclusi metalli preziosi, ed \u00e8 tuttavia uno dei pi\u00f9 poveri della Regione Centrale. Il governatore attuale del distretto (\"District Chief Executive\") \u00e8 Robert Quainoo Arthur. Il codice ISO 3166 \u00e8 GH-CP-MF.\nLe principali localit\u00e0 del distretto:"}
{"id": "748988", "revid": "287204", "url": "https://it.wikipedia.org/wiki?curid=748988", "title": "Andrea da Firenze", "text": ""}
{"id": "748990", "revid": "132049", "url": "https://it.wikipedia.org/wiki?curid=748990", "title": "Saparmurat Niazov", "text": ""}
{"id": "748992", "revid": "767487", "url": "https://it.wikipedia.org/wiki?curid=748992", "title": "Antonio De Martino", "text": "Fu senatore del Regno d'Italia nella XIV legislatura.\nBiografia.\nNasce da Giuseppe (medico cerusico che nel 1831 partecip\u00f2 alla lotta carbonara accanto ai \"fratelli posteri di Russo\") e Girolama Manfredonia. Il nonno notaio, Mariangelo De Martino (1763-1842), aveva subito il carcere per i suoi sentimenti liberali.\nLaureatosi presso la Facolt\u00e0 medica della Reale Universit\u00e0 di Napoli a 21 anni, perfeziona i suoi studi prima a Parigi e poi a Vienna alla scuola d'illustri studiosi. Dopo essere ritornato a Napoli, nel 1841 istituisce una facolt\u00e0 privata medico-chirurgica che chiama \"Ateneo\" presso la quale insegna anatomia, fisiologia comparata e microscopia. Tra i nomi pi\u00f9 prestigiosi dell'\"Ateneo\" spicca la figura di Salvatore Tommasi.\nDal 1861 occupa la cattedra di Patologia Razionale presso l'Universit\u00e0 di Napoli, che terr\u00e0 fino alla morte. Viene nominato per due volte deputato del Regno d'Italia. Nel 1869 viene nominato medico privato consulente di Casa Savoia e in questa veste assiste nel parto la principessa Margherita, moglie di Umberto I e futura regina, che d\u00e0 alla luce Vittorio Emanuele.\nNel 1877 pubblica il suo testo fondamentale \"Istituzioni di Patologia Generale\"; nel corso della sua attivit\u00e0 di ricerca pubblicher\u00e0 circa 60 volumi. Nel 1881 \u00e8 nominato Senatore del Regno per meriti scientifici e viene chiamato a far parte del Consiglio Superiore della Pubblica Istruzione.\nNel 1884 assiste la popolazione in occasione dell'epidemia di colera e per la sua opera viene decorato con la medaglia d'oro dei benemeriti della Pubblica Assistenza.\nIl 17 novembre 1878 interviene in soccorso di re Umberto ferito dall'anarchico Giovanni Passannante. Nel 1886 fonda la \"Societ\u00e0 operaia di mutuo soccorso\" allo scopo di conseguire il perfezionamento morale, intellettuale, materiale e l'aiuto reciproco dei soci che la compongono.\nAlla sua morte, sopraggiunta all'et\u00e0 di 90 anni, viene commemorato nell'aula del Senato dal presidente Saracco. Per sua volont\u00e0 le spoglie sono traslate nel paese natio. Un busto marmoreo di Francesco Jerace lo ricorda nel recinto degli uomini illustri del Cimitero di Napoli.\nNel 2004, in occasione del centenario della morte, il comune di Palma Campania, la regione Campania e la provincia di Napoli lo hanno ricordato con una serie di manifestazioni concluse con lo scoprimento di una lapide commemorativa sulla facciata del Palazzo \"de Martino\"."}
{"id": "748995", "revid": "125954080", "url": "https://it.wikipedia.org/wiki?curid=748995", "title": "Sikorsky UH-60 Black Hawk", "text": "Il Sikorsky UH-60 Black Hawk \u00e8 un elicottero medio, bi-turbina a singolo rotore, multiruolo o da assalto, prodotto dall'azienda statunitense Sikorsky Aircraft Corporation dagli anni settanta.\nDerivato dalla versione civile Sikorsky S-70 \u00e8 attualmente ancora in servizio in numerose forze armate nelle sue versioni pi\u00f9 recenti.\nStoria.\nSviluppo.\nLe origini del Black Hawk sono dovute a una specifica emessa nel 1972 dall'United States Army che prevedeva un programma, denominato \"Utility Tactical Transport Aircraft System\" (UTTAS), inteso alla sostituzione della famiglia UH-1 Huey che aveva costituito la spina dorsale della componente elicotteristica statunitense per tutti gli anni sessanta ma che era oramai alla soglia del termine della vita operativa. Alla richiesta partecip\u00f2 anche la Sikorsky Aircraft Corporation presentando una versione militare del suo progetto S-70 che realizz\u00f2 in quattro prototipi denominati YUH-60, il primo dei quali venne portato in volo per la prima volta nell'ottobre 1974.\nL'elicottero si trov\u00f2 a competere contro il concorrente sviluppato dalla rivale Boeing-Vertol denominato YUH-61 ma a seguito di una serie di prove di valutazione comparative l'esercito scelse la proposta Sikorsky, la quale lo avvi\u00f2 alla produzione in serie. Il modello entr\u00f2 in servizio con l'U.S. Army a partire dal 1979 con la denominazione UH-60A \"Black Hawk\" (falco nero). Di seguito l'UH-60 avrebbe costituito la base per le altre varianti in servizio con le altre forze armate USA.\nVerso la fine degli anni ottanta il disegno venne aggiornato con l'introduzione dell'UH-60L (primo esemplare di produzione 89-26179) dotato di maggiore potenza e carico utile aumentato in seguito al passaggio dei motori General Electric al modello -701C.\nAttualmente \u00e8 in corso di sviluppo una nuova versione che prender\u00e0 la denominazione UH-60M che estender\u00e0 la vita operativa di entrambi gli UH-60A e UH-60L fino almeno agli anni 2020. La variante in corso di sviluppo ha motori ulteriormente potenziati in grado di fornire potenza e carico utile maggiorati oltre ad avionica e sistemi di controllo del volo tecnologicamente avanzati.\nImpiego operativo.\nL'UH-60 entr\u00f2 in servizio operativo assegnato alla 101st Airborne Division della U.S. Army nel giugno 1979. Il primo utilizzo operativo in un'operazione bellica avvenne nel 1983 durante l'operazione Urgent Fury sul suolo dell'isola di Grenada. Successivamente gli UH-60A vennero utilizzati nell'invasione statunitense di Panama del 1989 e, assieme con gli UH-60L, nella guerra del Golfo nel 1991.\nNell'ambito dell'operazione UNOSOM in Somalia, il Black Hawk divent\u00f2 protagonista di un'azione bellica nota come battaglia di Mogadiscio. La battaglia venne combattuta nel corso dell'operazione Gothic Serpent, condotta il 3 ottobre 1993 dagli U.S. Army Rangers e dal \"1st Special Forces Operational Detachment-Delta\" (\"1st SFOD-D\", meglio nota come \"Delta Force\"), con il supporto aereo del \"160th Special Operations Aviation Regiment\". Questo reggimento aviotrasportato era imbarcato su elicotteri MH-60 (versione del Black Hawk con motori diversi e avionica potenziata).\nVersioni.\nLa serie di elicotteri Black Hawk \u00e8 in grado di compiere una vasta gamma di missioni, comprendendo il trasporto tattico di truppe, la guerra elettronica e le missioni di evacuazione medica, inoltre, diversi Black Hawks sono usati per il trasporto del Presidente degli Stati Uniti assumendo il nome di Marine One e ribattezzato VH-60 Whitehawk. Nelle operazioni di assalto aereo pu\u00f2 dispiegare una squadra di 11 soldati equipaggiati o trasferire un obice M102 da 105\u00a0mm con 30 colpi e un equipaggio di 6 uomini in una singola sortita. In alternativa, pu\u00f2 imbarcare un carico di 1170\u00a0kg (2600\u00a0lb) o sollevarne al gancio baricentrico uno di 4050\u00a0kg (9000\u00a0lb). Il Black Hawk \u00e8 equipaggiato con un'avionica avanzata e dispositivi elettronici per incrementare le probabilit\u00e0 di sopravvivenza e la gestione multiruolo.\nIl costo unitario del velivolo varia con la versione e in funzione delle differenti specifiche ed equipaggiamenti. Per esempio l'UH-60L Black Hawk per l'esercito costa 5,9 milioni di dollari, mentre la variante per la United States Air Force, denominata MH-60G Pave Hawk, costa 10,2 milioni di dollari.\nLa versione standard per l'US Army pu\u00f2 essere equipaggiata con alette laterali che consentono di trasportare fino a quattro serbatoi di carburante supplementari esterni per operazioni che richiedono maggiore autonomia.\nUtilizzatori.\nMilitari.\n\"vedi\" Sikorsky SH-60 Seahawk"}
{"id": "748996", "revid": "70439", "url": "https://it.wikipedia.org/wiki?curid=748996", "title": "Filicaia", "text": ""}
{"id": "749002", "revid": "2108263", "url": "https://it.wikipedia.org/wiki?curid=749002", "title": "Acab", "text": "Biografia.\nRacconto biblico.\nNella \"Bibbia\" le vicende del re Acab sono raccontate nel primo dei \"Libri dei Re\" (dal capitolo 16 al 22). Secondo la narrazione biblica, su influenza e pressione di sua moglie Gezabele che era di stirpe cananea, abbandon\u00f2 la fede nel Dio di Israele e si convert\u00ec al culto del dio Baal, gi\u00e0 adorato nella terra di provenienza della regina, la Fenicia. Osteggi\u00f2 quindi nel suo regno i fedeli del vero Dio di Israele e favor\u00ec in tutti i modi il culto cananeo. Per questo perseguit\u00f2 crudelmente i profeti del Dio israeliano, in particolare Elia. La sua crudelt\u00e0 si manifest\u00f2 in particolare nell'episodio riguardante Nabot, proprietario di terre e vigne presso i suoi diretti possedimenti, per usurpare i quali non esit\u00f2 ad orchestrare una cospirazione per farlo uccidere. Egli ricorse al Dio ebraico Yahweh solamente quando si trov\u00f2 in grave pericolo durante l'assedio della citt\u00e0 di Samaria da parte di Benadad re di Siria. Acab mor\u00ec in combattimento, colpito da una freccia, e i cani leccarono il sangue delle sue ferite come aveva preannunciato il profeta Elia.\nRealt\u00e0 storica.\nPer quanto ricavato al di fuori del racconto biblico, sul quale del resto non vi sono elementi n\u00e9 per una conferma n\u00e9 per una smentita, Acab fu sicuramente uno dei re con pi\u00f9 doti militari: prova evidente ne fu la Battaglia di Qarqar dell'853 a.C., quando, a capo dell'esercito d'Israele (formato da 12 trib\u00f9), riusc\u00ec a fermare i potentissimi Assiri e a frenare la loro espansione verso il Mediterraneo. Per circa un secolo e mezzo gli Assiri non tenteranno pi\u00f9 di ripetere l'impresa."}
{"id": "749016", "revid": "70439", "url": "https://it.wikipedia.org/wiki?curid=749016", "title": "Da Filicaia", "text": ""}
{"id": "749021", "revid": "122122", "url": "https://it.wikipedia.org/wiki?curid=749021", "title": "Computer idea", "text": "Computer idea \u00e8 una rivista italiana di informatica fondata nel 2000 da VNU Business Publications Italia. Il primo direttore \u00e8 Claudio De Falco, cui succede nel 2003 Andrea Maselli, gi\u00e0 vice direttore. Dopo una breve interruzione, nel 2012 \u00e8 stata rilanciata edita da Sprea Editori e diretta da Luca Sprea.\nStoria.\nNacque nel febbraio del 2000 ed era il primo periodico quattordicinale dedicato al PC mai pubblicato in Italia.\nPresentava un formato lungo e stretto e una foliazione di 100 pagine, poi passata a 84 in maniera pi\u00f9 o meno stabile.\nL'elemento editoriale pi\u00f9 caratteristico era la sua sezione centrale staccabile, denominata \"Passo a passo\": qui viene descritto l'uso di numerosi programmi, servizi on-line e siti Web con un approccio didattico, ossia una serie di \"passi\" ciascuno illustrato dalla relativa schermata catturata dal monitor del PC.\nCon \"Computer idea\", in realt\u00e0, l'editore italiano, BPI (Business Publications Italia), branca di una multinazionale olandese, riproponeva una formula editoriale gi\u00e0 sperimentata in altri paesi europei. VNU pubblica infatti anche \"Computer Active\" (in Gran Bretagna), \"Computer Idee\" (nei Paesi Bassi) e \"Computer !dea\" (in Spagna), tutte con il medesimo taglio popolare, seppure con contenuti differenti e originali.\nIl 16 luglio 2007, dopo un aspro confronto sindacale con la direzione di VNU BPI, \"Computer idea\" venne acquisita da Acacia Edizioni SRL.\nDal 1\u00ba dicembre 2011 \"Computer idea\" \u00e8 stata pubblicata dalla casa editrice 1Plus SRL (ex Acacia Edizioni). La redazione era sita in Via Riccardo Lombardi 19/4, a Milano. La pubblicazione \u00e8 cessata poco tempo dopo, con il fallimento di 1Plus SRL.\nL'editore Sprea ha lanciato nel luglio 2012 una rivista molto simile, \"Il mio computer ideale\" (reso graficamente in copertina con un \"!\" al posto della L), rinominata nel 2013 \"Computer idea!\" e nel 2014 \"Il mio computer idea!\". \"Il mio computer idea!e\" inizi\u00f2 come numero speciale di \"Il mio computer\" della Sprea, rivista che con editore variabile esisteva gi\u00e0 dal 1996, e che venne poi assorbita da \"Computer idea!\". Dal 2018 (n. 148) si \u00e8 tornato a utilizzare in copertina il titolo \"Computer idea!\".\nL'ex direttore Maselli non ha legami con la rivista Sprea e la ritenne un plagio di \"Computer idea\".\nEvoluzione.\n\"Computer idea\" vide diverse trasformazioni editoriali dalla sua nascita. La prima avvenne nell'ottobre del 2002, quando, con il numero 71, il formato della rivista venne ridimensionato, perdendo cos\u00ec uno dei suoi aspetti pi\u00f9 caratteristici: si pass\u00f2 dai 32 ai 28,5\u00a0cm di lunghezza, mentre la larghezza rimaneva pressoch\u00e9 invariata. La modifica pi\u00f9 radicale risal\u00ec invece all'ottobre del 2005, quando la rivista venne completamente ridisegnata adattandosi alla consorella inglese \"Computer Active\": cambi\u00f2 la testata, la copertina e l'impaginazione dell'intera rivista.\nCon Sprea Editori la rivista diventa quattordicinale e riduce la foliazione a 47 pagine.\nLa struttura della rivista.\nSebbene la struttura cambiasse da numero a numero, \"Computer idea\" comprendeva essenzialmente le seguenti sezioni principali:\nDal 2012 sotto Sprea Editori ogni numero contiene le medesime rubriche:"}
{"id": "749045", "revid": "125916531", "url": "https://it.wikipedia.org/wiki?curid=749045", "title": "Terkel in Trouble", "text": "Terkel in Trouble (\"Terkel i Knibe\") \u00e8 un film d'animazione danese del 2004 diretto da Kresten Vestbjerg Andersen, Thorbj\u00f8rn Christoffersen e Stefan Fjeldmark.\nIl film \u00e8 basato su una serie radiofonica dallo stesso titolo andata in onda in Danimarca sul canale \"B\u00f8rneradio\"; per i suoi linguaggi estremamente volgari e i contenuti adulti \u00e8 indirizzato a un pubblico maturo (in Italia, in cui il film \u00e8 uscito nel 2006, la visione \u00e8 stata vietata ai minori di 14 anni).\nL'adattamento italiano ha visto la partecipazione dei membri del gruppo Elio e le Storie Tese al doppiaggio e alla colonna sonora; la canzone \"Banane giganti\" \u00e8 uscita anche come singolo e videoclip (ma il gruppo ha usato lo pseudonimo de \"I Los The Peparors\").\nTrama.\nArne racconta la storia di Terkel, un bambino che frequenta la 1\u00b0 media. \nVive in una famiglia dove il padre Leon e la madre Beatrix continuano a discutere su tutto. Inoltre, non sopporta la sua sorellina, Rita.\nNella sua classe ci sono due bulletti, Sten e Saki, che prendono in giro Doris, la cicciona della classe. Poi c'\u00e8 Jason, il migliore amico di Terkel, che va sempre in giro con la sua spranga di ferro.\nTerkel ha un nuovo insegnante, supplente dell'altra professoressa, morta investita. Il suo nome \u00e8 Gunnar, un uomo che si dimostra un vero amante degli animali. I problemi per Terkel cominciano quando Stewart, lo zio, picchia a sangue Sten e Saki, che iniziano a chiamare Terkel \u201ctorturatore di animali\u201d o \u201cpappagallo\u201d.\nPer ingraziare Sten e Saki, Terkel prende in giro Doris, che, sconsolata, si butta gi\u00f9 dalla finestra, suicidandosi.\nTerkel \u00e8 spaventato dai sensi di colpa, e riceve delle minacce da un individuo sconosciuto. All'inizio crede siano Sten e Saki, poi inizia a diffidare anche di Jason, quando scopre che Doris era sua sorella.\nGunnar organizza per la classe una gita in campeggio nei boschi, e Terkel nella notte riceve un SMS minatorio da Jason.\nSpaventato chiama Gunnar, con il quale si allontana per fuggire.\nIn quest'occasione viene a scoprire che Gunnar quella sera aveva preso in prestito il cellulare di Jason: i messaggi di morte erano di Gunnar stesso, che voleva uccidere Terkel per aver schiacciato accidentalmente giorni prima un ragnetto, sedendovisi sopra. Ma arriva Jason che salva l'amico con la spranga di ferro, colpendo in testa Gunnar, e vissero di nuovo amici.\nCuriosit\u00e0.\nI titoli di testa del film sono un omaggio ai titoli di testa di Seven (1995) di David Fincher."}
{"id": "749046", "revid": "38120", "url": "https://it.wikipedia.org/wiki?curid=749046", "title": "Terkel in trouble", "text": ""}
{"id": "749048", "revid": "536735", "url": "https://it.wikipedia.org/wiki?curid=749048", "title": "Fondo Europeo di Sviluppo Regionale", "text": ""}
{"id": "749049", "revid": "38120", "url": "https://it.wikipedia.org/wiki?curid=749049", "title": "Terkel", "text": ""}
{"id": "749050", "revid": "38120", "url": "https://it.wikipedia.org/wiki?curid=749050", "title": "Terkel i Knibe", "text": ""}
{"id": "749051", "revid": "38120", "url": "https://it.wikipedia.org/wiki?curid=749051", "title": "Terkel i knibe", "text": ""}
{"id": "749052", "revid": "324090", "url": "https://it.wikipedia.org/wiki?curid=749052", "title": "T\u00e9touan", "text": "T\u00e9touan, o Tetuan (; in berbero \u2d5c\u2d49\u2d5f\u2d5f\u2d30\u2d61\u2d49\u2d4f, \"Ti\u1e6d\u1e6dawin\"), \u00e8 una citt\u00e0 del Marocco settentrionale, sita sulle pendici del Jbel Dersa. Ex capitale del protettorato spagnolo, \u00e8 ancora capoluogo amministrativo del Rif occidentale ed \u00e8 un importante centro industriale e commerciale nei settori alimentari, del tessile e del cemento.\nStoria.\nAnticamente era una roccaforte militare per le operazioni contro Ceuta, fondata tra il 1305 e il 1307 dal sultano merinide Abu Thabit 'Amir. Divent\u00f2 presto centro di guerra di corsa, tanto che nel 1399 la citt\u00e0 fu distrutta da Enrico III di Castiglia e i suoi abitanti furono uccisi o deportati.\nRifior\u00ec all'inizio del XVI secolo grazie all'arrivo di molti musulmani andalusi ed ebrei sefarditi rifugiatisi in Marocco dopo la cacciata dalla Spagna nel 1492 pronunciata con il decreto di Alhambra. L'immigrazione continu\u00f2 fino al XVII secolo, soprattutto dopo il decreto di espulsione dei Moriscos voluto da Filippo III nel 1609. Questi flussi migratori comportarono l'introduzione delle usanze raffinate e delle eleganti forme dell'arte ispano-moresca. La citt\u00e0 sub\u00ec il blocco navale da parte di Filippo II nel 1565 e perse la raggiunta importanza commerciale, che riacquist\u00f2 sotto il regno di Mulay Ism\u0101\u02bf\u012bl grazie allo sviluppo delle relazioni commerciali con l'Europa. Nel XIX secolo fu coinvolta nelle lotte fra Spagna e Inghilterra per la supremazia della regione, venne occupata dal 1860 al 1862 dalla Spagna e poi restituita al Marocco. Ritorn\u00f2 spagnola nel 1913 e tale rimase fino all'indipendenza del Marocco.\nMonumenti e luoghi d'interesse.\nCome altre citt\u00e0 marocchine ha quartieri di stampo europeo e la medina (citt\u00e0 vecchia), circondata tuttora su tre lati da spesse mura e sovrastata dalla casba (cittadella militare), \u00e8 un labirinto di scalette, di strade strette e tortuose che s'internano a volte nelle case e si slargano in piccole piazzette. Negli suq ci sono botteghe artigianali di ricamatrici, armaioli, tintori, conciatori di pelli, ed altre attivit\u00e0 varie, all'interno della medina si trova il mellah, il quartiere ebraico.\nNel Museo etnografico e d'arte marocchina, fondato nel 1926 e trasferito nel 1945 in una ex fortezza, le collezioni d'artigianato mostrano le tradizioni e le usanze del Marocco del nord, con i mobili, i tappeti, i ricami, le ceramiche, gli abiti tradizionali maschili e femminili usati nelle campagne, il vasellame, le suppellettili e gli utensili che rivelano l'influenza araba andalusa. Interessanti la collezione di strumenti musicali, la ricostruzione di una cerimonia nuziale e di una cucina con i forni usati per cuocere il pane, le carni e le verdure. Una sala \u00e8 dedicata alle armi bianche e da fuoco compreso un piccolo cannone. Il Museo \u00e8 situato attorno a un giardino andaluso con una fontana adorna di mosaici.\nUn altro museo il \"Museo Archeologico\" raccoglie soprattutto reperti della colonia romana Lixus con il famoso mosaico raffigurante le tre Grazie, oggetti in oro, bronzetti, fra i quali le statuette di Leda, di Ercole che solleva Anteo, di Teseo che abbatte il Minotauro, che risalgono al I secolo.\nInteressanti anche molti altri oggetti provenienti da scavi in localit\u00e0 presso Tetuan: frammenti di ceramiche, bruciaprofumi punici, una collezione di monete romane, un'altra di ceramiche puniche, preromane e romane e serie di pesi romani, gioielli, lampade ad olio, strumenti vari per la pesca, la tessitura, la chirurgia ed altri.\nL'ingresso \u00e8 vietato al palazzo del Khalifa perch\u00e9 oggi \u00e8 uno dei tanti palazzi reali che il re ha in diverse citt\u00e0 del Marocco, ed era all'epoca del protettorato residenza del sultano. Eretto nel XVII secolo e modificato nel 1948 e nel 1960 \u00e8 un bell'esempio di architettura ispano-moresca.\nCaratteristico \u00e8 il suq el-Fuki, lunga piazzetta dove si trovano i venditori di spezie, di stuoie, delle tipiche gallette \"kesra\" dei pasti marocchini ed i falegnami. Numerose sono le moschee con i loro minareti.\nTamuda.\nA poca distanza da Tetuan si trovano le rovine dell'antica citt\u00e0 di Tamuda i cui reperti degli scavi sono conservati nel museo archeologico di Tetuan. \u00c8 ancora ben visibile il tracciato urbano di questo agglomerato urbano abitato nel III o II secolo da Berberi che intrattenevano rapporti economici con Cartagine. Venne distrutta dai Romani nel I secolo e trasformata nel II secolo in campo militare romano e dopo altri due secoli fu definitivamente abbandonata.\nCosta di Ghomara.\nDa Tetuan inizia la costa di Ghomara, il cui nome deriva dalla trib\u00f9 berbera dei Ghomara che si convert\u00ec all'islamismo agli inizi dell'VIII secolo, partecip\u00f2 alla rivolta contro il governatore di Tangeri e ader\u00ec al kharigismo, \"eterodossia\" islamica che per alcuni secoli conobbe una grande diffusione in Maghreb.\nLa costa, nonostante sia uno dei pi\u00f9 bei tratti del litorale mediterraneo in cui si alternano pareti a strapiombo a piccole calette con villaggi di pescatori, \u00e8 ancora poco abitata e poco frequentata dai turisti per la scarsit\u00e0 di attrezzature alberghiere e la difficolt\u00e0 delle vie di accesso.\nT\u00e9touan \u00e8 la base da cui partire per un interessante viaggio nel Rif che, fino alla indipendenza del Marocco era praticamente privo di strade percorribili con mezzi meccanici ed oggi \u00e8 meglio servito, anche se la guida deve essere prudente a causa delle numerose curve stradali.\nSociet\u00e0.\nL'originaria popolazione della citt\u00e0 discende dai profughi di al-Andalus, giunti nella regione in seguito alla \"Reconquista\". In citt\u00e0, i musulmani andalusi e gli ebrei sefarditi hanno costituito per secoli una compatta maggioranza, mantenendo peculiarit\u00e0 culturali, linguistiche ed etniche, condivise con gli altri centri urbani della regione, in particolare con Chefchaouen, che distinguevano la citt\u00e0 dalle regioni rurali circostanti, di cultura jbala. Ancora oggi, molti dei cognomi tipici della citt\u00e0 sono cognomi di origine spagnola, quali Torres, Luqash, Ramiraz, Gharsia, Morarish, Raghun, Probi e Payis. Nei secoli, numerose famiglie notabili dal resto del Marocco si stabilirono in citt\u00e0 per andare a costituire il makhzen cittadino, integrandosi con la borghesia locale. Nel XIX secolo, giunsero in citt\u00e0 numerose famiglie notabili originarie dell'Algeria ottomana, in particolare dopo l'invasione francese.\nNel corso degli anni del protettorato spagnolo, numerosi cittadini spagnoli si stabilirono a T\u00e9touan. La stragrande maggioranza di questi immigrati era originaria dell'Andalusia, in particolare dalle province di Cadice e di Malaga. La gran parte di questi erano commercianti e artigiani e convivevano negli stessi quartieri dei marocchini. Nel 1918, risiedevano a T\u00e9touan 3.418 spagnoli residenti in gran parte nel quartiere di El Rebat El Sefli, saliti a 25.101 unit\u00e0 nel 1940, componenti il 35,4% della popolazione della citt\u00e0. La maggior parte della comunit\u00e0 abbandon\u00f2 T\u00e9touan in seguito all'indipendenza del Marocco, nel 1956.\nA partire dal XX secolo, la citt\u00e0 divenne destinazione di un vasto esodo rurale dalle regioni settentrionali del Marocco. Il flusso di immigrati, costituito in larga maggioranza da jbala, ghomara e rifiani, gener\u00f2 un rapido sviluppo edilizio nella citt\u00e0 nuova, in particolare nei distretti di Dersa, Mulay Hasan e Barrio Malaga.\nComunit\u00e0 ebraica.\nT\u00e9touan \u00e8 sede di un'antica comunit\u00e0 ebraica, che accolse nel XV secolo numerosi profughi sefarditi giunti in citt\u00e0 insieme ai musulmani andalusi nell'ambito della \"Reconquista\" e in particolare dopo il decreto dell'Alhambra.\nUna delle principali caratteristiche che distinguono gli ebrei di T\u00e9touan \u00e8 la lingua: quella di T\u00e9touan \u00e8 una delle poche comunit\u00e0 ebraiche marocchine a non essere tradizionalmente arabofona o berberofona, essendo di madrelingua haketia, variante locale della lingua giudeo-spagnola (assieme agli ebrei di Tangeri, Assila, Larache, Ceuta e Melilla).\nGli ebrei della citt\u00e0 vivevano in maggioranza fino alla fine del XIX secolo nel proprio mellah, che a T\u00e9touan veniva definito \"juderia\". Tradizione tipica della comunit\u00e0 \u00e8 la keswa kbira, variante locale del caffettano marocchino.\nNel corso del XIX secolo, importanti famiglie ebraiche della citt\u00e0 stabilirono relazioni commerciali con Londra e con Gibilterra, citt\u00e0 verso la quale molti emigrarono, divenendo una delle componenti principali della comunit\u00e0 ebraica gibilterrina. A partire dal 1850, la comunit\u00e0, che contava circa 10.000 membri, attrasse l'interesse di attori occidentali. Nel 1862 venne inaugurata la prima scuola dell'Alleanza israelitica universale in Marocco. Molti ebrei della citt\u00e0 emigrarono nel corso della seconda met\u00e0 del XIX secolo verso la vicina Algeria francese, stabilendosi principalmente ad Orano.\nNel corso degli anni del protettorato spagnolo, gran parte della comunit\u00e0 ebraica \"tetuani\" si integr\u00f2 con la comunit\u00e0 spagnola immigrata. Figura emblematica della comunit\u00e0 fu Samuel Daniel Levy, che fond\u00f2 la prima scuola femminile in Marocco nel 1900. La comunit\u00e0 contava 6.000 unit\u00e0 nel 1951.\nNegli anni 1960, la maggior parte della comunit\u00e0 ebraica abbandon\u00f2 la citt\u00e0, principalmente per raggiungere l'America meridionale e Israele. Oggi, rimangono in citt\u00e0 alcune famiglie ebraiche che gestiscono la sinagoga Isaac Ben Walid.\nLingue e dialetti.\nIl dialetto arabo tipico di T\u00e9touan \u00e8 di tipo pre-hilalico ed ha subito una profonda influenza dall'arabo andaluso, dalla lingua spagnola, nonch\u00e9 dai dialetti jbala. La locale comunit\u00e0 musulmana andalusa conserv\u00f2 l'uso della lingua spagnola fino alla prima met\u00e0 del XVII secolo, mentre quella ebraica lo ha mantenuto fino al XXI secolo nella forma haketia.\nL'immigrazione rurale ha alterato lo scenario linguistico della citt\u00e0, portando alla diffusione dell'arabo jebli e del berbero rifano (i berberofoni compongono l'8% della popolazione), mentre il tradizionale dialetto urbano ha vissuto a partire dagli ultimi decenni del XX secolo un processo di omogeneizzazione che lo ha portato a perdere molte delle sue caratteristiche distintive per livellarsi sempre pi\u00f9 ai dialetti jbala e alla koin\u00e8 araba marocchina, dominante nei mezzi di comunicazione di massa, pur mantenendo per\u00f2, a differenza di quanto avvenuto in molte altre citt\u00e0 del Marocco, caratteristiche pre-hilaliche."}
{"id": "749053", "revid": "38120", "url": "https://it.wikipedia.org/wiki?curid=749053", "title": "Vite Bruciacchiate", "text": ""}
{"id": "749056", "revid": "120486", "url": "https://it.wikipedia.org/wiki?curid=749056", "title": "Fto", "text": ""}
{"id": "749058", "revid": "31360", "url": "https://it.wikipedia.org/wiki?curid=749058", "title": "Bomba ai neutroni", "text": ""}
{"id": "749063", "revid": "599013", "url": "https://it.wikipedia.org/wiki?curid=749063", "title": "Federico Gay", "text": "Professionista dal 1920 al 1932. Passista veloce, si distinse soprattutto nelle corse in linea.\nCarriera.\nDurante la prima guerra mondiale si distinse come aviatore, ottenendo una Medaglia d'Argento al Valor Militare. Prima di diventare professionista, partecip\u00f2 ai Giochi della VII Olimpiade di Anversa. Ottenne le prime vittorie da professionista nel 1920. Vinse una tappa al Tour de France 1922 e quattro tappe al Giro d'Italia 1924, chiuso al secondo posto. Negli ultimi anni della sua carriera si dedic\u00f2 maggiormente alla pista, vincendo i campionati italiani nel 1932 nel mezzofondo."}
{"id": "749064", "revid": "1875018", "url": "https://it.wikipedia.org/wiki?curid=749064", "title": "Norzia", "text": "Norzia (latino \"Nortia\" o \"Nurtia\") \u00e8 la dea etrusca del destino e della fortuna.\nIl tempio pi\u00f9 famoso della dea si trovava a Volsinii, nella cui parete veniva piantato ogni anno un grosso chiodo. Secondo Tito Livio questo rito, detto in latino \"clavum pangere\", serviva per ricordare il passare degli anni. "}
{"id": "749066", "revid": "124721360", "url": "https://it.wikipedia.org/wiki?curid=749066", "title": "Fallas", "text": "Le Fallas (\"Falles\" in valenciano) sono feste tradizionali e di interesse turistico internazionale, dichiarate \"Patrimonio Immateriale dell\u2019Umanit\u00e0 per l'Unesco\", che si svolgono ogni anno nella citt\u00e0 spagnola di Valencia e in diversi paesi della Comunit\u00e0 Valenzana dall\u2019ultima domenica di febbraio al 19 marzo. Vengono chiamate anche \"festes de Sant Josep\" in valenzano poich\u00e9 sono celebrate in onore di San Giuseppe, patrono dei falegnami. Il culmine dei festeggiamenti si ha per\u00f2 nell'ultima settimana ed in particolar modo dal 15 al 19 marzo.\nLe celebrazioni per la festa iniziano l'ultima domenica di febbraio quando la \"Fallera Mayor\" (regina della festa, eletta insieme alla \"Fallera Mayor Infantil\", la bambina scelta come reginetta, e alla \"Cort Fallera\"), dal balcone del comune della citt\u00e0, d\u00e0 il permesso al maestro pirotecnico di cominciare la \"masclet\u00e0\".\nLe \"masclet\u00e0\" sono spettacoli nei quali vengono fatte scoppiare numerose file di petardi creando un effetto assordante; ogni giorno si ha una \"masclet\u00e0\" fino ad arrivare all'ultimo giorno della festa, quando si esibisce l'evento pirotecnico pi\u00f9 accreditato. Dal 1 fino al 19 di marzo, ogni giorno alle 2 del pomeriggio nella Pla\u00e7a de l'Ajuntament si celebra questo eccezionale spettacolo, che richiama una media di cinquemila persone al giorno.\nLe \"Fallas\" prendono il nome dalle costruzioni artistiche fatte di materiali combustibili, come cartapesta e legno, che rappresentano figure e composizioni di elementi ispirati prevalentemente dalla attualit\u00e0 valenzana soprattutto, ma anche regionale, nazionale ed internazionale. Queste costruzioni, definite come monumenti e chiamate \"gnomi\", sono delle colossali creature che artisti e scultori locali realizzano durante tutto il corso dell'anno.\nIl costo economico di questi monumenti viene sostenuto da apposite organizzazioni di quartiere, denominate anch'esse \"falla\", e gestiti da una cosiddetta \"Commissione Fallera\". Ogni anno vengono premiate quelle che riescono a emergere per la spettacolarit\u00e0, per le dimensioni o per i temi trattati. Ogni \"falla\" \u00e8 tenuta a costruire due opere, la \"falla major\" e la \"falla infantil\". Entrambe partecipano ad un distinto concorso. Inoltre, una parte della \"falla\" viene inviata alla cosiddetta \"Esposici\u00f2 del Ninot\". Anche tra i \"ninot\" esiste una competizione, giudicata per\u00f2 dal pubblico di visitatori dell'esposizione che, al termine della propria visita, possono votare l'opera preferita.\nIl culmine della festa si ha nelle notti del 18 e 19 marzo. La notte del 18, denominata \"La nit del foc\" rappresenta l'apice della passione dei valenciani per gli spettacoli pirotecnici. Infatti, per le strade della citt\u00e0 \u00e8 facile imbattersi in persone che lanciano petardi o improvvisano spettacoli pirotecnici. Il tutto ha termine nella spettacolare esibizione pirotecnica che, intorno alla mezzanotte, tiene tutti i valenciani col naso all'ins\u00f9 per circa mezz'ora.\nLa notte del 19 viene denominata \"Crem\u00e0\", durante la quale tutte le \"fallas\" costruite vengono bruciate in altissimi e bellissimi fal\u00f2. Viene risparmiato solo il \"ninot\" preferito dai visitatori della esposizione, che per questo viene definito \"Ninot indultat\" e conservato nel \"Museo Fallero\" insieme ai \"ninot\" indultati degli anni precedenti.\nL'aspetto religioso della festa non \u00e8 affatto secondario. Infatti ogni anno viene reso omaggio alla \"Virgen de los Desamparados\". Nella piazza ad essa dedicata una sfilata di donne vestite con i costumi tipici della festa d\u00e0 vita alla cosiddetta \"Ofrenda\". Durante questa manifestazione le donne offrono dei fiori alla Vergine che vengono posti su una enorme costruzione in legno fino a creare una composizione floreale che fa da mantello della Madonna. La bellissima opera resta esposta nella Plaza de la Virgen per alcuni giorni fin quando i fiori non cominciano a perdere la loro bellezza.\nQuesta festa \u00e8 molto sentita dai valenziani e tra le pi\u00f9 famose delle gi\u00e0 famose feste della Spagna, tanto da richiamare migliaia di visitatori dalla penisola iberica e non solo.\nLa festa delle \"Fallas\" \u00e8 gemellata con quella dei Gigli di Nola, che si tiene la prima domenica dopo il 22 di giugno in onore di San Paolino."}
{"id": "749068", "revid": "35813", "url": "https://it.wikipedia.org/wiki?curid=749068", "title": "Ottaviano Paravicini", "text": ""}
{"id": "749069", "revid": "35813", "url": "https://it.wikipedia.org/wiki?curid=749069", "title": "Ottavio Paravicino", "text": ""}
{"id": "749072", "revid": "767487", "url": "https://it.wikipedia.org/wiki?curid=749072", "title": "Bob Seger", "text": "Cresciuto nel sobborgo di Dearborn, incominci\u00f2 a cantare a met\u00e0 degli anni Sessanta in gruppi minori - quali The Decibels, The Town Criers e Doug Brown and the Omens (con cui nel 1965 incise il suo primo disco singolo) - nei locali di Ann Arbor e Detroit (dove la famiglia si era nel frattempo trasferita).\nTali esperienze gli consentirono di farsi conoscere e apprezzare da impresari dello show business e del mondo discografico (la citt\u00e0 di Detroit \u00e8 conosciuta, oltre che per l'industria automobilistica, anche per essere sede della \"Motown\", insieme a Nashville, Tennessee, uno dei pi\u00f9 importanti poli musicali statunitensi) e di giungere al grande successo nei successivi anni Settanta e Ottanta.\nNel 2006 ha pubblicato, a distanza di undici anni dal suo precedente lavoro discografico, l'album \"Face The Promise\". Nella sua lunga carriera non ha mai cessato di portare in tour attraverso l'America le sue canzoni.\nIl suo nome appare dal 2004 nella Rock and Roll Hall of Fame ed \u00e8 in lista insieme quello della Silver Bullet Band nell'elenco dei musicisti che fanno parte delle celebrit\u00e0 della Hollywood Walk of Fame, inscritta al numero 1750 di Vine Street, Hollywood, California.\nNell'ottobre del 2014 pubblica il nuovo album \"Ride Out\" con materiale inedito e cover di Steve Earle, Woody Guthrie e John Hiatt.\nRepertorio.\nQuesto artista \u00e8 conosciuto prevalentemente per la sua attivit\u00e0 con la Silver Bullet Band, il gruppo musicale da lui creato nel 1974 dopo le esperienze alla guida della Bob Seger and the Last Heard, poi trasformata nella rock band Bob Seger System.\nIn particolare, gli album \"Live Bullet\", frutto delle registrazioni di una lunga serie di concerti tenuti nel 1976, e \"Night Moves\" - ricco di numerose hit - gli hanno garantito un successo internazionale.\nI brani di Seger - che si occupa tanto dei testi quanto della musica - riflettono la filosofia tipica del Midwest (gli stati centrali degli USA) e affrontano spesso temi legati al mondo del proletariato (quello dei cosiddetti \u201cblue-collar\u201d, le \u201ctute blu\u201d delle numerose fabbriche e industrie di Detroit e dintorni). La prima parte della sua carriera non \u00e8 stata esente, al pari di quelle di suoi colleghi coevi, da forti influssi della cultura hippy ispirata alle filosofie indiane che avevano il loro epicentro nella citt\u00e0 di Kathmandu.\nFanno parte del suo repertorio numerose canzoni registrate a partire dal 1968 per l'etichetta Capitol Records/EMI e diventate classici mondiali del rock and roll, come \"Turn the Page\", ripresa dai Metallica, \"Like a Rock\" (che \u00e8 anche il titolo dell'album omonimo, fra i suoi pi\u00f9 conosciuti e apprezzati, inciso nel 1986 e rilanciato all'interno del film del 2004 \"The Door in the Floor\") e, quale simbolo della sua produzione, \"Old Time Rock and Roll,\" considerata dalla critica una fra le migliori canzoni del XX secolo e inserita nella colonna sonora del film \"Risky Business\".\nAltri suoi motivi di successo sono poi stati \"Hollywood Nights\", \"We've Got Tonight\" (portata al successo in Italia nella \"cover\" di Gianni Morandi con Amii Stewart, testo in italiano di Nini Giacomelli e Sergio Bardotti dal titolo \"Grazie perch\u00e9\", e da Giorgia in duetto con l'irlandese Ronan Keating il quale l'ha riproposta in duetto anche con le cantanti Jeanette Biedermann e Lulu), \"Till it shines\" (cantata in Italia da Anna Oxa col titolo \"Il pagliaccio azzurro\"), \"Fire Lake\" e \"Against the Wind\".\nCollaborazioni.\nSeger ha portato avanti nella sua carriera numerose e prestigiose collaborazioni con altri musicisti prevalentemente statunitensi. Molte sue canzoni sono state eseguite in concerto e registrate su disco da vari cantanti e gruppi, fra cui i Metallica. Egli stesso ha a sua volta cantato insieme e per altri musicisti, fra cui Gene Simmons (appare come \"background vocal\" nell'album omonimo del bassista della \"hard rock band\" dei Kiss) e Roy Bittan, pianista e organista della E Street Band di Bruce Springsteen.\nPer gli Eagles ha scritto \"Heartache Tonight\" che raggiunse il \"top\" di vendite negli USA, inserita nell'album del 1979 \"The Long Run\". La collaborazione \u00e8 poi proseguita con Glenn Frey degli stessi Eagles.\nIl brano \"Shakedown\", inserito nel film Beverly Hills Cop II, di cui ha scritto il testo assieme a Keith Forsey e a Harold Faltermeyer, ha ricevuto una nomination al premio Oscar del 1988.\nSempre negli anni Ottanta, partecip\u00f2 al telefilm \"Miami Vice\" inserendo in un episodio la sua canzone intitolata \"Miami\".\nIl successo di Seger, che \u00e8 stato a sua volta influenzato, fra gli altri, da musicisti di blues e jazz, come The Rolling Stones e Van Morrison, ha aperto la strada ad artisti di vaglia che hanno da lui mutuato temi e stile espressivo, come Jackson Browne, John Mellencamp, Tom Petty (guida degli Heartbreakers e poi componente dei Traveling Wilburys di Bob Dylan) e Michael Stanley Band."}
{"id": "749075", "revid": "287204", "url": "https://it.wikipedia.org/wiki?curid=749075", "title": "Survivor (romanzo)", "text": "Survivor \u00e8 il secondo romanzo dello scrittore statunitense Chuck Palahniuk pubblicato nel 1999. Racconta la storia dell'unico sopravvissuto al suicidio collettivo di una setta di fanatici religiosi, i Creedish, che senza volerlo diventa un leader mediatico schiavo del suo entourage e del successo.\nLa religione svenduta alle piccolezze quotidiane diventa lo strumento con cui l'autore sbeffeggia la societ\u00e0 edonista amante del futile.\nTrama.\nIl libro inizia con il dirottamento di un aereo ad opera di Tender Branson.\nIl suo scopo \u00e8 quello di farsi schiantare sul deserto dell'Australia. Prima per\u00f2 la scatola nera registrer\u00e0 la storia della sua vita.\nTramite l'analessi scopriamo che Tender \u00e8 uno degli ultimi sopravvissuti del suicidio di massa della setta Creedish, i cui membri predicano la realizzazione attraverso il lavoro e l'abnegazione al servizio degli altri. Solo i primogeniti maschi hanno il diritto di avere famiglia e di rimanere nella comunit\u00e0 mentre gli altri sono dissuasi dall'avere figli, attraverso un oscuro e abietto rito. Sono inoltre costretti ad abbandonare il villaggio non appena diciassettenni ed essere sfruttati al servizio di altri. Il vero obiettivo dei Creedish \u00e8 quello di accumulare ricchezze a spese degli ex membri, obbligati a lavorare per abbienti famiglie e inviare i guadagni alla comunit\u00e0.\nLa sua vita cambier\u00e0 dopo due avvenimenti: la conoscenza con Fertility Hollis, novella Cassandra, una ragazza con il dono della preveggenza e il suicidio di tutti gli altri sopravvissuti. Creduto l'ultimo dei Creedish, grazie all'arrivismo del suo equivoco impresario e alla chiaroveggenza di Fertility, diventa un famoso predicatore di masse e una stella televisiva. Dopo aver scoperto che la maggior parte dei correligionari non si \u00e8 suicidata ma \u00e8 stata sterminata dal fratello Adam, sospettato dalla polizia di essere lui l'omicida seriale, fugge per gli Stati Uniti dopo essere sfuggito alla cattura nel tentativo di ritrovare il proprio equilibrio lasciandosi alle spalle i trascorsi traumatici, il plagio subito e i disturbi comportamentali.\nLa storia \u00e8 narrata in prima persona da Tender che la registra nella scatola nera del Boeing 747 dirottato. Mentre l'aereo, prossimo a esaurire il carburante, si dirige verso il disastro, il numero delle pagine conteggiate a ritroso e i capitoli numerati da quarantasette a uno sottolineano l'inevitabile epilogo in un progressivo conto alla rovescia.\nTemi.\nTema principale dell'opera \u00e8 la critica alla moderna societ\u00e0 contemporanea dominata dal culto dell'effimero e dell'apparenza, costumi questi messi alla berlina dall'autore grazie all'uso di una satira corrosiva."}
{"id": "749077", "revid": "287204", "url": "https://it.wikipedia.org/wiki?curid=749077", "title": "Capalbio (vino)", "text": ""}
{"id": "749097", "revid": "767487", "url": "https://it.wikipedia.org/wiki?curid=749097", "title": "Kumba (Camerun)", "text": "Kumba \u00e8 una citt\u00e0 del sud-ovest del Camerun, capoluogo del dipartimento di Meme.\nL'economia \u00e8 basata principalmente su piantagioni di cacao e caff\u00e8, allevamento.\nClima equatoriale caratterizzato da lunghi periodi di pioggia da febbraio a novembre con una stagione secca da dicembre a febbraio.\nNella citt\u00e0 \u00e8 stato realizzato un centro ospedaliero-didattico denominato \"Hope Clinic Parma-Kumba\" nel quale operano medici camerunesi laureati e specializzati a Parma, grazie all'attivit\u00e0 decennale dell'associazione di volontariato onlus \"Parma per la vita\" . L'ideatore di questo progetto \u00e8 il Dr. Jeremia Etabong, responsabile del reparto ginecologico del suddetto ospedale."}
{"id": "749099", "revid": "124087200", "url": "https://it.wikipedia.org/wiki?curid=749099", "title": "Yoshimitsu", "text": " \u00e8 il nome di tre personaggi all'interno dell'universo videoludico Namco, in particolare delle serie picchiaduro \"Tekken\" e \"Soulcalibur\". Nello specifico, Yoshimitsu \u00e8 il nome che viene attribuito ad ogni capo del Clan Manji, il quale impugna una spada demoniaca che porta lo stesso nome. I primi a portare il titolo di Yoshimitsu nella storia furono due guerrieri giapponesi del XVI secolo, apparsi in tutta la serie \"Soulcalibur\" ad eccezione di \"Soul Blade\". Nella storia si succedettero diversi leader ma l'unico altro Yoshimitsu finora conosciuto \u00e8 quello del XXI secolo apparso nella serie \"Tekken\".\nStoria.\nYoshimitsu il primo.\nOda Nobunaga, Daimy\u014d della regione Owari del XVI secolo, desiderava avere al suo servizio un misterioso clan di guerrieri conosciuto con il nome di Clan Manji. Il capo del clan fu invitato da Oda nel suo castello Azuichi. A causa dell'et\u00e0 avanzata, il capo del clan mand\u00f2 in sua rappresentanza il pi\u00f9 potente fra i suoi guerrieri (il futuro Yoshimitsu il primo). Questi rifiut\u00f2, su ordine del suo capo, l'offerta di alleanza con Nobunaga, e fece ritorno al suo villaggio. Nobunaga tuttavia, avendo previsto una possibile risposta negativa da parte del Clan, mand\u00f2 il suo esercito personale a radere al suolo il villaggio Manji, con l'ordine di non fare prigionieri. Al suo ritorno, il futuro Yoshimitsu trov\u00f2 il suo villaggio e la sua famiglia distrutti. Intuendo che ci\u00f2 fosse opera di Nobunaga, il guerriero si diresse al suo castello e lo sfid\u00f2 a duello. Nobunaga si rivel\u00f2 pi\u00f9 potente del previsto, e nello scontro Yoshimitsu perse il braccio destro, braccio che sostituir\u00e0 con una protesi meccanica di legno di misteriosa fattura. Ritiratosi dal duello, Yoshimitsu giur\u00f2 che avrebbe vendicato in futuro la sua famiglia e si mise in viaggio alla ricerca della onnipotente arma conosciuta col nome di Soul Edge. Qui iniziano gli eventi di \"Soulcalibur\".\nNel suo viaggio Yoshimitsu venne a conoscenza della reale natura della spada, ovvero malvagia e corrotta. Inoltre la spada era stata distrutta in pi\u00f9 frammenti e altri guerrieri (tra i quali Cervantes de Leon e Nightmare) ne possedevano alcuni ed erano diventati malvagi. Temendo quindi di diventare malvagio come Nightmare o peggio, un omicida come Nobunaga, Yoshimitsu intraprese un viaggio per distruggere tutti i frammenti della spada maledetta. Nel suo viaggio reclut\u00f2 diversi uomini coraggiosi che si unirono sotto il suo nome per distruggere l'arma malvagia. Una volta giunto al castello di Ostrheinsburg, luogo dove si concentrava l'energia negativa della Soul Edge, Yoshimitsu non vi trov\u00f2 che silenzio e desolazione. Avvert\u00ec per\u00f2 un'aura sinistra, non troppo diversa da quella della Soul Edge, proveniente dalla sua spada. La spada era, per sua natura, alla continua ricerca di sangue, e se la sua sete non fosse stata saziata, avrebbe condotto il proprietario alla follia. Yoshimitsu quindi intraprese un viaggio per placare il potere della spada e nel frattempo inizi\u00f2 anche la sua opera di difesa dei deboli e degli innocenti, derubando i ricchi per aiutare i poveri.\nLe eco delle sue gesta eroiche si diffusero ben presto in tutto il mondo conosciuto e molti uomini si unirono alla sua causa. Una notte un misterioso figuro, si intrufol\u00f2 nella tenda di Yoshimitsu e rub\u00f2 la sua spada. Il ladro, Voldo, aveva avvertito l'aura malvagia dell'arma e pensando che si trattasse della Soul Edge, la port\u00f2 con s\u00e9. Yoshimitsu, accortosi del furto part\u00ec immediatamente alla ricerca della sua spada. Non voleva che nessun altro potesse avere a che fare con il potere malvagio della spada. Le sue ricerche lo portarono in Italia, nel Regno di Napoli, in Sicilia. Qui scopr\u00ec il covo sotterraneo del defunto Mastro Vercci, signore e padrone di Voldo. Immersa tra infinite ricchezze, Yoshimitsu ritrov\u00f2 la sua spada. Vi trov\u00f2 anche un frammento della famigerata Soul Edge e ricordatosi dell'esistenza dell'arma maledetta, ricominci\u00f2 la ricerca dei vari frammenti al fine di distruggerli. Qui iniziano gli eventi di \"Soulcalibur II\".\nCol tempo molti uomini si unirono alle file del Clan Manji fino a formare un gruppo molto esteso e potente. Un giorno Yoshimitsu pianific\u00f2 un furto ai danni di un ricco signore giapponese che possedeva anche un frammento della Soul Edge. La notte del furto per\u00f2 non diede i frutti sperati e Yoshimitsu vide i suoi uomini brutalmente assassinati e i pochi superstiti riferirgli che, nella sala del tesoro, il frammento della Soul Edge era scomparso. Scomparso era anche un suo ufficiale in seconda nel quale Yoshimitsu aveva posto massima fiducia. Non capacitandosi di un possibile tradimento del suo uomo migliore, Yoshimitsu intraprese un viaggio alla ricerca della verit\u00e0 senza per\u00f2 trascurare la difesa dei deboli e la distruzione della Soul Edge. Qui iniziano gli eventi di \"Soulcalibur III\".\nAlla fine Yoshimitsu ritrov\u00f2 il suo ufficiale scomparso gravemente ferito. Curatolo, l'uomo gli disse che la notte del furto avevano subito un'imboscata da parte di Tira una servitrice della Soul Edge e che quest'ultima aveva preso il frammento. Yoshimitsu radun\u00f2 il resto dei suoi uomini e pianific\u00f2 un massiccio attacco al castello Ostrheinsburg per distruggere il male al suo interno insieme alla Soul Edge. Per contenere il potere della spada demoniaca si impossess\u00f2 della spada Fu-ma, un wakizashi in grado di contenere il potere della Yoshimitsu. Qui hanno inizio gli eventi di Soulcalibur IV.\nYoshimitsu il secondo.\nUn giorno Yoshimitsu sent\u00ec delle voci riguardanti Cervantes de Leon. Si diceva che fosse ancora una volta risorto dai morti e lo stesse cercando per sfidarlo. Yoshimitsu per\u00f2 era ormai vecchio e stanco e nello scontro con il pirata fantasma fu seriamente ferito. Prossimo alla morte il guerriero sent\u00ec la necessit\u00e0 di trovare un erede al titolo di capo del clan Manji. Lo trov\u00f2 in un giovane e forte guerriero del suo clan cresciuto per\u00f2 nel villaggio e nel clan Fu-ma, lo stesso clan di Taki. Yoshimitsu istitu\u00ec un severo rituale che prevedeva che il successore designato sfidasse a duello Yoshimitsu e lo uccidesse per prendergli poi la spada. Il giovane guerriero affront\u00f2 il maestro e ne usc\u00ec vincitore, perdendo per\u00f2 nello scontro il braccio destro. Terminato lo scontro il giovane guerriero si avvicin\u00f2 alla spada Yoshimitsu e la prese. Dalla spada uscirono lingue di fuoco e lamenti spaventosi. Il guerriero url\u00f2: \"Io sono Yoshimitsu il secondo! Ora calmati!\" La spada plac\u00f2 la sua furia e accett\u00f2 il guerriero come nuovo padrone. Solo una persona poteva essere designata come vero successore di Yoshimitsu e ora quella persona era stata accettata anche dalla spada. Ereditato il titolo di Yoshimitsu, insieme alla protesi meccanica e alla spada, il nuovo capo del Clan Manji si prepar\u00f2 a continuare la missione del suo predecessore; combattere il male in tutte le sue forme, essere un protettore e servitore dei deboli e un nemico dei forti e degli oppressori. Qui iniziano gli eventi di \"Soulcalibur V\".\nYoshimitsu del XXI secolo.\nSi perdono nella storia gli svariati successori di Yoshimitsu il secondo. La serie videoludica di \"Tekken\" ci permette di conoscere l'ultimo erede designato, quello dei giorni nostri. Come i suoi predecessori, poco o niente si conosce riguardante la sua vera identit\u00e0, et\u00e0 o storia passata. Sembra per\u00f2 che sia un appassionato di lotta sumo e di Internet.\nLa storia a noi nota inizia con il primo capitolo di \"Tekken\". Qui \u00e8 un ladro gentiluomo a capo del Clan Manji. Si iscrive al primo King of Iron Fist Tournament per impossessarsi delle ricchezze della Mishima Zaibatsu. In effetti nel torneo affronta e sconfigge Ganryu, guardia della sala del tesoro Mishima, e svuota la cassa blindata. La refurtiva verr\u00e0 donata a un villaggio cinese dove abita un giovane Marshall Law.\nDue anni dopo Yoshimitsu tenta un altro furto ai danni della nuova Mishima Zaibatsu, guidata da Kazuya Mishima. Una volta entrato nell'edificio principale della multinazionale, viene assalito da una squadriglia di P.Jack. Yoshimitsu li abbatte uno dopo l'altro ma nello scontro un robot gli stacca il braccio sinistro. Gravemente ferito, il guerriero perde i sensi. Al suo risveglio si ritrova in una stanza di laboratorio della Mishima Zaibatsu. Sdraiato su un letto, viene avvicinato da un anziano signore in camice bianco, il dr. Geppetto Boskonovitch. Questi oltre a dichiararsi un sincero sostenitore delle sue imprese eroiche e umanitarie, gli comunica che durante la sua \"degenza\" in laboratorio, ha provveduto a impiantargli una protesi robotica per il braccio sinistro rendendolo molto pi\u00f9 funzionale di prima. Yoshimitsu dopo avere espresso la sua gratitudine per il gesto, si dilegua. Si iscrive poi al King of Iron Fist Tournament 2 per rintracciare e punire Kunimitsu una ex-membro del clan Manji, che si \u00e8 macchiata di furto per fini egoistici e ha provato pi\u00f9 volte a rubare la spada del suo maestro. Trovata Kunimitsu, punita e espulsa dal clan per le sue azioni, Yoshimitsu viene a sapere che il Dr. Boskonovitch ha terminato i suoi lavori sul progetto \"Sonno Freddo\" e quindi non \u00e8 pi\u00f9 di alcuna utilit\u00e0 per l'azienda. Kazuya Mishima ordina che il dottore venga eliminato gettandolo da un elicottero in volo. Yoshimitsu si precipita al suo salvataggio prendendo il dottore con s\u00e9 e abbattendo l'elicottero che lo trasportava.\nPoco tempo dopo Yoshimitsu assiste a una scena peculiare nella storia di \"Tekken\". Vede Heihachi gettare nel cratere di un vulcano uno sconfitto Kazuya, suo figlio, rendendosi cos\u00ec unico testimone di quella scena. Circa vent'anni dopo Yoshimitsu va a trovare il suo vecchio amico, il Dr. Boskonovitch. Da questi viene a sapere che molti lottatori sono misteriosamente scomparsi (tra i quali Jun Kazama e Kunimitsu) e il responsabile delle loro sparizioni nonch\u00e9 probabile carnefice \u00e8 una creatura immortale di nome Ogre. Boskonovitch gli confida inoltre di aver contratto una rara malattia degenerativa durante i suoi studi sul progetto \"Sonno Freddo\" e l'unica speranza di guarigione potrebbe essere il sangue di Ogre. Yoshimitsu si iscrive al King of Iron Fist Tournament 3 per prelevare un campione di sangue della creatura e aiutare cos\u00ec l'amico malato. Durante il torneo incontra e sconfigge Bryan Fury, cyborg costruito dal Dottor Abel, per uccidere Boskonovitch. Nonostante riesca a prendere un campione del sangue di Ogre, la sostanza non d\u00e0 gli effetti sperati.\nYoshimitsu riprende le sue attivit\u00e0 di benefattore e di ladro gentiluomo. Sempre in prima linea dovunque ci fosse bisogno di lui, Yoshimitsu si impegna senza sosta nelle opere umanitarie intorno al mondo. Ma i fondi del Clan Manji non sono illimitati e il guerriero si rende conto di dover rimediare al pi\u00f9 presto per evitare di sciogliere il Clan. Si iscrive al King of Iron Fist Tournament 4 nella speranza di poter ricevere aiuti dalla Zaibatsu o almeno compiere un altro furto ai danni della compagnia come aveva fatto 20 anni prima. Intrufolatosi nelle sedi della multinazionale Yoshimitsu scopre un Bryan Fury ferito gravemente e una Ling Xiaoyu sperduta e spaventata dai disordini creati dal cyborg all'interno dell'edificio. Portati entrambi i lottatori in salvo, Yoshimitsu racconta a Xiaoyu la storia della famiglia Mishima. Bryan invece viene portato al laboratorio di un sempre pi\u00f9 stanco Dr. Boskonovitch. Questi lo cura e gli installa una batteria perpetua per tenerlo in vita.\nUn mese pi\u00f9 tardi Yoshimitsu fa ritorno al laboratorio del dottore. Qui trova il laboratorio distrutto, molti dei suoi uomini uccisi e il dottore in fin di vita. Era il ringraziamento di Bryan. Furioso Yoshimitsu parte alla ricerca del cyborg per eliminarlo e saputo della sua iscrizione al King of Iron Fist Tournament 5, il guerriero affila la sua spada e entra anch'egli nella competizione. Nel torneo incontra il ninja Raven che si dice divertito dalle strane e inusuali tecniche ninja del collega. Trovato il nemico Yoshimitsu lo affronta e lo sconfigge ma poco prima di potergli infliggere il colpo di grazia Bryan riesce a darsi alla fuga.\nYoshimitsu bracca il cyborg senza sosta fino a quando un giorno non avverte un'aura sinistra provenire dalla sua spada. Il guerriero si trova a fronteggiare lo stesso problema che il suo avo aveva avuto secoli prima, ovvero quello di contenere il potere della spada. Per farlo ricorre alla stessa soluzione, ovvero si impossessa della Fu-maken (o spada Fu-ma), per contenere almeno temporaneamente il potere sinistro della lama. Quindi si iscrive King of Iron Fist Tournament 6, epicentro di una forte energia negativa con la speranza di placare l'aura della spada.\nDurante gli eventi del \"Tekken 6\", quando il vaso di Pandora cade sulla terra, la spada di Yoshimitsu entra in risonanza con l'energia emanata dall'oggetto misterioso. Pensando che potessero essere in qualche modo collegati, Yoshimitsu chiede aiuto al ninja Raven per trovare il vaso.\nStoria dello sviluppo del personaggio.\nLa prima apparizione di Yoshimitsu in assoluto risale al 1994 nel cabinato \"Tekken\". Avendo ancora entrambe le braccia, il personaggio risultava molto limitato nel numero e nella variet\u00e0 delle mosse, limiti comunque comprensibili considerando anche le limitate e per quanto ben sfruttate conoscenze tecniche dei videogiochi dell'epoca.\nCon \"Tekken 2\" il personaggio acquisisce maggiore mobilit\u00e0 su schermo, grazie anche alla capacit\u00e0 di volare per brevi secondi. Ma il gioco che consegna Yoshimitsu al successo videoludico internazionale \u00e8 sicuramente \"Tekken 3\". Grazie anche alle migliori capacit\u00e0 grafiche e tecniche del tempo, Yoshimitsu acquisisce uno stile e un aspetto molto pi\u00f9 definito, oltre a un elenco di mosse iconiche come il \"flea\" o l'\"indian stance\". Tanto \u00e8 il successo del personaggio che Yoshimitsu appare addirittura come personaggio giocabile in Anna Kournikova's Smash Court Tennis insieme a Eddy e Heihachi. Visto il successo del 1998, la Namco decide di sfruttare Yoshimitsu anche con l'altro titolo di picchiaduro: Soulcalibur del 1999. Qui troviamo un personaggio identico per stile e simile d'aspetto. Le mosse sono adeguatamente adattate per essere usate, completamente, con l'arma bianca, pur rimanendo nell'esecuzione identiche alla controparte Tekken.\nIl 2000 vede l'approdo di Yoshimitsu alle console di nuova generazione (se si considera il Dreamcast una console di passaggio, console dove \u00e8 apparso per la prima volta in \"Soulcalibur\"), nel dettaglio sulla PlayStation 2 in \"Tekken Tag Tournament\". Lo stile, l'aspetto e le mosse del personaggio rimangono pressoch\u00e9 invariate rispetto a \"Tekken 3\". Nel 2002 Yoshimitsu approda su \"Tekken 4\" con un \"look\" rinnovato e uno stile lievemente aggiornato rispetto al capitolo precedente con l'aggiunta di qualche mossa. L'anno successivo Yoshimitsu ritorna nel secondo capitolo di \"Soulcalibur\" sempre con mosse e stile quasi invariati. Nel 2005 Yoshimitsu appare per l'ultima volta nelle console a 128 bit prima in \"Tekken 5\" e poi in \"Soulcalibur III\". Qui lo stile \u00e8 rafforzato da alcune mosse pi\u00f9 potenti nel corpo a corpo e la possibilit\u00e0 di controllare maggiormente il volo con la spada o \"Manji Dragonfly\".\nL'approdo alle console next-gen avviene prima nell'estate 2008 con Soulcalibur IV e poi l'anno successivo in \"Tekken 6\". La prima vera apparizione next-gen risalirebbe ai cabinati \"Tekken 6\" del 2007. In questi due titoli lo stile e in buona parte il \"look\" vengono completamente stravolti. Oltre ad acquisire un'altra spada nel combattimento, la postura viene cambiata, dal classico \"tremolio ritmico\" originario di \"Tekken 3\" ad una posizione ninjutsu pi\u00f9 classica calma e controllata, per molti aspetti simile a quella di Ibuki della serie \"Street Fighter\". Anche il controllo della/e spada/e e notevolmente migliorato, in particolare in \"Tekken\" vengono aggiunte tantissime mosse con l'arma bianca attenuando maggiormente le differenze tra il personaggio di \"Tekken\" e quello di \"Soulcalibur\".\nCon queste caratteristiche il personaggio \u00e8 stato trasposto anche in \"Soulcalibur V\" e in \"Tekken Tag Tournament 2\" del 2012. Il 2012 vede anche l'arrivo per la prima volta in assoluto del personaggio in un gioco Capcom: \"Street Fighter X Tekken\". Nonostante il titolo si svolga durante gli eventi di \"Tekken 6\" (e dopo quelli di \"Super Street Fighter IV\"), Yoshimitsu presenta inaspettatamente un \"look\" e uno stile del tutto uguale a quello di \"Tekken 3\" con un ritorno al combattimento con la spada singola. Tale decisione conferma il successo che il personaggio ebbe con \"Tekken 3\" e l'impatto che ebbe nella cultura videoludica.\nStile di combattimento.\nLo stile di combattimento di Yoshimitsu \u00e8 il Ninjutsu Manji Avanzato. Egli \u00e8 uno dei pochi personaggi ad avere uno stile di combattimento fittizio nei picchiaduro Namco. Tuttavia tra gli stili fittizi \u00e8 quello che vanta il maggior numero di mosse \"reali\" ed eseguibili.\nIl ninjutsu Manji Avanzato pu\u00f2 essere considerato come un misto tra il combattimento con le spade samurai (non poche mosse nella serie Soulcalibur sono condivise da Mitsurugi) e alcune tecniche di Ninjutsu classico. A differenza per\u00f2 dei samurai o dei ninja che possiedono uno stile lineare e definito da precise tecniche, lo stile Manji \u00e8 caratterizzato pi\u00f9 che altro dall'uso strategico di posizioni di combattimento. Il guerriero deve essere s\u00ec ferrato nell'uso della katana, ma deve anche essere pronto a far uso di improbabili posizioni per confondere e sorprendere l'avversario. Nello specifico abbiamo:\nFlea o Sword Pogo: consiste nel poggiare l'intero peso del corpo, con mani e piedi, sull'elsa della spada e rimanere allo stesso tempo perfettamente in equilibrio. In questa posizione il guerriero pu\u00f2 saltellare e colpire l'avversario con la punta o lama della spada. A partire da \"Tekken 6\"/\"Soulcalibur IV\", Yoshimitsu con l'aggiunta della seconda spada, pu\u00f2 anche camminare e correre su di esse, utilizzandoli come veri e propri trampoli.\nIndian Stance o Meditation: vi sono due varianti di questa mossa. La prima consiste nel sedersi a gambe incrociate sul terreno con la punta della spada rivolta verso l'alto. La spada viene mossa avanti e indietro in direzione del petto. In questo processo la salute del guerriero si rigenera lentamente. Da questa posizione \u00e8 possibile fare molte cose, tutte grazie ad una efficace tecnica di teletrasporto che permette di: spostarsi alle spalle dell'avversario, attaccarlo dall'alto o dal basso, passare in posizione Flea o addirittura lanciarsi contro l'avversario. La seconda variante \u00e8 molto simile alla prima con la differenza che il guerriero \u00e8 in piedi e non seduto e d\u00e0 le spalle all'avversario. Da questa posizione il guerriero pu\u00f2 eseguire una serie di calci acrobatici in direzione dell'avversario oppure eseguire un harakiri.\nBad Stomache: consiste nel tirare su l'aria dallo stomaco emettendo dalla bocca un getto di veleno.\nManji Dragonfly: posizione introdotta solo a partire da \"Tekken 5\"/\"Soulcalibur III\". Consiste nel far roteare la spada col braccio meccanico in aria come fosse la pala di un elicottero. A seconda dell'intensit\u00e0 con la quale fa roteare la spada, il guerriero pu\u00f2 alzare solamente le gambe da terra rimanendo in aria oppure spiccare un volo pi\u00f9 alto. Nel primo caso pu\u00f2 dare l'avvio a una serie di diversi attacchi o prese aeree. Nel secondo caso una volta spiccato il volto pu\u00f2 atterrare in picchiata con un fendente di spada o volare alle spalle dell'avversario per poi eseguire la stessa tecnica. Quest'ultima tecnica comunque \u00e8 gi\u00e0 in uso da \"Tekken 2\"/\"Soulcalibur\".\nKincho o Intimidation: tecnica introdotta in \"Tekken 6\"/\"Soulcalibur IV\". Consiste nell'impugnare la katana e incrociarla con il wakizashi estratto per met\u00e0 dal fodero con l'altra mano. In questo modo con le due spade incrociate il guerriero pu\u00f2 dare il via a un molteplice numero di combinazioni letali, che spaziano da un assalto incrociato a un doppio fendente o a un attacco a lame consecutive.\nMutou no Kiwami: posizione introdotta a partire da \"Tekken 6\" e utilizzabile solo in \"Tekken\". Consiste semplicemente nel riporre la spada nel fodero e iniziare un combattimento a mani nude. La postura in questo caso ricorda molto quella del combattimento a spada singola prima di \"Tekken 6\"/\"Soulcalibur IV\".\nA causa del grande numero di mosse e della loro difficolt\u00e0 nell'esecuzione, Yoshimitsu \u00e8 da sempre considerato un personaggio di difficile utilizzo. Il suo stile inoltre \u00e8 uno dei pi\u00f9 difficili da usare in battaglia proprio per la difficolt\u00e0 (o l'assurdit\u00e0) di molte combinazioni e posizioni. Sicuramente uno degli svantaggi di Yoshimitsu sta nella lentezza dei suoi colpi pi\u00f9 basilari e nella scarsa potenza di essi. La poca difesa inoltre, dovuta alla sua stazza molto ridotta (178\u00a0cm per appena 63\u00a0kg di peso), lo rendono un lottatore facile da abbattere con pochi colpi. Ma per i giocatori pi\u00f9 esperti Yoshimitsu pu\u00f2 diventare un personaggio molto potente o addirittura il pi\u00f9 versatile tra tutti i lottatori. Una volta imparata la logica (per quanto contorta) delle sue mosse, Yoshimitsu pu\u00f2 diventare un avversario del tutto imprevedibile e pu\u00f2 affrontare senza difficolt\u00e0 qualunque tipo di lottatore da quello grosso e potente a quello agile e veloce.\nNota: in \"Soulcalibur V\", Yoshimitsu il secondo bench\u00e9 conservi la posizione iniziale e le armi del maestro, possiede molte meno mosse del suo predecessore e in particolare sembra non utilizzare affatto la tecnica \"Intimidation\" a due spade e tutte le mosse che conseguono.\nAspetto.\nCaratteristica del personaggio di Yoshimitsu \u00e8 quella di presentare in ogni capitolo di ogni serie, \"Soulcalibur\" o \"Tekken\" che sia, un \"look\" e un costume sempre diversi. Il tema principale di ogni abbigliamento comunque rimane sempre lo stesso, ovvero l'Oni o demone giapponese. La maschera ritrae sempre o un demone o un teschio. L'abbigliamento ricalca spesso quello tradizionale da guerriero giapponese con qualche richiamo alle armature samurai.\nAltre apparizioni.\nYoshimitsu appare anche nel primo e unico numero del fumetto \"Tekken Forever\", con il \"look\" di \"Tekken 3\".\nAppare anche nel OAV \"Tekken - The Animation\", come comparsa muta prima a fianco di Marshall Law e poi alla fine del film, sprovvisto del braccio sinistro. Qui ha il \"look\" di \"Tekken 2\".\nNel film \"Tekken\" del 2010, Yoshimitsu \u00e8 interpretato da Gary Ray Stearns. Nonostante il \"look\" fedelmente ripreso da \"Tekken 3\", il personaggio non ha che una minima apparizione all'interno del film, un ruolo ancora pi\u00f9 infimo nello svolgersi della trama e assolutamente non fedele al gioco. Egli \u00e8 infatti un assassino al soldo di Kazuya Mishima incaricato di uccidere il figlio di quest'ultimo. Verr\u00e0 ucciso proprio da Jin."}
{"id": "749100", "revid": "228587", "url": "https://it.wikipedia.org/wiki?curid=749100", "title": "John Irving", "text": "A partire dal grande successo internazionale, di critica e di pubblico, ottenuto con \"Il mondo secondo Garp\" del 1978, tutti i romanzi di Irving, inclusi i famosi \"Le regole della casa del sidro\" e \"Preghiera per un amico,\" sono stati dei bestseller. Da molti dei suoi romanzi sono stati tratti dei film, e nel 2000 Irving ha ricevuto il Premio Oscar per la sceneggiatura tratta dal suo romanzo \"Le Regole della casa del sidro\". \u00c8 stato insegnante del famoso autore americano Kent Haruf, scomparso nel 2014.\nCarriera.\nIrving esord\u00ec a 26 anni pubblicando il romanzo \"Setting Free the Bears\", che ottenne delle buone recensioni, ma non incontr\u00f2 un particolare successo di pubblico. Alla fine degli anni '60 Irving studi\u00f2 con Kurt Vonnegut al University of Iowa Writers' Workshop. Il secondo e il terzo romanzo, \"The Water-Method Man\" e \"The 158-Pound Marriage\", ebbero una sorte simile al primo. Poco dopo, nel 1975, Irving accett\u00f2 la cattedra di Professore associato di Inglese offertagli dal Mount Holyoke College.\nContrariato per lo scarso sforzo promozionale che la sua prima casa editrice, la Random House, riservava ai suoi romanzi, Irving decise di far pubblicare il suo quarto romanzo, \"Il mondo secondo Garp\" (1978), a Dutton, che gli prometteva una maggiore pubblicit\u00e0. Il romanzo divenne un enorme successo editoriale e un fenomeno culturale in molti Paesi, giungendo tra i finalisti dell'American Book Award (oggi National Book Award) nel 1979 (il premio and\u00f2 a Tim O'Brien per \"Going After Cacciato\").\n\"Garp\" l'anno seguente vinse il premio della National Book Foundation e divenne successivamente un film diretto da George Roy Hill e interpretato da Robin Williams nel ruolo del protagonista e da Glenn Close nel ruolo della madre; il film ottenne diverse candidature agli Oscar, tra le quali quella di Close e di John Lithgow. Irving compare in un cameo nel film, come arbitro di uno degli incontri di wrestling della scuola di Garp. E riapparir\u00e0 anche in un altro cameo, nella trasposizione cinematografica de \"Le regole della casa del sidro\", nei panni di un capostazione.\n\"Garp\" trasform\u00f2 Irving da oscuro accademico a scrittore di fama internazionale, garantendo il successo di tutti i suoi libri seguenti. Il primo tra questi, \"Hotel New Hampshire\" (1981), fu un buon successo di vendite nonostante la fredda accoglienza da parte della critica e, al pari di Garp, fu presto trasposto in un film diretto da Tony Richardson e interpretato da Jodie Foster, Rob Lowe, e Beau Bridges.\nNel 1985 Irving pubblic\u00f2 \"Le regole della casa del sidro\", un lungo romanzo incentrato su di un orfanotrofio del Maine. Il tema principale \u00e8 l'aborto, e il romanzo \u00e8 forse l'esempio pi\u00f9 chiaro dell'influenza che Charles Dickens ha avuto sullo stile di Irving. Segu\u00ec nel 1989 \"Preghiera per un amico\", altra epopea di una famiglia del New England incentrata sul tema della religiosit\u00e0. Ancora una volta, l'ambientazione \u00e8 quella di un collegio, e i personaggi sono riconducibili a molte probabili influenze di Irving, tra cui \"Il tamburo di latta\" di G\u00fcnter Grass, \"La lettera scarlatta\", romanzo di Nathaniel Hawthorne, e le opere di Dickens.\nIn \"Preghiera per un amico\" Irving esamin\u00f2 per la prima volta le conseguenze della Guerra del Vietnam - in particolare la coscrizione militare, che Irving evit\u00f2 in quanto era gi\u00e0 un padre coniugato e un insegnante quando la bozza venne alla luce. \"Preghiera per un amico\" divenne un libro di grande successo dopo \"Garp\", ed \u00e8 tuttora spesso contenuto nei programmi di inglese delle scuole superiori statunitensi.\nIrving torn\u00f2 alla Random House per il suo libro seguente, \"A Son of the Circus\" (1995). Probabilmente il suo libro pi\u00f9 complicato e difficile, fu rigettato dalla critica ma divenne un bestseller negli Stati Uniti sulla scia della fama che Irving godeva presso un certo pubblico intellettualmente modaiolo. Irving torn\u00f2 a migliori fasti nel 1998 con \"A Widow for One Year\", romanzo che fu inserito nella lista dei 'Notable Book' del New York Times. Nel 2004 la prima parte del romanzo viene portata sullo schermo con il titolo \"The Door in the Floor\" interpretato da Kim Basinger e Jeff Bridges.\nNel 1999, dopo circa dieci anni di lavorazione, dalla sceneggiatura de \"Le regole della casa del sidro\" fu tratto un film diretto da Lasse Hallstr\u00f6m, e interpretato da Michael Caine, Tobey Maguire, Charlize Theron, e Delroy Lindo. Il film ricevette molte candidature ai premi Oscar, incluse quella per Miglior Film, e frutt\u00f2 ad Irving il premio Oscar per la migliore sceneggiatura.\nNel 2001 pubblica \"La quarta mano\", romanzo incentrato sulla vita di un reporter televisivo che perde una mano durante un servizio in un circo. Il romanzo riscuote un discreto successo e viene annunciato poco dopo che ne verr\u00e0 ricavata una riduzione cinematografica.\nNel 2004 pubblica il racconto \"Un rumore come di uno che cerca di non far rumore\" illustrato da Tatjana Haumptmann. Il racconto compariva gi\u00e0, anche se in forma di abbozzo, nel romanzo \"Vedova per un anno\" come uno dei racconti scritti ed illustrati dal padre della protagonista, Ted Cole.\nNel 2005 pubblica \"In cerca di te\" in cui viene affrontato l'argomento dell'abuso sui minori. In una conferenza stampa lo stesso Irving ha ammesso di essere stato vittima di abusi da parte di una donna quando era bambino.\nA settembre 2010 \u00e8 uscito, in Italia, il suo nuovo romanzo, \"Ultima notte a Twisted River\" (\"Last Night in Twisted River\").\nOpere.\nRomanzi.\nRacconti, Nonfiction e altro"}
{"id": "749104", "revid": "124123", "url": "https://it.wikipedia.org/wiki?curid=749104", "title": "Charles Chaill\u00e9-Long", "text": "Biografia.\nDopo aver preso parte alla guerra di secessione con il grado di capitano dell'esercito nordista, Chaill\u00e9-Long divenne tenente colonnello nell'esercito egiziano.\nAssegnato allo \"staff\" di Charles George Gordon, governatore della provincia del Sudan, nell'aprile 1874 venne inviato nei territori dell'attuale Uganda per incontrare il re Mutesa I, sovrano del regno di Buganda.\nChaill\u00e9-Long fu il primo statunitense a visitare l'Uganda; nell'agosto del l874, al rientro verso il Sudan scopr\u00ec il Lago Kyoga e una parte inesplorata del Nilo Bianco.\nDopo un breve soggiorno a Khartum, nel 1875 guid\u00f2 una nuova spedizione nella regione di Azande, nei pressi dello spartiacque fra i bacini del Nilo e del Congo. Nel 1876 esplor\u00f2 il fiume Juba, in Somalia. Le spedizioni sono raccontate nel suo libro \"Central Africa: Naked Truths of Naked People\" (Londra 1876).\nTorn\u00f2 negli Stati Uniti nel 1877, complet\u00f2 gli studi presso la Columbia Law School a New York e dal 1887 al 1889 fu console generale in Corea.\nCuriosit\u00e0.\nChaill\u00e9-Long dette al Lago Kyoga il nome di \"Lago Ibrahim\" in onore del padre del chediv\u00e8, Ibrahim Pascha, in cambio si aspettava premi e promozioni, e cos\u00ec fu. Chaill\u00e9-Long corruppe il cartografo per far apparire il lago pi\u00f9 grande di quanto non fosse in realt\u00e0. In seguito, a partire dalla met\u00e0 degli anni '70 del XIX secolo, sulle mappe britanniche e tedesche il lago venne chiamato \"Coja,\" \"Cojae\" e \"Kodscha\", Chaill\u00e9-Long inizi\u00f2 un infuocato carteggio con la Royal Geographical Society, colpevole, secondo lui, di un tentativo di scippo del suo diritto di dare alle scoperte geografiche il nome che preferiva. La disputa continu\u00f2 fino al 1904."}
{"id": "749106", "revid": "339392", "url": "https://it.wikipedia.org/wiki?curid=749106", "title": "Campionati europei maschili di pallavolo", "text": ""}
{"id": "749107", "revid": "599013", "url": "https://it.wikipedia.org/wiki?curid=749107", "title": "Musicoterapia", "text": "La musicoterapia \u00e8 una modalit\u00e0 di approccio alla persona che utilizza la musica o il suono come strumento di comunicazione non-verbale, per intervenire a livello educativo, riabilitativo o terapeutico, in una variet\u00e0 di condizioni patologiche e parafisiologiche.\nDefinizione.\n\"\"La musicoterapia \u00e8 l'uso della musica e/o degli elementi musicali (suono, ritmo, melodia e armonia) da parte di un musicoterapeuta qualificato, con un utente o un gruppo, in un processo atto a facilitare e favorire la comunicazione, la relazione, l'apprendimento, la motricit\u00e0, l'espressione, l'organizzazione e altri rilevanti obiettivi terapeutici al fine di soddisfare le necessit\u00e0 fisiche, emozionali, mentali, sociali e cognitive. La musicoterapia mira a sviluppare le funzioni potenziali e/o residue dell'individuo in modo tale che questi possa meglio realizzare l'integrazione intra- e interpersonale e consequenzialmente possa migliorare la qualit\u00e0 della vita grazie a un processo preventivo, riabilitativo o terapeutico\".\" La definizione \u00e8 stata modificata a seguito dei lavori del 13\u00ba congresso mondiale tenutosi a Seul nel 2011 \"La Musicoterapia \u00e8 l'uso professionale della musica e dei suoi elementi come intervento in ambienti medici, educativi e sociali con individui, gruppi, famiglie o comunit\u00e0 che cercano di ottimizzare la loro qualit\u00e0 di vita e migliorare la salute e il benessere fisico, sociale, comunicativo, emotivo, intellettuale e spirituale. Ricerca, pratica, educazione e formazione clinica in musicoterapia sono basati su standard professionali in relazione ai contesti culturali, sociali e politici.\"\nLa WFMT nel 1999 (nel congresso mondiale di Washington) ha validato la documentata scientificit\u00e0 di cinque modelli clinici: \nOltre ai cinque modelli validati dalla World Federation of Music Therapy, nel corso degli anni ne sono stati sviluppati degli altri che, seppur non siano stati riconosciuti da questa associazione, hanno acquisito un'elevata importanza in ambito musico terapeutico come ad esempio: il modello di Juliette Alvin.\n1. Juliette Alvin, violoncellista diplomata al conservatorio di Parigi, che negli anni '50-'60 decise di abbandonare la propria professione per dedicarsi a numerosi studi e ricerche riguardanti la sofferenza fisica e psichica dei bambini ricoverati negli ospedali della Gran Bretagna, diventando cos\u00ec una pioniera della musicoterapia. Il modello terapeutico di Juliette Alvin \u00e8 stato teorizzato sulla base di attente osservazioni comportamentali dei pazienti, con l'utilizzo di un metodo misto poich\u00e9 basato sull'impiego di tecniche di tipo attivo e recettivo, applicabili soprattutto ai bambini con handicap e alle volte anche ad adulti con difficolt\u00e0, per i quali la musica diviene uno degli elementi fondamentali per riuscire a migliorare le proprie condizioni di vita. Questo modello attribuisce alla musica un potere catartico, cio\u00e8 purificativo, capace di far diminuire la tensione corporea e rilassare il sistema nervoso, portando benefici notevoli nei pazienti. Inoltre, la terapia produce numerosi effetti benefici nello sviluppo dell'individuo, agendo: sulla sfera emotiva, garantendogli un'immediata condizione di gratificazione rispetto al suo stato attuale; sull'intelletto, andando a rafforzare la memoria, l'attenzione e incrementando il controllo della propria personalit\u00e0; nella sfera sociale, andando a migliorare l'interazione e la comunicazione con altri individui e con il gruppo.\nLa Alvin, concentrandosi maggiormente su soggetti con ritardo mentale, osserva come la musica interviene attivamente su di essi, riuscendo a stimolare nella persona processi di apprendimento, di memorizzazione, di movimento corporeo e soprattutto relazionali. Questo tipo di approccio \u00e8 orientato verso applicazioni con il singolo ma anche con il gruppo, nella quale si va ad utilizzare una tecnica che prevede tre fasi centrali. Relazione s\u00e9/oggetto: fase in cui il paziente sceglie gli strumenti a lui grati nella massima libert\u00e0, utilizzandoli a proprio piacimento. Questo approccio tende a sviluppare la consapevolezza senso-motoria, la percezione e la sensibilit\u00e0 musicale.\nRelazione s\u00e9/terapeuta: fase nella quale il paziente cerca di instaurare una relazione con il terapeuta attraverso produzioni sonore e al dialogo d'improvvisazione musicale.\nRelazione s\u00e9/altri: in quest'ultima fase, avviene l'apertura da un'esperienza individuale a una di gruppo, nella quale le precedenti esperienze vengono utilizzate come modello per andare a crearne delle altre. Si predilige l'utilizzo dell'improvvisazione libera, del canto, dell'ascolto e del movimento. Tramite l'elaborazione di questo modello, Juliette Alvin va definire la musicoterapia come \"l'uso controllato della musica nel trattamento, nella riabilitazione, nell'educazione e nella preparazione di bambini ed adulti che soffrono di disturbi fisici, mentali o emotivi\", constatando che la musica e gli strumenti musicali riescono a facilitare il processo terapeutico, che porter\u00e0 a manifestare pensieri, sentimenti ed emozioni negative del paziente, e a facilitare il transfert con il terapeuta.\nPrincipi.\nI principi base della pratica musicoterapeutica sono:\nIl musicoterapeuta \u00e8 quindi un mezzo attraverso il quale un paziente si apre e \"tira fuori\" le proprie emozioni. \nLa musica d\u00e0 alla persona malata la possibilit\u00e0 di esprimere e percepire le proprie emozioni, di mostrare o comunicare i propri sentimenti o stati d'animo attraverso il linguaggio non-verbale. \nTipico \u00e8 il caso degli individui affetti da autismo, cio\u00e8 individui che sono in una condizione patologica, per cui tendono a rinchiudersi in s\u00e9 stessi rifiutando ogni comunicazione con l'esterno. La musica dunque permette al mondo esterno di entrare in comunicazione con il malato, favorendo l'inizio di un processo di apertura.\nIl tecnico di musicoterapia deve prestare attenzione a non sovrapporsi con il suo operato ad altre figure professionali, al fine di evitare conflittualit\u00e0 operative nell'\u00e9quipe; in particolare il tecnico di musicoterapia non possiede gli elementi formativi per interpretare la comunicazione sonora sotto il profilo psicoterapico, ma essenzialmente sotto il profilo cognitivo-parametrico.\nPer quanto riguarda l'aspetto riabilitativo il tecnico di musicoterapia pu\u00f2 operare all'interno di una \u00e9quipe nella quale siano presenti le figure sanitarie responsabili.\nStoria.\nUna figura professionale di tipo Sanitario o sociosanitario \u00e8 gestita dal Ministero della Salute ed una professione sanitaria non pu\u00f2 essere riconosciuta da un corso privato o pubblico, nemmeno da un corso universitario, essendo sottoposta alle regole costituzionali ed ai codici penale e civile.\nAttualmente la richiesta di alcune associazioni di utilizzazione della legge 4 del 2013 non \u00e8 evadibile in quanto quella legge esclude categoricamente ogni ambito clinico.\nSe relativamente alla professione lo Stato Italiano non si \u00e8 ancora espresso, qualche cosa si muove invece dal punto di vista della formazione. Con il Decreto Ministeriale 8 ottobre 2008 n.629 \u00e8 stata autorizzata l'attivazione di un corso accademico sperimentale di primo livello presso il Conservatorio di Pescara e successivamente, con il Decreto Ministeriale 23 novembre 2005 prot. n. 484/2005 il MIUR ha dato il via libera per la sperimentazione di un Diploma Biennale di Specializzazione in \u201cMusicoterapia\u201d presso due Conservatori: il Conservatorio di Verona ed il Conservatorio dell'Aquila. Successivamente, per un breve periodo, sono stati attivati anche presso i Conservatori di Matera e di Cuneo.\nCon D.M. 3 nov 2011 n. 164 \u00e8 stato autorizzato il \"Biennio sperimentale di specializzazione in Musicoterapia\" (Diploma accademico di II livello) presso il Conservatorio di Musica \"Girolamo Frescobaldi\" a Ferrara. Lo studio ed il tirocinio al Biennio sono svolti con particolare riferimento alla Musicoterapia applicata alla Neuroriabilitazione. Le lezioni si svolgono presso il Dipartimento di Neuroscienze/Riabilitazione - Settore Medicina Riabilitativa \u201cSan Giorgio\u201d di Ferrara.\nCon l'art. 236 comma 3-bis L. 77 del 17/7/2020 anche i Diplomi Biennali di Specializzazione in Musicoterapia rilasciati dai Conservatori di Verona, L'Aquila, Cuneo e Matera, acquisiscono lo stesso valore del titolo di studi rilasciato dal Conservatorio di Ferrara. La Legge appena citata sancisce infatti che \"\"I titoli ottenuti al termine dei corsi biennali sperimentali per il conseguimento del Diploma di Specializzazione in Musicoterapia, attivati dalle Istituzioni di cui all'art.2 della legge 21/12/1999 n. 508 e autorizzati dal Ministero dell'Universit\u00e0 e della Ricerca sono equipollenti, anche ai fini concorsuali, ai Diplomi accademici di II livello rilasciati dalle Istituzioni di Alta Formazione Artistica, Musicale e Coreutica\".\"\nIn lingua italiana si \u00e8 cercato pi\u00f9 volte di dare valenze diverse ai termini musicoterapeuta e musicoterapista, differenza che in altre lingue non esiste.\nModelli.\nPoich\u00e9 sostanzialmente la musicoterapia \u00e8 una modalit\u00e0 di approccio alla persona, si configureranno ambiti diversi di applicazione della metodica a seconda che l'utente sia singolo o gruppo, paziente o discente. Un'ulteriore moltiplicazione dei modelli musicoterapici si avr\u00e0 poi in relazione alle finalit\u00e0 che si vogliono perseguire. Nella attuale fase di ricerca nella disciplina emergente si pu\u00f2 parlare di musicoterapie pi\u00f9 che di musicoterapia.\nStoricamente possiamo distinguere la musicoterapia attiva (suonare) da quella recettiva (ascoltare), ma \u00e8 una discrezione limitata, poich\u00e9 lo stesso metodo pu\u00f2 cambiare a seconda dell'applicativo.\nSi pu\u00f2 invece evidenziare una pi\u00f9 precisa differenza tra le Scuole in base al \"core\" d'intervento che pu\u00f2 essere psicoanalitico, psicosomatico, somatico.\nCampi di applicazione.\nLa musicoterapia pu\u00f2 essere utilizzata a vari livelli, quali l'insegnamento, la riabilitazione o la terapia.\nPer quanto riguarda la terapia e la riabilitazione, gli ambiti di intervento riguardano preminentemente la neurologia e la psichiatria:\nIn ogni caso, gli interventi di tipo clinico rimangono di esclusiva competenza degli esercenti le professioni sanitarie.\nLo studio della musica in medicina \u00e8 un campo sempre pi\u00f9 in via di sviluppo che in passato \u00e8 stato largamente indirizzato all'utilizzo della musica come terapia complementare. \nSempre pi\u00f9 interesse si \u00e8 concentrato sulla comprensione dei meccanismi fisiologici che sottostanno agli effetti della musica e sulla capacit\u00e0 di essa nel modulare le risposte metaboliche. La ricerca ha stabilito un ruolo della musica nella regolazione dell'asse ipotalamo-ipofisario, del sistema nevoso autonomo, del sistema immunitario, che hanno, a loro volta, un ruolo chiave nella regolazione del metabolismo e del bilancio energetico. Scoperte pi\u00f9 recenti hanno dimostrato un ruolo della musica nel recupero metabolico dallo stress, nella motilit\u00e0 gastrica ed intestinale, nella modulazione dei sintomi gastrointestinali legati al cancro, e nell'aumento del metabolismo lipidico e della clearance dell'acido lattico durante l'esercizio e il recupero dopo lo sforzo.\nLa musica come strumento compensativo per i DSA.\nI DSA (Disturbi Specifici dell'Apprendimento) fanno parte dell'ampia area dei Disturbi Evolutivi e possono manifestarsi nel corso della crescita del bambino e interessare lo sviluppo cognitivo o l'acquisizione delle abilit\u00e0 di linguaggio e/o di apprendimento. Facendo riferimento alla legge 170/2010, \"Gli studenti con diagnosi di DSA hanno diritto a fruire di appositi provvedimenti dispensativi e compensativi di flessibilit\u00e0 didattica nel corso dei cicli di istruzione e formazione e negli studi universitari\". Tra gli strumenti compensativi utilizzati a scuola si fa riferimento anche alla musica, che viene presa in considerazione nell'elaborazione dei percorsi individualizzati e personalizzati per gli allievi con DSA nella relazione del loro PDP (Piano Didattico Personalizzato). L'ipotesi di intervenire su diverse abilit\u00e0 attraverso la musica \u00e8 attendibile in quanto l'attivit\u00e0 musicale utilizza le stesse funzioni e le stesse aree cerebrali che vengono utilizzate per altri compiti non musicali, tra cui linguaggio e lettura. Il potenziale compensativo e di sviluppo di questo strumento \u00e8 dato dal fatto che favorisce l'adattamento e la creazione di percorsi alternativi e autonomi di apprendimento e stimola il potenziamento dei processi integrativi, sostitutivi e correttivi, inoltre la musica \u00e8 in grado di stimolare diverse aree cognitive andando a coinvolgere sia il sistema cognitivo e motorio, sia il sistema delle emozioni. Molteplici ricerche hanno dimostrato anche che l'attivit\u00e0 musicale in et\u00e0 scolare pu\u00f2 potenziare diverse abilit\u00e0 tra cui la memoria di lavoro, la concentrazione e la capacit\u00e0 di astrazione verbale ed \u00e8 stato dimostrato che esiste un rapporto tra abilit\u00e0 musicali e abilit\u00e0 fonologiche ed infatti i musicisti sono risultati essere in vantaggio per quanto riguarda le abilit\u00e0 fonologiche rispetto ai non-musicisti. Gli studi che si sono interessati della relazione tra abilit\u00e0 di lettura e abilit\u00e0 musicale, hanno dimostrato che l'esperienza musicale incrementa aspetti sia dell'elaborazione uditiva che del linguaggio e delle abilit\u00e0 di lettura (Anvari \"et al.\" 2002; Overy \"et al. 2003).\" \nBibliografia.\nTesti sui cinque modelli di intervento riconosciuto dalla World Federation of Music Therapy:"}
{"id": "749113", "revid": "1343317", "url": "https://it.wikipedia.org/wiki?curid=749113", "title": "Petit Verdot", "text": "Il Petit Verdot \u00e8 un vitigno a bacca nera originario della zona del M\u00e9doc, in Francia, dove viene usato in percentuali variabili per la produzione di alcuni Bordeaux, e diffuso anche in California, Canada, Spagna e in alcune regioni greche e italiane.\nTuttavia, risulta essere un vitigno molto esigente per la maturazione, tanto che spesso il suo migliore potenziale viene espresso lontano dai luoghi di origine. La vendemmia viene effettuata tra fine settembre e met\u00e0 ottobre perch\u00e9 le caratteristiche del Petit Verdot sono quelle di maturare tardivamente, dando ottimi risultati in zone caratterizzate da clima caldo, molto soleggiato, costantemente ventilato e con scarsissime precipitazioni durante la fase vegetativa.\nIl Petit Verdot riesce ad esprimersi in modo davvero eccellente nella Maremma livornese, nella Maremma grossetana e nell'Agro Pontino.\nIl vino ottenuto presenta un colore rubino, intensi profumi fruttati, floreali e speziati; molto caratteristico \u00e8 il tannino intenso ma morbido e vellutato."}
{"id": "749115", "revid": "196390", "url": "https://it.wikipedia.org/wiki?curid=749115", "title": "Sportverein Ritten Renon", "text": ""}
{"id": "749117", "revid": "289247", "url": "https://it.wikipedia.org/wiki?curid=749117", "title": "Campionati europei femminili di pallavolo", "text": ""}
{"id": "749123", "revid": "77358", "url": "https://it.wikipedia.org/wiki?curid=749123", "title": "Gran Premio Internazionale dello spettacolo", "text": ""}
{"id": "749125", "revid": "547992", "url": "https://it.wikipedia.org/wiki?curid=749125", "title": "Bosone I di Provenza", "text": "Origine.\nFiglio del conte Bivin di Vienne (822-877), (a sua volta figlio di Riccardo II, conte di Amiens, e della moglie di cui non si conoscono, n\u00e9 il nome, n\u00e9 gli ascendenti) e di Richilde, figlia di Bosone il Vecchio (?-855), conte del Vallese, conte di Arles e anche conte in Italia, considerato il capostipite della dinastia Bosonide.. Era il fratello di Riccardo detto il Giustiziere e di Richilde di Provenza ed erano suoi zii (o da parte di padre oppure di madre), Teutberga (?-876), moglie del re di Lotaringia, Lotario II e Uberto del Vallese (?-864), abate dell'abbazia di Saint Maurice-in-Valais.\nBiografia.\nGi\u00e0 nell'860, Bosone, nell\"'Anuntiatio domni Karoli\" viene citato tra i conti fedeli a Carlo il Calvo, il re dei Franchi occidentali: egli fu il suo maestro dei portieri e il suo ciambellano; egli era stato ciambellano anche di Luigi II il Balbo, oltre che suo \"magister ostiariorum\".\nNell'862, secondo la \"Chronica Albrici Monachi\", Bosone fu tra coloro che appoggiarono il re di Lotaringia, Lotario II, nell'atto di ripudiare la propria moglie, Teoberga, e sposare Waldrada.\nIn giovent\u00f9 Bosone spos\u00f2 una nobile di cui non si conoscono n\u00e9 generalit\u00e0 n\u00e9 ascendenti (l'esistenza di questa moglie \u00e8 confermata dagli \"Annales Fuldenses\", che affermano che il conte di Provenza, Bosone, avvelen\u00f2 la (prima) moglie).\nSecondo gli \"Hincmari Annales\", e secondo gli \"Annales Bertiniani\", nell'869 fu nominato \"abate\" laico dell'abbazia di San Maurizio d'Agauno, e, dopo aver presenziato ai funerali di Ermentrude d'Orl\u00e9ans, la moglie del re dei Franchi occidentali e futuro imperatore, Carlo il Calvo, convinse, anche con l'aiuto della zia, la regina di Lotaringia, Teoberga, la propria sorella, Richilde delle Ardenne (845-910), a raggiungere subito Carlo il Calvo, per diventarne la concubina. L'anno seguente (870), Carlo il Calvo spos\u00f2 la sua concubina, Richilde e Bosone, divenuto cognato del re, da quel momento fu ricolmato di onori e benefici. Infatti, nell'870, Carlo gli concesse la contea di Vienne.\nNell'875 Bosone accompagn\u00f2 in Italia il re di Francia, Carlo il Calvo che ricevette sia la corona d'Italia sia la corona imperiale. Il nuovo imperatore, nel febbraio 876, nomin\u00f2 Bosone governatore d'Italia (vicer\u00e9 in assenza dell'imperatore) e, all'inizio dell'anno successivo, lasciato in Italia il proprio fratello, Riccardo il Giustiziere, ricevette il titolo di governatore e conte di Provenza, incarichi che tenne sino alla morte dell'imperatore, Carlo il Calvo, avvenuta in quello stesso anno. Bosone si era rifiutato di partecipare alla campagna d'Italia intrapresa da Carlo per contrastare l'erede del re dei Franchi orientali, Ludovico II il Germanico, Carlomanno di Baviera, che era sceso in Italia con un poderoso esercito, di fronte al quale, Carlo il Calvo, decise di far rientro in Gallia; ma durante il ritorno, arrivato in Moriana Carlo mor\u00ec e gli succedette il figlio Luigi il Balbo, che, non rispettando il capitolare di Quierzy, non ricevette il giuramento di fedelt\u00e0 da gran parte della nobilt\u00e0 tra cui Bosone e l'imperatrice vedova, la sorella di Bosone, Richilde di Provenza, matrigna di Luigi.\nCon l'intermediazione del vescovo di Reims, Incmaro, Luigi riusc\u00ec a raggiungere un compromesso con la nobilt\u00e0, capeggiata da Bosone e con Richilde e l'8 dicembre, dopo che i maggiorenti gli avevano giurato fedelt\u00e0, Luigi, fu incoronato, da Incmaro, re dei Franchi occidentali, a Compi\u00e8gne.\nNell'877, secondo il cronista, Reginone, con grande magnificenza, Bosone aveva sposato Ermengarda, la figlia del defunto re d'Italia, Imperatore del Sacro Romano Impero dall'855 e re di Provenza, Ludovico II il Giovane e di Engelberga d'Alsazia, di cui non si conoscono gli ascendenti, ma quasi certamente, da parte di padre, erano della famiglia dei Supponidi; secondo gli \"Annales Fuldenses\", invece il conte di Provenza, Bosone, dopo aver avvelenato la propria (prima) moglie, rap\u00ec, con la forza, Ermengarda, per poterla sposare e poter avere pretese sul regno d'Italia.\nSecondo gli \"Annales Bertiniani\", molto probabilmente per sancire la riconciliazione col re Luigi II il Balbo, Bosone, nell'878, fidanz\u00f2 la figlia, Engelberga, ancora in fasce, col figlio di Luigi II il Balbo, Carlomanno (866-884), figlio del re dei Franchi occidentali, Luigi II il Balbo. Il fidanzamento non and\u00f2 a buon fine sia per la nuova ribellione di Bosone contro il nuovo re dei Franchi occidentali, Luigi III il Giovane, sia per la prematura morte di Carlomanno.\nIl papa Giovanni VIII, per incontrare Luigi il Balbo, si imbarc\u00f2 su una nave napoletana e sbarc\u00f2 ad Arles, dove incontr\u00f2 Bosone che l'accompagn\u00f2, poi navigando il Rodano sino a Lione, dove ebbe luogo la trattativa che condusse al concilio di Troyes, del settembre 878, dove il papa, in cambio della corona imperiale, sperava di ottenere, da Luigi, l'aiuto a combattere i conti ribelli e i saraceni. Ma Luigi, malato, non potendo recarsi in Italia, rifiut\u00f2 la corona imperiale.Allora il papa si rivolse a Bosone, che era stato duca d'Italia, per conto di Carlo il Calvo e conosceva la situazione. Bosone, alla fine di quell'anno, attravers\u00f2 le Alpi col papa e raggiunta Pavia, dove fu convocata una grande riunione di vescovi e nobili dell'Italia settentrionale, dove il papa sperava di poter consegnare a Bosone la corona d'Italia e forse anche quella imperiale. Bosone per\u00f2 non fece nulla per assecondare il volere del papa e con vari pretesti abbandon\u00f2 Giovanni VIII e rientr\u00f2 in Provenza, anche perch\u00e9 Luigi il Balbo stava morendo.\n&lt;br&gt;Bosone, nell'879, possessore praticamente di tutte le valli del Rodano e dalla Saona, rivendic\u00f2 la contea di Autun, che il conte, Teodorico il Tesoriere, gli cedette in cambio di alcune abbazie, anche per la mediazione del Marchese di Neustria, Ugo l'Abate.\nElevazione a sovrano.\nNell'aprile dell'879 a Luigi succedettero i figli, Luigi III il Giovane e Carlomanno II. Bosone e altri magnati provenzali, secondo l\"'Historia Regum Francorum\" inviarono ambasciatori al re dei Franchi orientali, Ludovico II il Germanico, per consegnargli la parte di regno di Lotaringia, che era stata aggregata alla Provenza mentre i nobili e l'alto clero del regno di Provenza, il 15 ottobre 879 si riunirono nel castello di Mantaille, vicino a Vienne e nominarono Bosone re di Burgundia (Provenza e parte della Borgogna), che, nell'autunno dello stesso anno, a Lione, fu solennemente incoronato dall'arcivescovo Aureliano. Fu il primo re di sangue non carolingio.\nDopo essere stato incoronato re, Bosone consegn\u00f2 la contea di Autun al fratello, Riccardo il Giustiziere, che prefer\u00ec accordarsi con Carlomanno di Baviera, re dei Franchi orientali, che gli concesse il titolo di conte di Autun e l'abbazia di \"Saint-Symphorien\" d'Autun, per cui Bosone fu conte d'Autun per circa un anno (879 - 880).\nLa coalizione tra Carlomanno, il fratello, re Luigi III di Francia e il nuovo re d'Italia, Carlo il Grosso, prima sconfisse il figlio di Lotario II di Lotaringia, Ugo (855 - 895), che si era ribellato e voleva rientrare in possesso dei feudi che erano stati di suo padre, o almeno del ducato d'Alsazia (di cui era stato duca dall'867 all'869), poi attaccarono Bosone e lo costrinse sulla difensiva (secondo gli \"Annales Fuldenses\", Carlo il Grosso, nell'880, sconfisse Bosone, costringendo a ritirarsi a Vienne), assediando la sua capitale, Vienne, sino a che Carlo il Grosso fu chiamato in Italia dal papa per incoronarlo, nel febbraio dell'881, imperatore. Anche Luigi e Carlomanno rientrarono nei loro possedimenti e lasciarono a proseguire l'assedio il fratello di Bosone, Riccardo il Giustiziere, che, nel settembre dell'882, obblig\u00f2 alla resa la regina Ermengarda, che era rimasta a Vienne per organizzare la difesa. Ermengarda con la figlioletta, Engelberga, fu condotta nella contea di Autun, presso Riccardo il Giustiziere.Comunque Bosone non si arrese e continu\u00f2 a difendere il suo regno, con successo anche perch\u00e9 dopo la morte di Luigi III, nell'881, Carlomanno, che gli succedette sul trono dei Franchi occidentali, dovette affrontare numerosi attacchi dei Vichinghi e dopo la morte di Carlomanno, nell'884, Carlo il Grosso, divenuto anche re di Francia, di fatto, riconobbe Bosone, re di Provenza.\nBosone, secondo gli \"Annales Fuldenses\", mor\u00ec nell'887, a Vienne, dove fu inumato, nella cattedrale di san Maurizio. Morendo, Bosone lasci\u00f2 erede il figlio Ludovico, con la reggenza della madre, Ermengarda, che ottenne la protezione dell'imperatore e del cognato, il conte d'Autun, Riccardo il Giustiziere in procinto di essere riconosciuto duca di Borgogna.\nDiscendenza.\nBosone ebbe una figlia dalla prima moglie:\nBosone ed Ermengarda ebbero tre figli:"}
{"id": "749128", "revid": "115449", "url": "https://it.wikipedia.org/wiki?curid=749128", "title": "Luigi il Balbo", "text": ""}
{"id": "749135", "revid": "767487", "url": "https://it.wikipedia.org/wiki?curid=749135", "title": "Lorenzo da Firenze", "text": "Egli fu strettamente associato a Francesco Landini a Firenze e fu uno dei compositori dell'Ars nova. \nBiografia.\nPoco si conosce della sua vita, ma alcuni dettagli possono essere tratti dalla sua musica. Egli fu docente di musica a Firenze, probabilmente come insegnante dello stesso Landini. Divenne canonico nella chiesa di San Lorenzo posto che mantenne per il resto della sua vita. \nLorenzo \u00e8 citato nel Codice Squarcialupi, il manoscritto illustrato che \u00e8 la principale fonte di notizie sui compositori italiani del XIV secolo. In esso sono contenute 17 opere di Lorenzo di cui 10 madrigali, 6 ballate ed una caccia. Oltre a queste musiche scrisse due numeri di messa, che sono gli unici suoi lavori di musica sacra ad esserci pervenuti (uno dei quali di dubbia attribuzione). Scrisse inoltre un pezzo pedagogico (\"Antefana\"), il cui testo dimostra che era un insegnante. \nIl suo stile fu innovatore, qualche volta sperimentale ma, curiosamente, conservatore per altri versi. Mentre us\u00f2 l'imitazione, una tecnica relativamente nuova e la tessitura eterofonica, una delle pi\u00f9 rare nella musica europea, egli us\u00f2 anche degli intervalli paralleli perfetti. Le voci incrociate erano comuni quando egli scriveva per pi\u00f9 di una voce (la maggior parte della sua musica \u00e8 monofonica).\nL'influenza francese \u00e8 evidente in alcune delle sue opere, come ad esempio alcuni passaggi isoritmici (caratteristici di Machaut, ma rari nella musica italiana)."}
{"id": "749137", "revid": "77358", "url": "https://it.wikipedia.org/wiki?curid=749137", "title": "Adha", "text": ""}
{"id": "749160", "revid": "580", "url": "https://it.wikipedia.org/wiki?curid=749160", "title": "Avendita", "text": "Avendita \u00e8 un piccolo borgo dell'Umbria, frazione del comune di Cascia, in provincia di Perugia.\nIl paese, abitato da 148 persone (dati Istat, censimento 2001), \u00e8 situato ad un'altitudine di\n873 e domina l'altipiano omonimo, posto lungo la strada che collega Cascia a Norcia attraverso la Valle Onica. Un tempo centro agricolo circondato da vigneti e campi coltivati, oggi \u00e8 meta di turismo estivo.\nStoria.\nLa villa sorse su un insediamento romano o pre-romano, come dimostrano i numerosi reperti ed epigrafi latine trovati soprattutto nei pressi della chiesa parrocchiale di San Procolo. Non si hanno notizie sull'origine del nome del paese, che apparse per la prima volta nel 1080 (\"Aventedani\") in una donazione fatta all'abate Berardo di Farfa di alcuni beni di un certo Arduino Prete, figlio di Letone, castaldo nel Ducato di Spoleto.\nLa storia del paese \u00e8 stata segnata da cinque importanti eventi sismici: i terremoti del 1599, 1703, 1730, 1979 e 2016.\nDel terremoto del 1599 non si hanno molte notizie, ma provoc\u00f2 enormi danni sia nel paese che nelle zone limitrofe.\nDi quello del 1703 si sa che il paese fu quasi totalmente distrutto: di 177 abitanti ne sopravvissero solo 29. La tragedia si verific\u00f2 in una notte d'inverno, quando i focolai erano tutti accesi per riscaldare le case di legno: fu cos\u00ec che si verificarono una serie di incendi che uccisero la maggior parte della popolazione. Il sisma distrusse anche il vicino castello medioevale chiamato \"Castello Innocente\" o \"Cieca Cascia\". Il successivo terremoto del 1730 colp\u00ec la popolazione che ancora non aveva provveduto alla ricostruzione del paese.\nNel 1979 un altro terremoto di notevole intensit\u00e0 colp\u00ec la zona. Non ci furono vittime ma il paese fu di nuovo distrutto e la popolazione costretta a vivere in alloggi provvisori fino a quasi la met\u00e0 degli anni '90.\nNel 2016 Avendita subisce notevoli danni derivanti dalle forti scosse di terremoto del 24 agosto, del 26 ottobre e del 30 ottobre, fortunatamente senza vittime. I residenti per\u00f2 sono costretti ad abbandonare le proprie abitazioni pericolanti.\nTradizioni e folclore.\nManifestazione che si inizia il 2 gennaio e culmina il 6 gennaio. In questo periodo tutta la popolazione si reca di casa in casa dei paesi limitrofi cantando canzoni tradizionali che augurano un buon anno nuovo, raccontano fatti religiosi come la nascita di Ges\u00f9 e l'arrivo dei re Magi ed infine sollecitano l'ascoltatore ad offrire cibo e bevande ai cantori.\nQuesta manifestazione diede origine negli anni Settanta ad un gruppo folkloristico chiamato \"I Pasquarellani di Avendita\".\nOgni volta che nasce un bambino l'intera popolazione si reca a casa dei genitori e attraverso i canti porge loro le felicitazioni. Tutto questo accompagnato da cibo e vino.\nIl 15 agosto ci si reca all'alba in una chiesa lontana dal centro abitato a cui si accede solo attraverso una mulattiera."}
{"id": "749161", "revid": "1226", "url": "https://it.wikipedia.org/wiki?curid=749161", "title": "Esperienze di quasi-morte", "text": ""}
{"id": "749170", "revid": "1728", "url": "https://it.wikipedia.org/wiki?curid=749170", "title": "Divino Amore", "text": ""}
{"id": "749171", "revid": "287204", "url": "https://it.wikipedia.org/wiki?curid=749171", "title": "Scano", "text": ""}
{"id": "749174", "revid": "1226", "url": "https://it.wikipedia.org/wiki?curid=749174", "title": "World Wide Fund For Nature", "text": ""}
{"id": "749175", "revid": "834", "url": "https://it.wikipedia.org/wiki?curid=749175", "title": "Ctm Altromercato", "text": ""}
{"id": "749176", "revid": "1226", "url": "https://it.wikipedia.org/wiki?curid=749176", "title": "Banca Etica", "text": ""}
{"id": "749177", "revid": "123024471", "url": "https://it.wikipedia.org/wiki?curid=749177", "title": "Giovanni Spano", "text": "Biografia.\nNato da famiglia agiata, lascia Ploaghe nel 1812 alla volta di Sassari dove viene iscritto alla scuola degli Scolopi.\nNel 1820 riceve il titolo di \"Magister artium liberalium\" dopo aver frequentato il seminario di Sassari. Nel 1825 si laurea in teologia. Nel 1827 riceve gli ordini sacri, insegna alle scuole elementari di Sassari e continua a studiare filosofia. Nel 1830 diviene dottore delle arti liberali e si trasferisce a Roma, iniziando i suoi studi linguistici del greco, dell'arabo e dell'ebraico. Ha appena 31 anni quando nel 1834 viene nominato docente universitario di sacra scrittura e lingue orientali all'Universit\u00e0 di Cagliari e direttore del museo archeologico. Nel 1839 diviene direttore della biblioteca universitaria, nel 1854 preside del liceo Dettori e dal 1857 al 1868 rettore dell'ateneo. Nel 1871 divenne senatore del Regno d'Italia.\nGiovanni Spano viene ricordato fra i pi\u00f9 grandi studiosi sardi di archeologia, storia e storia dell'arte in Sardegna, glottologia ed etnologia della Sardegna, tra l'altro all'origine della Scuola antropologica di Cagliari. Il canonico Spano pose in maniera esplicita la \"questione della lingua sarda\", proponendo la variante logudorese come lingua letteraria della Sardegna, cos\u00ec come avvenuto per il dialetto fiorentino, impostosi in Italia come \"italiano illustre\".\nMor\u00ec a Cagliari ed \u00e8 sepolto nel cimitero monumentale di Bonaria, sulla sua tomba fece imprimere il motto: \"Patriam dilexit, laboravit\" (Am\u00f2 la sua terra, e per lei impegn\u00f2 la sua opera).\nNel 1923 fu istituito a Sassari il liceo scientifico statale \"Giovanni Spano\" a lui dedicato, tuttora il maggiore liceo cittadino dopo il secolare Liceo Classico del Convitto Nazionale Canopoleno (1611).\nI comuni di Cagliari, Sassari, Ploaghe, Oristano, Bosa e Torino gli hanno intitolato ognuno una via cittadina."}
{"id": "749180", "revid": "1543377", "url": "https://it.wikipedia.org/wiki?curid=749180", "title": "Germano Celant", "text": "Biografia.\nStudi\u00f2 all'Universit\u00e0 degli Studi di Genova, dove fu allievo di Eugenio Battisti.\nNel 1967 coni\u00f2 la definizione di \"arte povera\" per designare un gruppo di artisti italiani: Alighiero Boetti, Luciano Fabro, Jannis Kounellis, Giulio Paolini, Pino Pascali ed Emilio Prini, esposti nella prima mostra alla Galleria La Bertesca di Genova, destinati a riscuotere un grande successo internazionale negli anni successivi. Sempre alla Bertesca di Genova present\u00f2 in contemporanea \"Im-Spazio\" (Bignardi, Ceroli, Icaro, Mambor, Mattiacci, Tacchi). Questi artisti, secondo la presentazione del critico nel catalogo, operavano in una \"nuova dimensione progettuale che mira ad intendere lo spazio dell'immagine, non pi\u00f9 come contenitore ma come campo di forze spazio-visuali. Le loro opere presentano una strutturazione aperta di frammenti visivi, formano \"imspazio\" a circolo aperto, a tempo reale [...] che agisce con e sullo spettatore\".\nCelant deline\u00f2 la teoria e la fisionomia del movimento attraverso mostre e scritti come \"Conceptual Art\", \"Arte Povera\", \"Land Art\" del 1970.\nDopo la mostra \"Off Media\", svoltasi a Bari nel 1977, inizi\u00f2 a collaborare col Museo Guggenheim di New York, del quale divenne in seguito \"senior curator\".\nSempre al Guggenheim allest\u00ec nel 1994 la mostra \"Italian Metamorphosis 1943-1968,\" nel tentativo di avvicinare l'arte italiana alla cultura americana. L'intendimento di internazionalizzare l'arte italiana aveva gi\u00e0 caratterizzato le mostre al Centre Pompidou di Parigi (1981), a Londra (1989) e a Palazzo Grassi a Venezia (1989).\nNel 1996 cur\u00f2 la prima edizione della Biennale di Firenze \"Arte e Moda\", evidenziando un concetto di arte in costante evoluzione, strettamente connesso con la cultura contemporanea intesa come espressione dinamica di una creativit\u00e0 globale. Nel 1997 venne nominato direttore della 47\u00aa Biennale d'Arte di Venezia.\nCollaboratore di note riviste fra le quali \"L'Espresso\" e \"Interni\", Celant, dopo aver realizzato a Genova la grande mostra \"Arti &amp; Architettura\" (2004), fu dal 1995 al 2014 direttore e successivamente sovrintendente artistico e scientifico della Fondazione Prada a Milano; dal 2005 curatore della Fondazione Aldo Rossi a Milano e dal 2008 della Fondazione Emilio e Annabianca Vedova a Venezia. Inoltre organizz\u00f2 la mostra \"Arts &amp; Foods\" alla Triennale di Milano, in occasione di Expo 2015.\nIl ricco compenso di 750.000 euro, assegnato dall'Expo 2015 al critico genovese per la curatela e la direzione artistica dell'Area Tematica \"Food in Art\" del 2015, scaten\u00f2 immediatamente una polemica: il critico d'arte Demetrio Paparoni si appell\u00f2 infatti al sindaco di Milano Giuliano Pisapia contro la cifra spropositata, considerando che il compenso destinato al direttore dell'ultima Biennale di Arti visive Massimiliano Gioni, nonch\u00e9 al suo successore Okwui Enwezor, sarebbe stato \"appena\" di 120.000 euro. Dall'accusa Celant si era difeso, asserendo che il totale della cifra avrebbe incluso anche la retribuzione del \"general contractor\" dell'intera iniziativa, lo staff e le tasse, dal momento che l'Expo mancava di una sua struttura organizzativa interna.\nNel 2016 fu \"Project Manager\" dell'opera di Christo \"The Floating Piers\" sul Lago d'Iseo.\nCelant \u00e8 morto il 29 aprile 2020 a Milano, vittima del COVID-19."}
{"id": "749182", "revid": "442848", "url": "https://it.wikipedia.org/wiki?curid=749182", "title": "Lago Gurudongmar", "text": "Il lago Gurudongmar (conosciuto anche come lago Gurudogmar) \u00e8 un lago glaciale situato nello stato Indiano del Sikkim, sul lato nord della catena montuosa himalayana del \"Khangchengyao\", in un altopiano contiguo all'altopiano del Tibet, a soli 5\u00a0km dal confine con la Cina. Deve il suo nome al guru Padmasambhava, che era noto anche come \"guru Dongmar\". \nGeografia.\nHa una superficie di 118 ettari ed una circonferenza di 5,34 km, le acque del lago provengono da due laghi minori situati circa 500 metri pi\u00f9 a sud, quello pi\u00f9 occidentale, situato a 5211 m di altezza \u00e8 alimentato da un ghiacciaio che si trova tra il Kangchengyao e il monte Gurudongmar, quello orientale a 5238 m di altitudine \u00e8 alimentato direttamente dal ghiacciaio Gurudongmar. Il lago ha un emissario, il Lachen Chu, uno degli affluenti del fiume Tista.\n\u00c8 caratterizzato dalla sua altitudine (5148\u00a0m s.l.m.), che lo rende uno dei laghi pi\u00f9 alti del mondo. \nDurante il periodo che va da novembre alla met\u00e0 di maggio il lago rimane completamente congelato, eccetto una piccola parte, che si dice sia benedetta dal guru Padmasambhava.\nIl lago ha caratteri sacri per i Sikkim e per i buddhisti, che ritengono le sue acque avere propriet\u00e0 salutari.\nControversia.\nNel 1997/98 la costruzione di un gurdwara (luogo di riunione) dei Sikh sulle sponde del lago, da parte di un'unit\u00e0 dell'esercito indiano stanziata nell'area, ha causato il risentimento dei Sikkim. La questione \u00e8 stata esaminata e risolta dal governo del Sikkim con la consulenza dell'Istituto di tibetologia Namgyal che ha stabilito che l'area \u00e8 inequivocabilmente sacra ai buddisti e quindi l'edificio \u00e8 stato consegnato al monastero di Lachen che vi ha insediato un lama incaricato della sorveglianza del lago\nA causa del territorio estremamente inospitale in cui \u00e8 situato il lago, privo di vie di comunicazione percorribili da visitatori stranieri, il Gurudongmar \u00e8 raggiunto da pochissimi visitatori, data la vicinanza con il confine Cinese \u00e8 richiesto un permesso speciale per accedere alla zona."}
{"id": "749183", "revid": "64833", "url": "https://it.wikipedia.org/wiki?curid=749183", "title": "Catafrigismo", "text": ""}
{"id": "749185", "revid": "339392", "url": "https://it.wikipedia.org/wiki?curid=749185", "title": "Lago Gurudogmar", "text": ""}
{"id": "749186", "revid": "339392", "url": "https://it.wikipedia.org/wiki?curid=749186", "title": "Gurudogmar", "text": ""}
{"id": "749188", "revid": "10652", "url": "https://it.wikipedia.org/wiki?curid=749188", "title": "Scutiger", "text": ""}
{"id": "749189", "revid": "1305772", "url": "https://it.wikipedia.org/wiki?curid=749189", "title": "Museo Guggenheim", "text": "Con il nome di Museo Guggenheim si indicano alcuni musei in varie localit\u00e0 del mondo creati dalla Fondazione Solomon R. Guggenheim:"}
{"id": "749190", "revid": "767487", "url": "https://it.wikipedia.org/wiki?curid=749190", "title": "Effetto Sunyaev-Zel'dovich", "text": "L'effetto Sunyaev-Zel'dovich \u00e8 uno dei meccanismi che generano le anisotropie secondarie della Radiazione cosmica di fondo (CMB), la traccia fossile del Big Bang.\nTale effetto, ipotizzato per la prima volta nel 1969 da Sunyaev e Zel\u2019dovich, \u00e8 una distorsione spettrale della CMB causata dalla diffusione Compton inversa dei fotoni della CMB durante il loro passaggio attraverso un gas ionizzato, di solito\nall'interno di un ammasso di galassie.\nCi sono due tipi di effetto S-Z: \nL'effetto pi\u00f9 interessante per le applicazioni in astrofisica \u00e8 quello termico, in grado di fornire numerose informazioni sugli ammassi che lo causano."}
{"id": "749191", "revid": "125644527", "url": "https://it.wikipedia.org/wiki?curid=749191", "title": "Dennis Hopper", "text": "Personalit\u00e0 effervescente e anticonformista, si \u00e8 fatto notare come \"giovane ribelle\", accanto a James Dean, in \"Giovent\u00f9 bruciata\" (1955) e \"Il gigante\" (1956), legando in seguito il proprio nome alla breve stagione \"hippy\" e antiautoritaria del cinema americano dei tardi anni sessanta: il suo esordio dietro la macchina da presa, \"Easy Rider\" (1969), \u00e8 infatti divenuto il film-manifesto dell'epoca, nonch\u00e9 una delle pellicole fondamentali della Nuova Hollywood.\nBiografia.\nDennis Hopper nasce a Dodge City, nel Kansas, da Marjorie Mae (12 luglio 1917-12 gennaio 2007) e Jay Millard Hopper (23 giugno 1916-7 agosto 1982). Hopper aveva due fratelli, Marvin e David.\nDopo la fine della seconda guerra mondiale, la famiglia si trasfer\u00ec a Kansas City nel Missouri, dove il giovane Hopper frequent\u00f2 dei corsi d'arte al Kansas City Art Institute. All'et\u00e0 di tredici anni l'attore e la sua famiglia si trasferirono a San Diego, dove la madre lavorava come istruttrice di bagnini ed il padre come dirigente in un ufficio postale (lavoro che era per\u00f2 soltanto di copertura, in quanto Hopper ha ammesso che in realt\u00e0 suo padre lavorava per l'OSS in Cina con Mao Zedong).\nFrequent\u00f2 la Helix High School di La Mesa, un sobborgo di San Diego, dove nel 1954 venne votato come la persona pi\u00f9 promettente ad avere successo. Fu qui che svilupp\u00f2 un interesse per la recitazione, studiando all'Old Globe Theatre di San Diego e all'Actors Studio di New York (dove frequent\u00f2 i corsi tenuti da Lee Strasberg per cinque anni). Era molto amico dell'attore Vincent Price, la cui passione per la recitazione lo influenz\u00f2 molto; un'altra influenza artistica deriva dall'amicizia con il cineasta sperimentale Bruce Conner.\nCarriera.\nCome regista, si ricordano \"Easy Rider\" (1969), \"Snack bar blues\" (1981), \"Colors\" (1987), \"The Hot Spot - Il posto caldo\" (1990). \nTra le sue interpretazioni come attore, oltre al gi\u00e0 citato \"Easy Rider\" si ricordano anche: \"L'amico americano\" (1977) di Wim Wenders, \"Apocalypse Now\" (1979) di Francis Ford Coppola, \"Velluto blu\" (1986) di David Lynch, \"Non aprite quella porta 2\" (1986) di Tobe Hooper, \"Colpo vincente\" (1986) di David Anspaugh, per il quale fu nominato all'Oscar come miglior attore non protagonista, \"Il cuore nero di Paris Trout\" (1991) di Stephen Gyllenhaal, \"Una vita al massimo\" (1993) di Tony Scott, \"Speed\" (1994) di Jan de Bont, \"Waterworld\" (1995) di Kevin Reynolds, \"Basquiat\" (1996) di Julian Schnabel, \"Space Truckers\" (1996) di Stuart Gordon, \"Blackout\" (1997) di Abel Ferrara, \"La terra dei morti viventi\" (2005) di George A. Romero, \"Palermo Shooting\" (2008) di Wim Wenders, \"Lezioni d'amore\" (2008) di Isabel Coixet e \"Sleepwalking\" (2008) di Bill Maher. Era stato scelto per recitare il ruolo di Cristof in \"The Truman Show\" ma lasci\u00f2 il ruolo il primo giorno di riprese.\n\u00c8 stato nominato all'Oscar al miglior attore non protagonista nel 1987 per \"Colpo vincente\" di David Anspaugh. Nel 2006 contribu\u00ec alla realizzazione dell'album Demon Days dei Gorillaz facendo da voce narrante nella canzone \"Fire Coming Out Of The Monkey's Head\".\nHopper ha anche recitato (come doppiatore o prestando il suo volto con la tecnica del motion capture) in alcuni videogiochi: insieme a Teri Garr, ha preso parte al videogioco \"Black Dahlia\", (edito nel 1998 dalla Take Two Interactive) in \"Deadly Creatures\" (creato dalla Rainbow Studios e distribuito dalla THQ), dove doppia il personaggio di George Struggs), e in ' (creato dalla Take-Two Interactive Software e distribuito dalla GameTek. In quest'ultimo interpreta il personaggio di Pazuzu, ed \u00e8 affiancato da Grace Jones, Stephanie Seymour, Geoffrey Holder. Ha doppiato Steve Scott nel videogioco '.\nMalattia e morte.\nNell'ottobre 2009 il suo manager rivel\u00f2 che l'attore soffriva di cancro alla prostata e che aveva cancellato tutti gli impegni lavorativi per concentrarsi sulle cure mediche, e il 26 marzo 2010, pesando appena 45 chilogrammi, era stato dichiarato malato in fase terminale dal suo avvocato, ma non era voluto mancare alla consegna della stella con il suo nome sulla Hollywood Walk of Fame con l'amico di sempre Jack Nicholson. \u00c8 morto a Los Angeles, nel quartiere di Venice, il 29 maggio 2010, a 74 anni. \u00c8 stato sepolto nel Jesus Nazareno Cemetery, a Ranchos de Taos, Nuovo Messico.\nVita privata.\nHopper \u00e8 stato sposato cinque volte:\nPoliticamente si considerava un repubblicano, ma nelle elezioni americane del 2008 aveva avuto un ripensamento e aveva fatto campagna con un certo fervore per Barack Obama: fra i motivi di questa scelta Hopper aveva indicato le delusioni provocategli dagli ultimi anni di presidenza di George W. Bush e la candidatura di Sarah Palin come vicepresidente repubblicano.\nDoppiatori italiani.\nNelle versioni in italiano dei suoi film, Hopper \u00e8 stato doppiato da:\nDa doppiatore \u00e8 sostituito da:"}
{"id": "749206", "revid": "88740", "url": "https://it.wikipedia.org/wiki?curid=749206", "title": "Mendoza", "text": ""}
{"id": "749212", "revid": "48344", "url": "https://it.wikipedia.org/wiki?curid=749212", "title": "Informazione asimmetrica", "text": ""}
{"id": "749214", "revid": "1305772", "url": "https://it.wikipedia.org/wiki?curid=749214", "title": "Morlacco", "text": ""}
{"id": "749217", "revid": "9", "url": "https://it.wikipedia.org/wiki?curid=749217", "title": "Clima subpolare", "text": ""}
{"id": "749219", "revid": "901803", "url": "https://it.wikipedia.org/wiki?curid=749219", "title": "Teatro Ambra Jovinelli", "text": "L'Ambra Jovinelli, una volta chiamato unicamente Teatro Jovinelli, \u00e8 uno dei teatri di Roma, destinato principalmente alle rappresentazioni di teatro comico, che ha come direttore artistico Fabrizia Pompilio.\nNacque per volont\u00e0 dell'impresario teatrale casertano Giuseppe Jovinelli, intenzionato a costruire un teatro di variet\u00e0 dal volto lussuoso e degno di essere equiparato ad un teatro di prosa, di norma stilisticamente pi\u00f9 ricco e nobile.\nVenne eretto nella scomparsa piazza Guglielmo Pepe, nel Rione Esquilino. Dopo una serie di progetti firmati da Pietro Chiodelli e Giacomo Radiconcini, i lavori di costruzione iniziarono nel 1906. L'anno seguente subentr\u00f2 come progettista Ulderico Bencivenga.\nL'inaugurazione avvenne il 3 marzo del 1909.\nLa storia del teatro.\nNegli anni precedenti la prima guerra mondiale, il Teatro Jovinelli divenne uno dei pi\u00f9 importanti teatri di variet\u00e0 della capitale. Il programma degli spettacoli comprendeva, in genere, numeri di canzonettiste e duettisti, attori comici e macchiettisti, danzatrici, acrobati e trasformisti.\nFra i comici che si esibirono al Teatro Jovinelli nei primi anni furono Raffaele Viviani, chiamato con la sorella Luisella per l'inaugurazione, ed Ettore Petrolini, che ottenne proprio da Giuseppe Jovinelli la sua prima scrittura importante nel 1910.\nFra il 1919 e il 1920 al Teatro Jovinelli fece il suo debutto Tot\u00f2, che raccont\u00f2 poi il suo incontro con l'impresario in \"Siamo uomini o caporali?\" Presentatosi come imitatore di Gustavo De Marco, un comico che aveva avuto un grandissimo successo su quello stesso palcoscenico negli anni precedenti la guerra, Tot\u00f2 divenne subito un beniamino del pubblico, e rimase allo Jovinelli fino al 1921. Altri importanti comici che ebbero grande favore di pubblico negli anni venti furono Alfredo Bambi e il proverbiale Gustavo Cacini.\nIl teatro di variet\u00e0, per\u00f2, dopo la Grande Guerra sub\u00ec pesantemente la concorrenza del cinema, con il conseguente cambio di cartellone dal variet\u00e0 all'avanspettacolo. Il vaglio del fascismo poi, che impose dure leggi contro il teatro dialettale e la satira politica, debilit\u00f2 fortemente l'offerta del teatro. Gli incentivi per l'industria cinematografica, preferita allo spettacolo non tecnicamente riproducibile, avviarono definitivamente il teatro verso il declino.\nNegli anni quaranta e cinquanta fu anche una sorta di palasport \"ante litteram\", ospitando moltissime riunioni di pugilato, anche con tanti grandi campioni che si sfidavano e combattevano sul ring l\u00ec predisposto, sport diffusissimo e assai praticato in quel tempo, e ottenendo un successo eccezionale per l'accoglienza ricevuta e per il grandissimo numero di spettatori amanti della boxe che vi accorsero e per il rilievo che tale iniziativa ebbe sui giornali sportivi di allora.\nVotato definitivamente all'avanspettacolo alternato alle sole proiezioni cinematografiche, lo Jovinelli si trasform\u00f2 in cinema-variet\u00e0 negli anni cinquanta, assumendo il nome Ambra Jovinelli. La motivazione era semplicemente quella di dare al teatro maggiore visibilit\u00e0 nei tamburini dei giornali che, vista l'iniziale, lo avrebbero collocato nei primissimi posti della lista dei cinematografi capitolini. Spesso, tuttavia, venivano organizzati incontri di boxe, concorsi canori, cabaret e avanspettacolo.\nCon il progressivo avanzare del tempo e la concorrenza di cinema prima e di televisione poi, l'Ambra Jovinelli ripieg\u00f2 prima sulle sole proiezioni cinematografiche, poi sugli spettacoli di spogliarello seguiti da film erotici di gusto affine. Negli anni settanta era diventato definitivamente un cinema a luci rosse.\nIl 29 aprile 1982 un incendio, causato da un malfunzionamento tecnico, bruci\u00f2 l'intera struttura, decretandone alcuni anni dopo la definitiva chiusura e abbandono (sfogliando l'archivio storico de \"L'Unit\u00e0\", la sala risulta ancora aperta nel 1986). La famiglia Jovinelli mise in vendita lo stabile, acquistato nel 1990 da una societ\u00e0 milanese che non rese noti i progetti futuri per cui lo aveva acquistato.\nNel luglio del 1996 un gruppo di giovani artisti ed intellettuali si anim\u00f2 per il recupero del teatro, organizzando all'interno della fatiscente costruzione una serie di spettacoli teatrali e mostre monografiche con l'intento di destare attenzione nell'opinione pubblica.\nForse proprio grazie a questa iniziativa, nel 1997 la facciata dello stabile fu posta sotto il vincolo del Ministero dei Beni Culturali, con l'obbligo per i proprietari di preservazione della stessa poich\u00e9 considerata patrimonio artistico. L'anno successivo i proprietari del teatro presentarono al Comune di Roma una domanda per il restauro ed il recupero dell'intera struttura. I lavori durarono fino al novembre del 2000, ed il 25 gennaio 2001 l'Ambra Jovinelli venne riaperto come teatro comico: la direzione artistica dello stesso venne affidata a Serena Dandini e la direzione di sala ad Antonino de Pasquale.\nFra i protagonisti del primo periodo dello Jovinelli, quando questi era ancora a gestione familiare, oltre agli artisti gi\u00e0 citati, si ricordano Gennaro Pasquariello, Armando Gill, Beniamino e Dante Maggio, Romolo Balzani, Claudio Villa, Guido e Giorgio De Rege, Fredo Pistoni, Alfonso Tomas, Guglielmo Inglese, Nino Taranto, Lino Banfi, Fiorenzo Fiorentini, Mario e Pietro De Vico, Anna Campori, Tecla Scarano, Vici De Roll, Pia Velsi, Nino Lembo, Trottolino, Alberto Sorrentino, Nino Terzo, Elettra Romani, Carlo De Rosa, Alberto Nucci, Mario Breccia, Armandino, Gennaro Masini, Franco Franchi e Ciccio Ingrassia, Lucio Sportello, Mario Bartoli, Rita Pavone, Alberto Sordi, Fanfulla, Aldo Tarantino, Franco Califano.\nLa produzione artistica del nuovo millennio (la prima estranea alla famiglia Jovinelli), ha visto susseguirsi sul palco una serie molto diversificata di artisti, ad esempio: Ascanio Celestini, Marco Paolini, Lillo &amp; Greg, Francesca Reggiani, Neri Marcor\u00e8, Valerio Mastandrea, Francesco Paolantoni, Sabina e Corrado Guzzanti, Vincenzo Salemme, Goran Bregovi\u0107, Nicola Arigliano, Giorgio Panariello, Lella Costa, Elisabetta Pozzi, Daniele Luttazzi, Gioele Dix, Alessandro Benvenuti, Adolfo Margiotta, Angela Finocchiaro, Lunetta Savino, Adriana Asti, Rosalia Porcaro, Nino D'Angelo, Moni Ovadia, Claudia Gerini, Gianmarco Tognazzi, Gene Gnocchi, Silvio Orlando, Paolo Rossi, Nicola Piovani, Massimo Wertm\u00fcller.\nDal giugno 2009 al dicembre 2010 non \u00e8 stato in attivit\u00e0. Riapre i battenti il 26 dicembre per la nuova stagione teatrale 2010/2011.\nLo stabile.\nOriginale e innovativo nelle linee d'abbellimento, il teatro \u00e8 l'unico, a Roma, costruito in stile liberty, caratterizzato dal corpo centrale a due piani con ampie aperture, coronato dal frontone a linee arcuate. Foto dell'epoca mostrano una costruzione su due piani dai colori chiari e dalle linee sontuose. Il pian terreno presentava tre porte con arco a tutto sesto, dalle quali si accedeva al foyer che immetteva gli spettatori direttamente in sala, sita sul piano stradale. Due finestre ai lati del prospetto frontale della struttura riprendevano la linea delle porte, ma erano da queste ultime staccate dalle bacheche per le locandine.\nIl secondo piano, che ospitava uffici e camerini e, nel soprapalco, le attrezzature di scena, possedeva tre porte identiche a quelle del pian terreno. L'intera facciata era percorsa da lesene in stucco decorate in basso da fiori in gesso, mentre le due lesene centrali terminavano sul tetto, dove erano poste due sculture a forma di aquila. La trabeazione sulla sommit\u00e0 dell'edificio si presentava come una sinuosa onda dallo stile tipicamente floreale, al cui centro campeggiava una conchiglia con un volto umano. Poco al di sotto di essa, una targa con su scritto \"Teatro Jovinelli\".\nPagato il biglietto d'ingresso, si accedeva in una sala curata e di ricercato lusso: la platea contava pi\u00f9 di 600 poltrone rivestite in velluto rosso. Una fila di palchi sovrastava la sala a forma di ferro di cavallo, come ad imitare la struttura dei grandi teatri, mentre una galleria sovrastante i palchi con gradoni ascendenti completava lo spazio per gli spettatori.\nLa capienza totale toccava i 1000 posti. Colonnine in ghisa decoravano la struttura interna, chiudendosi in archi ricchi di decorazioni floreali alla sommit\u00e0 della galleria. Velluto rosso ricopriva tutti gli interni, e grandi lampadari illuminavano la sala. Sulla sommit\u00e0 dell'arcoscenico, una targa ancor oggi visibile: \"G. Jovinelli, 1909\". La modernit\u00e0 era la parola d'ordine sotto la quale il teatro era stato progettato: erano presenti impianti di ventilazione e di riscaldamento, mentre l'illuminazione era totalmente elettrica.\nNegli anni cinquanta, dopo la trasformazione in cinema, alcuni interventi cambiarono il volto e gli interni della struttura. La facciata che mostrava i segni del tempo fu radicalmente modificata: la parte superiore conserv\u00f2 i tratti \"liberty\" che la distinguevano; vennero per\u00f2 eliminate le aquile di gesso dai cornicioni e i due pennoni che si alzavano sulla sommit\u00e0 della trabeazione. La parte inferiore fu la parte maggiormente colpita dai lavori di ammodernamento.\nPer costruire la pensilina in cemento che caratterizzava il prospetto frontale dei cinema e dei cinema-variet\u00e0 si rese necessaria la distruzione dei tre archi che garantivano l'accesso degli spettatori all'interno. Al loro posto vennero inserite tre comuni porte a vetri dotate di saracinesche come quelle degli esercizi commerciali intervallate da quattro bacheche per le locandine. Gli stucchi e le lesene della parte inferiore vennero totalmente cancellati e al loro posto dei lastroni di travertino fungevano da cornice estetica al nuovo ingresso.\nLa costruzione della pensilina in cemento armato rese necessarie drastiche modifiche anche all'interno della costruzione: per reggere il peso della protesi vennero distrutti i palchi di prima galleria e il loggione. Al loro posto venne costruita una galleria che poggiava sulla struttura portante della pensilina, mentre il loggione divenne la seconda galleria, provvista di poltroncine anzich\u00e9 di gradoni in legno. Furono preservate dai lavori le colonnine in ghisa che erano il sostegno degli ormai inesistenti palchi e che rimasero come decorazione delle moderne gallerie.\nI lavori di restauro riportarono l'Ambra Jovinelli alle fattezze dei primi del Novecento, introducendo per\u00f2 sostanziali modifiche all'interno della cubatura dello stabile che venne addirittura triplicata (dai circa diecimila metri cubi originari il progetto completo ne prevedeva trentamila), grazie all'inserimento di spazi nuovi all'interno dell'edificio, senza alcuna modifica sull'esteriorit\u00e0 dello stesso. Sotto il teatro avrebbero trovato posto una sala ridotta (chiamata poi \"Piccolo Jovinelli\"), un bar e alcuni locali. La vecchia sala, completamente distrutta, sub\u00ec un innalzamento di cinque metri rinunciando allo sbocco diretto sul piano stradale, con relativa eliminazione del foyer originario. Le colonne di ghisa a sostegno dei palchi vennero restaurate e poste a sostegno delle due gallerie costruite al posto degli originari palchetti. Gli ammodernamenti portarono all'adozione di una moderna torre scenica ed una impiantistica valida sia per le produzioni teatrali che per quelle televisive."}
{"id": "749222", "revid": "64833", "url": "https://it.wikipedia.org/wiki?curid=749222", "title": "Computerese", "text": ""}
{"id": "749223", "revid": "112058894", "url": "https://it.wikipedia.org/wiki?curid=749223", "title": "Monty Python's Spamalot", "text": "Monty Python's Spamalot \u00e8 una commedia musicale di Eric Idle, con le musiche dello stesso Idle e di John Du Prez. \u00c8 una parodia della saga di Re Art\u00f9 e dei suoi cavalieri in cerca del Graal. \u00c8 basata sul film dei Monty Python, \"Monty Python e il Sacro Graal\".\nLa prima a Chicago, nel 2004, vede David Hyde Pierce come Robin, Hank Azaria come Lancillotto, Tim Curry come Art\u00f9 e Sara Ram\u00edrez come la Dama del Lago. In scena a Broadway dal 17 marzo 2005, con la regia di Mike Nichols, ha vinto 3 Giggi Award tra le 14 candidature, tra cui quello al miglior musical della stagione 2004\u20132005.\nPrima dello spettacolo una registrazione incoraggia gli spettatori a \"lasciare suonare liberamente cellulari e cercapersone\", e commenta che \"dovrete stare attenti perch\u00e9 ci sono dei cavalieri pesantemente armati che potrebbero trascinarvi sul palco e impalarvi\".\nTrama.\nAtto I.\nUno storico fa una breve esposizione sull'Inghilterra medievale. Appare un idilliaco villaggio scandinavo, con allegri da paesani finlandesi che cantano e ballano la \"Fisch Schlapping Song\". Lo storico ritorna, irritato, facendo notare al cast che stava parlando dell'Inghilterra (England) e non della Finlandia (Finland). I paesani si disperdono e la foresta pastorale viene immediatamente rimpiazzata con un tetro, buio villaggio. Dei penitenti monaci recitano preghiere latine e si colpiscono in faccia con delle bibbie. Re Art\u00f9 attraversa il paese con il suo servo Patsy, che lo segue battendo delle noci di cocco tra di loro per creare il suono del trotto di un cavallo. Il re cerca di arruolare dei cavalieri che lo seguano alla corte di Camelot (\"King Arthur's Song\"). Incontra un paio di sentinelle che sono pi\u00f9 interessate sul come Art\u00f9 si sia procurato la noce di cocco piuttosto che ai suoi discorsi.\nNel frattempo Robin, un becchino, e Lancillotto, un uomo prestante ed incredibilmente violento, mentre quest'ultimo cerca di disfarsi del malaticcio Fred non-morto (\"He Is Not Dead Yet\"), decidono di arruolarsi come cavalieri della Tavola rotonda: Lancillotto per sfogare la sua forza e Robin per cantare e ballare.\nArt\u00f9 incontra un paesano di nome Dennis e sua madre, due radicali politici che non lo riconoscono come legittomo sovrano. Art\u00f9 difende il suo ruolo narrando come la Dama del Lago gli diede Excalibur. Non creduto, evoca la Dama del Lago e le sue Lake Girls che trasformano Dennis in un cavaliere (\"Come With Me\"). La Dama del Lago ed il neo cavaliere Sir Galahad duettano la generica canzone d'amore di Broadway (\"The Song That Goes Like This\"). Sir Galahad, assieme a Sir Robin, Sir Lancillotto e Sir Bedivere formano i Cavalieri della Tavola Rotonda (\"All for One\").\nI cinque cavalieri si radunano a Camelot, un posto deliberatamente anacronistico assomigliante all'Excalibur Hotel di Las Vegas, dove la Dama del Lago canta alla maniera di Liza Minnelli (\"Knights of the Round Table\"/\"The Song That Goes Like This\"). Nel bel mezzo della baldoria per\u00f2 vengono contattati da Dio (voce registrata di John Cleese nell'allestimento di Broadway, di Eric Idle in quello britannico, Claudio Insegno in quello italiano) che dice loro di trovare il Sacro Graal. Sollecitato dalla Dama del Lago (\"Find Your Grail\") i cavalieri si mettono in cammino. Viaggiano attraverso il paese finch\u00e9 non giungono ad un castello dove dei soldati francesi li respingono ad insulti. I cavalieri tentano di ingannare i francesi con un enorme coniglio di legno assomigliante al Cavallo di Troia, dimenticandosi tuttavia di entrarci dentro. Sconfitti, scappano mentre i francesi continuano a insultarli, scatenando ballerine di can-can e lanciando animali da pascolo (\"Run Away!\").\nAtto II.\nSir Robin e i suoi menestrelli seguono Art\u00f9 e Patsy in una foresta oscura, dove si separano. Art\u00f9 incontra i Cavalieri che dicono Ni, che richiedono un'aiuola fiorit\u00e0. Art\u00f9 si dispera perch\u00e9 non riesce a trovarne una, ma Patsy lo incoraggia cantando \"Always Look on the Bright Side of Life\". Casualmente riescono a recuperare l'aiuola fiorita.\nSir Robin, con i suoi menestrelli (\"Brave Sir Robin\"), incontra il Cavaliere Nero e fugge spaventato, Art\u00f9 raggiunge la scena, lo sconfigge tagliandogli braccia e gambe. I Cavalieri del Ni per\u00f2 richiedono che Art\u00f9 metta in scena un musical di Broadway. Sir Robin spiega al suo re di cosa si tratta, ma che \u00e8 necessario avere almeno un ebreo nel cast per avere successo (\"You Won't Succeed on Broadway\").\nMentre la Dama del Lago lamenta della sua scarsa presenza in scena (\"Diva's Lament (Whatevere Happened to My Part?)\"), Sir Lancillotto riceve una lettera da, secondo lui, una damigella in pericolo. La damigella \u00e8 in realt\u00e0 un imbarazzante, non attraente, effeminato giovane Principe di nome Herbert (\"Who Are You?\"/\"Here Are You\") il cui padre arrogante, detrattore della musica, il Re del Castello nella Palude, lo aveva costretto a sposarsi contro la sua volont\u00e0. Mentre Herbert chiede a Lancillotto di aiutarlo a scappare, il Re del Castello nella Palude taglia la corda alla quale Herbert si era aggrappato per fuggire, lasciandolo morire. Il principe viene salvato all'ultimo secondo dallo scudiero di Lancillotto, Concord. Il cavaliere, dopo aver difeso nuovamente il principe dalla crudelt\u00e0 del padre, si dichiara omosessuale con un numero musicale (\"His Name Is Lancelot\").\nArt\u00f9 comincia a perdere le speranze sul fatto di trovare degli ebrei per mettere in scena un musical e si lamenta dicendo di essere solo, anche se Patsy lo ha seguito tutto il tempo (\"I'm All Alone\"). Appare la Dama del Lago e gli dice che lui e gli altri cavalieri sono sempre stati in un musical. Anche Patsy rivela di essere mezzo ebreo, ma non lo disse mai ad Art\u00f9 perch\u00e9 \"non \u00e8 il genere di cosa da dire a un cristiano armato\". Per completare il musical Art\u00f9 ora deve solo trovare il Graal e sposare qualcuno. Decide quindi che sposer\u00e0 la Dama del Lago dopo aver trovato il Graal (\"Twice In Every Show\").\nDopo aver riunito tutti i suoi cavalieri, Art\u00f9 incontra Tim il mago (Luigino nell'edizione italiana), che li avverte del pericolo di un coniglio malvagio. Quando il coniglio decapita la testa di uno dei cavalieri, Art\u00f9 usa la Granata Sacra di Antiochia contro di lui, facendolo esplodere e scoprendo che in realt\u00e0 era una marionetta comandata da un burattinaio. Un enorme blocco di marmo mostra una combinazione di lettere e numeri. Su suggerimento di Dio, Art\u00f9 si rende conto che le lettere e i numeri si riferiscono a uno dei posti del pubblico. Il Graal viene trovato sotto la sedia dello spettatore e quest'ultimo viene premiato con un piccolo trofeo e una foto (\"The Holy Grail\"). Art\u00f9 sposa la Dama del Lago, che rivela a tutti che il suo nome \u00e8 Ginevra, Lancillotto sposa Herbert e Sir Robin decide di seguire la carriera di attore di musical. (\"Act 2 Finale\"/\"Always Look on the Bright Side of the Life\").\nPersonaggi.\nAltri.\nIn riferimento al film, dove sette attori interpretavano la maggioranza delle parti maschili (e anche alcune femminili), diversi attori interpretano pi\u00f9 di una parte, talvolta anche lasciando la scena con una scusa per rientrare come un altro personaggio.\nSia nella produzione di Broadway che in quella italiana vengono interpretati dallo stesso attore:\nNumeri musicali.\nAtto I\nAtto II"}
{"id": "749226", "revid": "339392", "url": "https://it.wikipedia.org/wiki?curid=749226", "title": "Uomini", "text": ""}
{"id": "749228", "revid": "1442080", "url": "https://it.wikipedia.org/wiki?curid=749228", "title": "Francesco Romano", "text": "Carriera.\nGiocatore.\nClub.\nTrasferitosi ancora giovanissimo con la famiglia a Reggio Emilia, debutt\u00f2 in serie C con la a soli diciassette anni.\nSu segnalazione di Edmondo Fabbri fu ingaggiato dal Milan, squadra con la quale disput\u00f2 quattro campionati; e fu ceduto alla nel 1983, club con il quale sfior\u00f2 la promozione in Serie A.\nNell'ottobre 1986 passa al Napoli allenato da Ottavio Bianchi, per 2,1 miliardi di lire; la squadra a fine stagione conquista il primo scudetto della storia.\nNel 1989 si trasfer\u00ec al per due stagioni, poi al per ulteriori due stagioni. Dopo una stagione nuovamente alla Triestina e chiuse la carriera nel 1995 con la maglia del Palazzolo.\nNazionale.\nIn Nazionale fu tra i convocati di Azeglio Vicini per il in Germania Ovest, ma non fu mai utilizzato.\nTra le presenze nelle altre selezioni nazionali, figurano la U-21 (esordio il 12 novembre 1981) e l'Olimpica allenata da Dino Zoff (esordio il 14 gennaio 1987 a Patrasso contro la pari categoria della Grecia).\nProcuratore sportivo.\nAppesi gli scarpini al chiodo, intraprende la carriera di procuratore sportivo.\nFa parte dell'IFA di Giuseppe Bonetto, che cura gli interessi di molti calciatori professionisti."}
{"id": "749229", "revid": "108430052", "url": "https://it.wikipedia.org/wiki?curid=749229", "title": "Mesocarpo", "text": "Il mesocarpo costituisce la parte intermedia del frutto comunemente chiamata polpa quando si tratta di frutti carnosi. Deriva dalla trasformazione del parenchima della parete dell'ovario. Il tessuto che lo compone \u00e8 definito parenchimatico. Nelle drupe \u00e8 detta \"sarcocarpo\" , negli esperidi si chiama invece pi\u00f9 specificamente \"albedo\"."}
{"id": "749230", "revid": "290948", "url": "https://it.wikipedia.org/wiki?curid=749230", "title": "Decantazione", "text": ""}
{"id": "749232", "revid": "124435145", "url": "https://it.wikipedia.org/wiki?curid=749232", "title": "Sansa di olive", "text": "La sansa di olive \u00e8 un sottoprodotto del processo di estrazione dell'olio di oliva composto dalle buccette, dai residui della polpa e dai frammenti di nocciolino.\nLa sansa \u00e8 riciclata nell'industria agroalimentare per l'estrazione di un olio alimentare grazie alla frazione lipidica contenuta nei semi delle olive. Il processo di estrazione si attua per mezzo di solvente nel sansificio. I costi di trasporto, la produzione di sanse ad alto tenore in acqua ottenute dall'estrazione per centrifugazione, il limitato interesse del mercato nei confronti dell'olio di sansa e di olive hanno ridotto la remunerativit\u00e0 di questo prodotto, perci\u00f2 in molti oleifici si tende attualmente a considerare utilizzi alternativi quali, ad esempio, l'uso come combustibile in caldaie a biomassa o per alimentare processi di fermentazione anaerobica per la produzione di biogas, in combinazione con altri residui fermentescibili.\nUtilizzi.\nGli utilizzi principali che pu\u00f2 avere la sansa sono i seguenti:\nLa separazione del nocciolino permette di ottenere un ammendante qualitativamente migliore, con un rapporto carbonio/azoto pi\u00f9 basso per il minore tenore in polisaccaridi strutturali e in lignina.\nIl nocciolino puro si presenta come un ottimo combustibile, di facile impiego e dotato di un elevato potere calorico, da usare in alternativa al legno in pellet per bruciatori e stufe. \u00c8 utilizzato all'interno dell'oleificio nel riscaldamento dell'acqua impiegata per la gramolatura oppure immesso nel mercato come succedaneo del legno in pellet. Attualmente il prezzo di mercato \u00e8 circa la met\u00e0 rispetto a quello del pellet, sebbene le prestazioni siano simili (potere calorifico inferiore del nocciolino d'oliva vergine umido: 4.166 Kcal/kg), generalmente il nocciolino vergine si trova in commercio con umidit\u00e0 del 30/40% in peso, che tende a vanificare la differenza di prezzo.\nProduzione.\nSono disponibili macchine per il trattamento delle sanse che separano l'acqua, le buccette e la polpa dal nocciolino. Questo trattamento permette di ottimizzare l'uso del sottoprodotto.\nIl nocciolino pu\u00f2 essere facilmente separato dalla sansa (soprattutto se umida) tramite una semplice macchina centrifuga, che restituisce nocciolino secco e polpa. Sempre all'interno del frantoio, la polpa pu\u00f2 essere ulteriormente sottoposta a un processo di estrazione meccanico.\nDopo la seconda estrazione, o ripasso, la sansa percorre il medesimo processo della pasta delle olive permettendo l'estrazione di olio di ripasso con qualit\u00e0 superiori a quelle dell'estrazione chimica da sansificio (simili all'extravergine se fatto in contemporanea alla prima estrazione) e con un valore economico superiore. Il ripasso pu\u00f2 essere realizzato sia a 3 sia a 2 fasi, a seconda dell'utilizzo della sansa ripassata (vendita al sansificio o spandimento). L'enorme vantaggio consiste nella trasformazione dei rifiuti oleari in preziose risorse e nella possibilit\u00e0 di far lavorare tutti i frantoi a due fasi in prima estrazione e risparmiare acqua ed energia."}
{"id": "749237", "revid": "819238", "url": "https://it.wikipedia.org/wiki?curid=749237", "title": "Blocco ferroviario", "text": "L'espressione blocco ferroviario definisce un regime di circolazione ampiamente diffuso nel traffico ferroviario.\nL'insieme di norme e di dispositivi che costituiscono un cosiddetto \"regime di blocco\" si basa di massima sulla suddivisione di un percorso ferroviario in brevi tratte chiamate \"sezioni di blocco\" che, salvo deroghe al regime, possono contenere un solo treno alla volta. La possibilit\u00e0 di accedere a ciascuna tratta \u00e8 condizionata dall'aspetto di un segnale fornito all'inizio della tratta (a sua volta tipicamente preceduto da un segnale di avviso posto a debita distanza), il quale segnale \u00e8 subordinato alla presenza o meno di veicoli sulla tratta che delimita, realizzando cos\u00ec di fatto un sistema per distanziare i treni (o pi\u00f9 in generale \"proteggerli\" gli uni dagli altri) non condizionato dalla visuale dei conducenti.\nTipologie.\nIn campo tecnico si fa talvolta distinzione (storica) tra i primitivi sistemi a \"blocco rigido\", in cui vale pedissequamente quanto detto, e a \"blocco elastico\" in cui, con l'introduzione di segnali di blocco permissivi, in loro presenza i principi di cui sopra possono essere derogati se il singolo treno procede in regime di marcia a vista e quindi a velocit\u00e0 ridotta: in tal caso si pu\u00f2 proseguire oltre la tratta anche senza il consenso del segnale e tale possibilit\u00e0, oltre ad essere utile in caso di guasti dei segnali, in certe situazioni viene sfruttata anche ordinariamente (nell'ultima fase di marcia del treno prima di un arresto o nell'avvicinamento ad un altro treno che precede) al fine di ridurre perditempi (tipicamente nei servizi urbani, e comunque in condizioni di buona visibilit\u00e0 e sezioni di blocco molto corte).\nRiguardo alle tecnologie ed alle procedure per implementare i sistemi di blocco, si distinguono generalmente vari tipi di blocco ferroviario.\nParticolari linee a traffico limitato, generalmente diramazioni terminali, possono non essere dotate di sistemi di blocco lungo la tratta in quanto sono esercitate a spola con un solo treno ad impegnare la linea, quantunque anche in questo sistema di esercizio siano in generale previste funzioni di blocco manuale od automatico in almeno una estremit\u00e0 della linea."}
{"id": "749239", "revid": "54253", "url": "https://it.wikipedia.org/wiki?curid=749239", "title": "Yoshikazu Yasuhiko", "text": "Biografia.\nGli esordi e il sodalizio con Tomino.\nAbbandonati gli studi presso l'Universit\u00e0 di Hirosaki, nel 1970 inizia a collaborare con la Mushi Production di Osamu Tezuka come assistente animatore dell'allora sconosciuto Yoshiyuki Tomino e nel 1971 debutta come character designer nella serie \"Jane e Micci\". Dopo circa tre anni, consolidato il rapporto artistico con Tomino, lo segue e passa a collaborare con un piccolo studio indipendente, appena fondato dallo stesso Tomino insieme ad altri professionisti fuoriusciti dalla Mushi, la Nippon Sunrise, poi Sunrise. La sua prima direzione dell'animazione \u00e8 del 1975 nella serie \"Y\u016bsha Raideen\", sempre della Sunrise, con cui inizia il fortunato ciclo robotico di Tomino. Tra il 1976 ed il 1979, infatti, realizzer\u00e0 insieme a lui le serie di \"Combattler V\", \"Zambot 3\" ed infine \"Mobile Suit Gundam\", di cui cura il character design.\nDagli anime ai manga.\nNel 1981 ottiene il premio Seiun come miglior artista. Negli anni ottanta dirige diverse opere tra serie TV, OAV e lungometraggi, tra i quali si distinguono i film \"Crusher Joe\", \"Arion\" e \"Venus Wars\", gli ultimi due dei quali sono tratti da suoi fumetti: dal 1986, infatti, Yas ha iniziato a dedicarsi intensamente all'attivit\u00e0 di \"mangaka\". Nel 1991 torna a collaborare con Tomino firmando il character design del lungometraggio \"Mobile Suit Gundam F91\" e l'anno seguente riceve il Nippon mangaka kyokai, l'ambito premio dell'associazione dei \"mangaka\" giapponesi. Nel 1995 crea il character design dell'OAV \"Super Atragon\", \"spin-off\" del celebre film dal vivo di Ishir\u014d Honda \"Atragon\" del 1968.\nSebbene il suo approccio innovativo al character design abbia ispirato molti artisti successivi, nell'ultimo decennio la sua attivit\u00e0 nel campo dell'animazione si \u00e8 molto ridotta a vantaggio di quella come autore di manga, che lo vede ormai affermato sulla scena nipponica ed internazionale, soprattutto grazie ai corposi volumi dedicati a famosi personaggi storici, come \"Giovanna d'Arco\", \"Ges\u00f9\" e \"Alessandro Magno\", ed al manga seriale \"Gundam Origini\". \u00c8 anche apprezzato come scrittore e come illustratore di opere di fantascienza, tra cui la recente light novel \"Mobile Suit Gundam Unicorn\" di Harutoshi Fukui, dal quale \u00e8 stato successivamente tratto un OAV. Nel 2000 ha ricevuto il Media Arts Festival Award for Excellence per il fumetto \"\u014cd\u014d no inu\". Tra il 2004 ed il 2006 \u00e8 tornato all'animazione come character designer della trilogia cinematografica di \"Mobile Suit Z Gundam: A new translation\" di Yoshiyuki Tomino, \"remake\" per il grande schermo della vecchia serie TV \"Mobile Suit Z Gundam\", cui aveva gi\u00e0 contribuito nel 1985. Dal 2006 \u00e8 anche professore presso l'Universit\u00e0 di Arte e Tecnica di K\u014dbe."}
{"id": "749241", "revid": "17654", "url": "https://it.wikipedia.org/wiki?curid=749241", "title": "Las Fallas", "text": ""}
{"id": "749242", "revid": "17654", "url": "https://it.wikipedia.org/wiki?curid=749242", "title": "Falles", "text": ""}
{"id": "749243", "revid": "17654", "url": "https://it.wikipedia.org/wiki?curid=749243", "title": "Lago Volsinio", "text": ""}
{"id": "749244", "revid": "11215", "url": "https://it.wikipedia.org/wiki?curid=749244", "title": "Pat Rafter", "text": ""}
{"id": "749245", "revid": "125682373", "url": "https://it.wikipedia.org/wiki?curid=749245", "title": "Mistra", "text": "Mistra o Mistr\u00e0 (, \"\u039c\u03c5\u03b6\u03b7\u03b8\u03c1\u03ac\u03c2\", \"Mizithras\" o \"Myzithras\" nella cronaca di Morea) \u00e8 un ex comune della Grecia nella periferia del Peloponneso di 4.608 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Sparta.\nEra una citt\u00e0 fortificata nel Peloponneso meridionale (chiamato nel medioevo Morea), alle pendici del monte Taigeto, vicino all'antica Sparta. Dista circa 8\u00a0km dalla moderna citt\u00e0 di Sparta.\nFu la capitale del Despotato bizantino di Morea.\nStoria.\nNel 1249, Mistr\u00e0 divenne sede del principato latino di Acaia, creato nel 1205 dopo la conquista di Costantinopoli da parte dei crociati nel corso della Quarta crociata. Il principe Guglielmo II di Villehardouin, pronipote dello storico della Quarta crociata, Goffredo di Villehardouin, vi costru\u00ec un palazzo.\nNel 1259 Mistr\u00e0 fu ceduta dai latini insieme ad altre piazzeforti, come riscatto per Guglielmo II, che era stato catturato nella battaglia di Pelagonia. L'imperatore bizantino Michele VIII Paleologo, fece della citt\u00e0 la sede del Despotato di Morea. Rimase la capitale del despotato, sotto il controllo dei parenti dell'imperatore, sebbene i veneziani controllassero la costa e le isole. Mistr\u00e0 e il resto della Morea conobbero una certa prosperit\u00e0, se comparata alla situazione del resto dell'Impero bizantino nel 1261. Sotto il despota Teodoro, Mistr\u00e0 divenne la seconda citt\u00e0 pi\u00f9 importante dell'impero dopo Costantinopoli e il palazzo di Guglielmo II divenne la seconda residenza imperiale.\nMistr\u00e0 fu anche l'ultimo centro di erudizione bizantina: qui infatti visse il filosofo neoplatonico Giorgio Gemisto Pletone fino alla morte, avvenuta nel 1452, che ebbe un ruolo importante anche nella riscoperta umanistica del patrimonio paleogreco, specialmente dopo aver accompagnato l'imperatore Giovanni VIII Paleologo a Firenze nel 1439.\nL'ultimo imperatore bizantino, Costantino XI Paleologo (che venne ucciso durante la presa di Costantinopoli da parte dei Turchi ottomani nel 1453), era stato in precedenza despota di Mistr\u00e0. Demetrio Paleologo, ultimo despota di Morea, si arrese e consegn\u00f2 la citt\u00e0 al sultano ottomano Maometto II nel 1460. I veneziani conquistarono Mistr\u00e0 nel 1687 e la tennero fino al 1715. Nuovamente riconquistata dai turchi, rimase nelle loro mani fino al 1832, quando fu abbandonata allorch\u00e9 Ottone I di Grecia decise di ricostruire l'antica citt\u00e0 di Sparta. Mistr\u00e0 si spopol\u00f2 lentamente e tuttora \u00e8 abitata da non pi\u00f9 di 1.500 persone (4.000 nell'intero territorio comunale).\nNel 1989 Mistr\u00e0, oggi monumento nazionale greco e m\u00e8ta di visite turistiche, \u00e8 stata dichiarata patrimonio dell'umanit\u00e0 dall'UNESCO."}
{"id": "749246", "revid": "124787158", "url": "https://it.wikipedia.org/wiki?curid=749246", "title": "Recanati", "text": "Recanati \u00e8 un comune italiano di abitanti della provincia di Macerata nelle Marche.\nGeografia fisica.\nRecanati sorge sulla cima di un colle, la cui cresta tortuosa \u00e8 quasi pianeggiante, a 293 m s.l.m., tra le valli dei fiumi Potenza e Musone. Dista circa 20\u00a0km dal capoluogo Macerata, 8\u00a0km da Loreto e poco meno di 40\u00a0km da Ancona.\nIl mare Adriatico, oltre il quale quando l'aria \u00e8 chiara si vedono i monti della Dalmazia, \u00e8 a una decina di chilometri a est della citt\u00e0. In direzione nord \u00e8 visibile il monte Conero che si perde nelle acque e dagli altri lati della citt\u00e0, non chiusa n\u00e9 limitata da prossime elevazioni, sono visibili le cime degli Appennini. Le cime dei monti Sibillini con il monte Vettore e pi\u00f9 su il monte San Vicino, lo Strega e il Catria sono ben visibili.\nCome altri centri marchigiani, anche Recanati \u00e8 la tipica \"citt\u00e0 balcone\" per l'ampio panorama che vi si scorge: citt\u00e0 e borgate sono sparse in gran numero nell'ampia distesa, tra piani, valli e colline.\nStoria.\nOrigini e fondazione di Recanati.\nDell'origine del primo centro abitato di Recanati non si hanno notizie certe.\nSicuramente i territori circostanti furono abitati gi\u00e0 in epoca preistorica dalla popolazione dei Piceni, diffusi nella regione.\nIn epoca romana, lungo la valle del fiume Potenza, allora navigabile, sorsero due importanti citt\u00e0: \"Potentia\", in corrispondenza della foce e \"Helvia Recina\", anche detta Ricina, verso l'interno.\nA causa dell'invasione dei Goti condotta da Radagaiso intorno al 406 d.C., che misero a ferro e a fuoco la zona, la popolazione cerc\u00f2 rifugio sulle colline. Si ritiene che tanto Recanati quanto Macerata debbano la loro origine a quell'antica citt\u00e0. Il nome Recanati, in latino \"Recinetum\" e \"Ricinetum\", indica anch'esso la derivazione della citt\u00e0 da Ricina.\nRecanati poi si and\u00f2 a poco a poco formando con la riunione di alcuni piccoli luoghi posti sullo stesso colle: il castello di Monte Morello, il castello di San Vito, altrimenti detto Borgo di Muzio, il castello di Monte Volpino e il borgo di Castelnuovo, borgo che in origine sembra si chiamasse Castello dei Ricinati.\nRecanati fra basso Medioevo e l'et\u00e0 dei comuni.\nNel XII secolo, sorto il dissidio tra la Chiesa e Federico Barbarossa, Recanati respinse il governo dei Conti che appoggiavano l'Imperatore ed elesse i consoli. La citt\u00e0 divent\u00f2 un Libero Comune. Fu amministrata dai consoli fino al 1203, poi adott\u00f2 il sistema dei Podest\u00e0.\nNel 1228 Federico II di Svevia, favorito dai ghibellini, fece guerra al Papa. Recanati, in genere fedele al Papato, scelse di stare con Federico II. Per questo nel 1229 Recanati ottenne dall'imperatore Federico II la propriet\u00e0 di tutto il litorale, dal fiume Potenza all'Aspio, con la facolt\u00e0 di edificare un porto (Porto Recanati).\nBen presto per\u00f2 i recanatesi tornarono dalla parte del papato.\nNel 1239, riaccesosi il dissidio fra il Papa e l'Imperatore, Recanati, unico tra i comuni circostanti a essere rimasto fedele al papato, diede ospitalit\u00e0 al Vescovo di Osimo Rinaldo, ai Duchi guelfi e ai Legati Pontifici, costretti alla fuga dalle vessazioni dei ghibellini. Nel 1240, papa Gregorio IX lev\u00f2 a Osimo il titolo di Citt\u00e0 e sede vescovile, riducendolo a condizione di villa e contemporaneamente dichiar\u00f2 citt\u00e0 il castello di Recanati e lo decor\u00f2 con la cattedrale episcopale di San Flaviano.\nIl 1296 segn\u00f2 un'epoca importantissima. In quest'anno infatti si manifest\u00f2 che la cappella venerata dentro la chiesa di Loreto, a quel tempo territorio recanatese, era la Santa casa di Nazaret, portata dagli angeli dalla Palestina.\nScrive Monaldo Leopardi nei suoi annali: \"\"Il secolo decimoquarto sorgeva torbido e minaccioso come aveva gi\u00e0 tramontato il secolo precedente, e in molte comuni della Marca si vedevano preludi di novit\u00e0 e apparecchiamenti di guerra. Questi segni apparivano principalmente in Ancona, Fermo, Iesi, Camerino, Cagli, Fano, Osimo e Recanati\". Fra questi paesi infatti non mancavano discordie che spesso portavano a scontri, a guerre e a lunghi assedi. Per questo nel 1301 il rettore della Marca Piero Caetani fece pubblicare una costituzione che \"intimava di non fare sedizione, esercito, cavalcata ne verun'altra mossa\"\", pena forti sanzioni. Nonostante questo negli anni a venire gli scontri furono numerosi e cruenti.\nGli anni dal 1311 al 1315 furono fra i pi\u00f9 lugubri della storia recanatese. Le fazioni dei guelfi e dei ghibellini ardevano in citt\u00e0 sempre con maggior fuoco. Recanati, storicamente legata alla parte guelfa, aveva nel Vescovo Federico e nella sua famiglia un forte sostenitore di quella parte, suscitando gelosia e acredine nell'altra parte. Cos\u00ec nel 1312 alcuni nobili ghibellini recanatesi, sostenuti dal podest\u00e0, dai magistrati e da molti consiglieri, assalirono le propriet\u00e0 del Vescovo saccheggiandole. La Curia generale cit\u00f2 a comparire il Comune e le persone coinvolte, condannandoli al pagamento di \"mille lire di ravennati\", causando cos\u00ec nuovi tumulti. La citt\u00e0 cadde in mano ghibellina e vi rimase per due anni resistendo ai diversi assedi, finch\u00e9 Giovanni XXII mand\u00f2 da Avignone un monito; il rettore della Marca, Amelio di Lautrec, mand\u00f2 suo cugino Ponzio Arnaldo con ingenti forze, costringendo i ghibellini alla resa. Tutto sembrava tornato alla pace quando scoppi\u00f2 la congiura: nella notte furono introdotti uomini armati di Osimo, comandati da Lippaccio e Andrea Guzzolini. Sopraffatto il Marchese, fecero prima strage del suo esercito, poi trucidarono i capi guelfi e le loro famiglie, senza risparmiare donne e bambini. Il Vescovo e il clero furono cacciati e chiunque fosse ligio al Papa fu carcerato.\nIl 2 febbraio 1316 Stefano Colonna, capo della Lega degli Amici, fondata nel 1308 dai ghibellini della Romagna e del Piceno, ottenne il perdono da parte di Giovanni XXII per aver tentato di conquistare la citt\u00e0. Nonostante ci\u00f2 nei mesi seguenti i ghibellini si scontrarono nuovamente con i guelfi. Quindi Giovanni XXII chiese loro di sottomettersi al potere papale ma essi non accettarono. Cos\u00ec il papa, dopo aver inviato soldati che furono sconfitti, scomunic\u00f2 i podest\u00e0 e trasfer\u00ec la sede vescovile a Macerata. L'8 dicembre 1321 Giovanni XXII band\u00ec una crociata contro i ribelli ghibellini concedendo a chi vi partecipasse le stesse indulgenze elargite ai pellegrini in Terra Santa. Molti accorsero all'invito del pontefice, specialmente della Toscana, e si venne a costruire un forte esercito. Nei primi mesi del 1322, sotto il comando di Fulcieri de Calboli l\u2019esercito guelfo pose l\u2019assedio a Recanati e ne devast\u00f2 il territorio. I ghibellini attendevano gli aiuti promessi da Federico da Montefeltro ma, giunta la notizia della sua morte, fuggirono dalla citt\u00e0 che si arrese al marchese Amelio di Lautrec. Pochi giorni dopo si dettero alla fuga anche i capi ghibellini recanatesi. Liberata la citt\u00e0 dai ghibellini, i capi della parte guelfa mandarono ambasciatori a Macerata per fare atto di sottomissione ad Amelio e consegnare le chiavi di Recanati.\nIl 15 maggio 1322 i guelfi recanatesi fecero il loro ingresso pacifico a Macerata ma Amelio, per vendicare l\u2019uccisione del nipote e dei suoi compagni nel precedente scontro, ordin\u00f2 l\u2019incendio e la devastazione della citt\u00e0 e distrusse le fortificazioni, le case dei capi ghibellini e il Palazzo dei Priori. Nonostante la gravit\u00e0 dei danni, Recanati seguit\u00f2 a essere uno dei comuni pi\u00f9 importanti della provincia. Nel 1324 termina la guerra tra Amelio e Recanati, si auspicava un periodo di concordia per riparare ai danni subiti. Il 29 giugno 1326 i ghibellini guidati dai nobili recanatesi, assalirono il palazzo del Comune tentando di uccidere il Podest\u00e0 e di far sollevare il popolo. Ma il piano fall\u00ec e gli organizzatori della rivolta furono presi e impiccati. Negli anni successivi i Recanatesi si mantennero fedeli al pontefice Giovanni XXII e al vescovo Francesco de\u2019 Silvestri di Cingoli, il quale aveva l\u2019incarico di pacificare la regione e di perdonare i ribelli. In cambio dell\u2019assoluzione il vescovo Francesco de\u2019 Silvestri impose una multa di tremila fiorini e la consegna di dodici ostaggi al mese. La Sede Vescovile fu restituita solo nel 1354\nNel 1393 Bonifacio IX concesse alla Citt\u00e0 la facolt\u00e0 di battere moneta in rame, argento e oro, da ritenersi valida in tutto lo Stato.\nIl 13 settembre 1405 il Consiglio Comunale approvava una raccolta ordinata delle Costituzioni, Statuti e Ordinamenti della Citt\u00e0 di Recanati divisa in quattro libri stampati col titolo: \"Diritti municipali, o Statuti dell'illustre Citt\u00e0 di Recanati\". Questi statuti furono chiesti dalla Citt\u00e0 di Firenze come modello per la costituzione di un proprio corpo giuridico. La Repubblica di Recanati fu insignita del titolo di \"Justissima Civitas\" dai Priori del Comune di Firenze.\nNel 1415 Papa Gregorio XII lascia il pontificato per consentire la conclusione dello scisma d'occidente e viene a vivere a Recanati quale legato e vicario perpetuo per la Marca. Nel mese di ottobre del 1417 mor\u00ec. Fu sepolto nella cattedrale recanatese di San Flaviano, in cui riposano tuttora le sue ceneri. Fu l'ultimo papa a non essere sepolto a Roma.\nRecanati fra Rinascimento ed et\u00e0 moderna.\nNel 1422, Papa Martino V ordin\u00f2 che nella gi\u00e0 celebre fiera annuale che si svolgeva a Recanati, i mercanti, le merci e i concorrenti, avessero libero e sicuro accesso. Questo rafforz\u00f2 notevolmente la fiera che contribu\u00ec in modo sensibile allo sviluppo economico della citt\u00e0, consentendo di intrecciare relazioni diplomatiche coi principali centri italiani ed europei. Per due secoli Recanati ebbe un ruolo di rilievo negli scambi commerciali dell'Adriatico; nel corso degli anni vi giunsero uomini di lettere, come l'umanista Antonio Bonfini, giuristi, come Antonio da Cannara, e celebri pittori, quali Lorenzo Lotto, Guercino, Caravaggio, Sansovino, Luigi Vanvitelli.\nIn questo clima, nella met\u00e0 del Cinquecento, una famiglia di scultori, i Lombardi (Aurelio, Ludovico e Girolamo Lombardi), giunse dalla nativa Ferrara e Venezia per lavorare a Loreto e apr\u00ec la propria fonderia dietro la chiesa di San Vito. Col tempo Recanati divenne un importante centro fondiario. Altri si aggiunsero a loro: Tiburzio Vergelli di Camerino, Antonio Calcagni (padre di Michelangelo Calcagni,scultore), Sebastiano Sebastiani, Tarquinio e Pier Paolo Jacometti, Giovan Battista Vitali. Furono la scuola scultorea recanatese a dare il via alla tradizione di orafi e argentieri che da allora hanno lavorato sul territorio nei secoli successivi.\nIl 21 marzo 1456 la Beata Vergine apparve miracolosamente a una giovane albanese di nome Elena. Slavi e albanesi erano presenti in gran numero nelle campagne marchigiane, rifugiatisi qui per sfuggire ai predoni turchi nelle coste dalmate. Nel punto dell'apparizione fu costruita di l\u00ec a poco la chiesetta di Santa Maria delle Grazie. Nel 1586 Papa Sisto V elev\u00f2 a rango di citt\u00e0 il castello di Loreto, edificato intorno alla Chiesa di Santa Maria, fino ad allora territorio sotto la giurisdizione di Recanati. Per tutto il XVIII secolo Recanati dovette sopportare aggravi e fastidi per fornire foraggi e vettovaglie ora agli austriaci, poi agli spagnoli e ai francesi. Questo dur\u00f2 fino al Trattato di Aquisgrana (1748).\nRecanati nel Risorgimento.\nNel 1798 la citt\u00e0 sub\u00ec l'occupazione francese da parte delle truppe napoleoniche. La partecipazione ai moti risorgimentali del 1831 costa la vita al recanatese patriota della libert\u00e0 Vito Fedeli, chiuso in un carcere pontificio. Nel 1848 Giuseppe Garibaldi volle transitare nella citt\u00e0 di Giacomo Leopardi per soccorrere Roma, la capitale della Repubblica Romana, a cui Recanati apparteneva.\nNel 1860 l'annessione dello Stato della Chiesa al Regno d'Italia, in seguito alla battaglia di Castelfidardo, integr\u00f2 la storia del comune di Recanati alla storia dell'Italia moderna. Nel 1893 un tratto di litorale viene scorporato dal territorio comunale per costituire il nuovo comune di Porto Recanati.\nRecanati nell'epoca contemporanea.\nNel 1937 con R.D. n\u00ba 1335, convertito nella Legge 2255, viene istituito il Centro Nazionale di Studi Leopardiani, la cui sede era stata progettata da Guglielmo De Angelis d'Ossat. Nel 1968, il politico recanatese Giacomo Brodolini, eletto nelle file del PSI viene nominato Ministro del lavoro e della previdenza sociale nel secondo governo di Mariano Rumor (1968-1969). Da Ministro, introdusse fondamentali riforme nel mondo del lavoro: il superamento delle gabbie salariali, la ristrutturazione del sistema previdenziale e l'elaborazione dello Statuto dei lavoratori sono solo alcune delle iniziative di cui fu promotore.\nNel 1990 nasce il Premio Citt\u00e0 di Recanati, che poi prender\u00e0 il nome di Musicultura. Il Festival si impone come una delle pi\u00f9 importanti manifestazioni nazionali di musica d'autore. Nel 2005 il festival si trasferisce allo Sferisterio di Macerata Nel 2008 nasce a l\u2019\"Artika Festival\" che propone esposizioni di arte contemporanea, performance e concerti. Il festival, che propose artisti come Hernan Chavar, Nicola Alessandrini, Niba, Hotel Nuclear, 7/8 kili, Zapruder filmmakersgroup, Davide Savorani, Carloni &amp; Franceschetti, cess\u00f2 la sua attivit\u00e0 nel 2012. Il festival vide la presenza di musicisti come Turin Brakes, Dente, Bachi da pietra, Ronin, IOIOI, Il pan del diavolo, Above the tree, Der Feuerkreiner, OvO, Uochi Toki, Pitch, Bob Corn, Dadamatto. Nella letteratura fra gli altri sono stati ospitati Paolo Nori e Alessandro Bonino.\nMonumenti e luoghi d'interesse.\nArchitetture militari.\nLe porte di Recanati in tutto erano 14, e si conservano solo queste:\nSociet\u00e0.\nDialetto.\nIl dialetto recanatese (\"u reganatese\"), insieme anche ai vernacoli di Montefano, Filottrano e, pi\u00f9 all'interno, di Staffolo, Cupramontana e Serra San Quirico, fa parte di un piccolo gruppo di transizione (definibile come zona mista o \"grigia\") tra i dialetti della zona anconetana (o marchigiana centro-settentrionale) e quelli della zona maceratese-fermano-camerte (o marchigiana centro-meridionale), in quanto ospita influssi provenienti in egual misura da entrambe le aree. Si tratta di una parlata di classificazione incerta, al punto che dagli studiosi viene fatta rientrare indifferentemente tanto nell'uno tanto nell'altro gruppo: \u00e8 comunque evidente che, data la notevole ampiezza del territorio comunale, mentre nelle frazioni pi\u00f9 settentrionali, come Bagnolo, gli influssi anconetani sono predominanti, viceversa in quelle poste pi\u00f9 a sud, come Sambucheto, il dialetto acquisisce una chiara impronta maceratese.\nSi possono passare ad analizzare innanzitutto gli elementi di chiara derivazione anconetana: essi avvicinano il recanatese non tanto al dialetto del capoluogo marchigiano ma piuttosto a quello dei comuni limitrofi quali Loreto, Castelfidardo e Osimo, con cui Recanati, grazie alla vicinanza, ha sempre avuto notevoli scambi non solo commerciali ma anche linguistici, al punto che nella ex frazione di Porto Recanati, divenuta comune autonomo dalla fine del XIX secolo, gli influssi anconetani dominano nettamente, e la parlata locale \u00e8 di conseguenza iscrivibile nella famiglia anconetana in senso stretto. I tratti \"anconetani\" pi\u00f9 significativi sono:\nInvece tra gli aspetti che avvicinano il recanatese alla famiglia maceratese-fermano-camerte, vanno annoverati:\nInfine sono da ritenere forme tipiche esclusivamente di Recanati \"nu\u00e0/vu\u00e0 \"per \u201cnoi/voi\u201d, \"sopre \"per \u201csopra\u201d e \"sotta\" per \u201csotto\u201d, questi ultimi due fenomeni guizzanti anche altrove.\nIl lessico locale recanatese attinge anch'esso tanto dall'area anconetana quanto da quella maceratese. Eccone alcuni esempi: \"armango\"=almeno, \"bardascio\"=bambino, \"ciu\u00e9tta\"=civetta, \"der\u00e8to\"=dietro, \"fugaraccio\"=fal\u00f2, \"'gna\"=bisogna, \"igno\u2019\"=in gi\u00f9,\" j\u00f2ppa\"=zolla, \"lala\"=ala, \"minga\"=mica, \"n\u00e9gne\"=nevicare, \"pertegara\"=aratro, \"'rsumijo\"=fotografia, \"sbr\u00e9go\"=strappo, \"torcol\u00e9tto\"=rametto, \"v\u00e8spera\"=vespa, \"z\u00e9cchere\"=zecche.\nAnalogamente ci\u00f2 vale a proposito dei modi di dire:\" ciacca l'ajo\"=ben ti sta, \"de riffe o de raffe\"=in qualche maniera,\" \u00e8 como j\u00ec a curre c'u lebbre\"=\u00e8 una gara impari, \"j\u00ec a gatto mino\u2019\"=camminare carponi, \"mango pe' mele\"=nemmeno per sogno, \"e me' cojoni\"=per\u00f2, ci vorrebbe pure, \"pij\u00e0 gammo\u2019\"=prendere il sopravvento, \"sart\u00e0 u fosso\"=fare il salto di qualit\u00e0,\" secco rrabbito\"=magrissimo, \"voja de fadig\u00e0 sarteme addosso\"=detto di persona sfaticata.\nAncora, sono di seguito riportati alcuni proverbi tipici:\" \u2018A cerqua nun fa\u2019 i melaranci\"=ogni albero d\u00e0 il proprio frutto, ogni uomo d\u00e0 solo quel che ha, \"Mejo puzz\u00e0 de v\u00ec che d'ojo santo\"=meglio ubriachi che in fin di vita, \"Carta canta e villan dorme\"= lo scritto si fa sentire (cio\u00e8 fa prova), mentre il contadino dorme (nel senso che non pu\u00f2 farsi sentire, cio\u00e8 non ha voce in capitolo perch\u00e9 non sa scrivere), perci\u00f2 \u00e8 sempre indispensabile avere prove scritte perch\u00e9 le parole volano e non restano, \"Quanno u gallo canta da gajina, a casa va in ru\u00ecna\"=quando l'uomo fa la parte della donna (si lascia comandare), le cose in famiglia non vanno mai bene,\" Sant'Ant\u00f2 d'a barba bianga, se nun negne nun se magna\"=se a Sant'Antonio abbate (17 gennaio) non nevica non si ha cibo, \"Anno bisesto, anno funesto\"=l'anno bisestile \u00e8 pieno di contrariet\u00e0, \"D'istate u monte, d'inverno a fonte\"=per regolarsi sul tempo che far\u00e0, l'estate si guarda la montagna, d'inverno il mare, \"Scirocco, oggi tiro e dum\u00e0 scrocco\"=Oggi soffio e domani porto acqua.\nUno dei cittadini storicamente pi\u00f9 illustri di Recanati, Giacomo Leopardi, in una lettera allo scrittore piacentino Pietro Giordani del 30 maggio 1817, ebbe modo di segnalare i pregi della favella recanatese, soffermandosi in particolare sulla pronuncia: \"\u201cElla non pu\u00f2 figurarsi quanto sia bella. \u00c8 cos\u00ec piana e naturale e lontana da ogni ombra di affettazione, e non tiene punto n\u00e9 della leziosaggine toscana n\u00e9 della superbia romana, mentre basta uscir due passi dal suo territorio per accorgersi di una notabile differenza, la quale in pi\u00f9 luoghi pochissimo distanti, non che notabile \u00e8 somma\u201d.\"\nCultura.\nScuole.\nSono presenti sul territorio della citt\u00e0 di Recanati: 6 scuole materne o dell'infanzia, 6 scuole elementari o primarie, 2 circoli didattici (materna ed elementare), una scuola media o secondaria di I grado, il Liceo \"Giacomo Leopardi\" (che comprende gli indirizzi classico, scientifico, scientifico scienze applicate, linguistico, liceo delle scienze umane e liceo delle scienze umane indirizzo economico sociale) l'Istituto Tecnico Industriale \"Enrico Mattei\" (con specializzazioni di informatica, chimica, meccanica e telecomunicazioni), l'Istituto Professionale Industria e Artigianato \"F. Corradini\", l'Istituto Professionale per i Servizi Commerciali e Turistici \"V. Bonifazi\"\nEconomia.\nSul suo territorio hanno sede l'azienda iGuzzini, produttrice di apparecchi di illuminazione per interni ed esterni, l'azienda Clementoni, produttrice di giocattoli educativi e la fabbrica F.lli Guzzini che produce stampi in plastica.\nAmministrazione.\nStorici sindaci sono stati Luigi Flamini, negli anni '50, e Franco Foschi, dal 1960 al 1970.\nSport.\nSociet\u00e0 sportive.\nCalcio.\nCome nel resto d'Italia, il calcio \u00e8 la disciplina pi\u00f9 popolare e seguita.\nLa principale squadra di calcio locale \u00e8 l'Unione Sportiva Recanatese 1923 che milita in Serie D. Le altre squadre cittadine sono il CSI Recanati, l'Atletico Recanati e l'Europa Calcio, tutte e tre militanti in Terza Categoria.\nPallacanestro.\nA Recanati la pallacanestro \u00e8 uno sport molto radicato.\nIn citt\u00e0 hanno sede l'Unione Sportiva Basket Recanati, militante in Serie B, e l'Associazione Dilettantistica Pallacanestro Recanati, militante in Serie C."}
{"id": "749249", "revid": "1652635", "url": "https://it.wikipedia.org/wiki?curid=749249", "title": "Senago", "text": "Senago (\"Senagh\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nEtimologia.\nIl nome del luogo \u00e8 di origine germanica derivando dal longobardo \"snaida\", 'tacca incisa in un albero come segno di confine di una propriet\u00e0'. Incaricati della 'ticlatura aut snaida' erano i 'silvani' (&lt; lat.) e i 'wadelamnni' (germ.). Dunque \"Senago\" potrebbe significare 'luogo segnato da una snaida'.\nGeografia fisica.\nSenago \u00e8 situato circa 13 chilometri a nord ovest dal centro di Milano a un'altitudine di 169 m s.l.m.\nLa conformazione geologica del territorio comprende una parte a base fangosa con presenza di detriti sassosi, sabbia e ghiaia ed una parte a base argillosa ricca di ferro. Tale conformazione \u00e8 testimoniata dalla presenza sul territorio di cave di sabbia (ancora in funzione), sia delle cave di argilla (ormai dismesse ma comunque attive nell'importazione) per la produzione di laterizi.\nParte dei territori comunali sono inclusi nell'area del Parco delle Groane; inoltre il territorio comunale \u00e8 attraversato dal Canale Villoresi.\nNel territorio scorrono i torrenti Garbogera, Pudiga, Lombra, e Cisnara.\nConfina a nord con Limbiate, a sud con Bollate, a est con Paderno Dugnano, a ovest con Garbagnate Milanese e a nord-ovest con Cesate.\nStoria.\nIl toponimo Senago e quello della vicina localit\u00e0 Senaghino avrebbero origine romana (come ipotizzato anche dallo storico Dante Olivieri nel suo \"Dizionario di Toponomastica\"), anche se la zona, come quasi tutti i comuni adiacenti, fu abitata dai Celti ben prima dell'arrivo dei Romani. A favore di quest'ultima ipotesi c'\u00e8 l'epigrafe murata all'esterno di villa San Carlo Borromeo e datata 1814, che spiega il toponimo con \"sanus aer\" o \"sanus ager\", dove \"ager\" \u00e8 un tipico suffisso celtico.\nSenago fece parte del feudo di Desio e venne donato nel 1476 da Galeazzo Maria Sforza a Lucia Marliani.\nIn seguito pass\u00f2 a Tommaso Readino, ai Gallarati, al nobile Giovanni Manriquez e alla sua famiglia, cui appartenne dal 1580 al 1779, anno in cui l'investitura pass\u00f2 al marchese Pietro Secco Comneo. Nel 1771 contava 1201 abitanti. Il governo di Napoleone espanse molto il comune, che nel 1809 annesse Pinzano e nel 1811 incorpor\u00f2 Cassina Amata e Cassina Nuova, ma tali cambiamenti furono annullati dagli austriaci nel 1816.\nNel Seicento, il cardinale Federico Borromeo rilev\u00f2 una villa sul ciglio orientale dell'altopiano delle Groane e vi ospit\u00f2 alcuni seminaristi e teologi durante l'epidemia di peste del 1630. Il nobile prelato mor\u00ec nel 1631, troppo presto perch\u00e9 venissero svolti restauri radicali. Fu Gilberto IV Borromeo, divenuto in seguito vescovo di Novara e cardinale, a concepire la ristrutturazione della vecchia dimora patrizia.\nIl progetto iniziale, affidato a Filippo Cagnola, prevedeva una sostanziale trasformazione dell'antica struttura in un palazzo monumentale, incentrato su un cortile aperto a settentrione. Soltanto nel nostro secolo per\u00f2, i lavori vennero ultimati, con l'intervento degli architetti milanesi Fausto e Giuseppe Bagatti Valsecchi.\nMolte altre residenze signorili, dedicate allo svago e all'evasione dalla vita cittadina, sorsero nel XVII e XVIII secolo nei dintorni di Senago. Col tempo tali dimore diventarono il fulcro di una riorganizzazione del paesaggio agrario in grandi aziende padronali.\nAltre ville resistono ancora oggi all'usura del tempo:\nSociet\u00e0.\nEtnie e minoranze straniere.\nSecondo le statistiche ISTAT al 31 dicembre 2019 la popolazione straniera residente nel comune era di persone, pari al 8.15% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nLa localit\u00e0 Castelletto \u00e8 servita dalla tranvia Milano-Limbiate."}
{"id": "749253", "revid": "114570619", "url": "https://it.wikipedia.org/wiki?curid=749253", "title": "Foyer", "text": "Il foyer (; dal francese, \"caminetto, stufa, punto caldo\") \u00e8 il locale, adiacente a una sala teatrale o cinematografica, dove gli spettatori hanno la possibilit\u00e0 di intrattenersi prima e dopo lo spettacolo e durante le pause. In italiano lo stesso luogo si pu\u00f2 indicare anche col termine ridotto. \nI foyer, spesso vicini o parte integrante di bar o punti ricreativi, all'interno o subito adiacenti ai teatri, sono diventati veri e propri \"luoghi di incontro culturale\".\nNell'ambito dei servizi sociali il termine foyer indica una casa di accoglienza per senza tetto, che fornisce anche altri servizi di tipo sanitario, educativo o di aiuto e supporto psicologico.\nIn Francia con il termine foyer vengono anche indicate residenze comuni dove studenti o lavoratori vivono insieme. Esistono foyer destinati a persone dello stesso sesso o misti. Solitamente gli occupanti dormono in camere singole o multiple e condividono i luoghi ad uso comune, come cucina, bagni, biblioteca, lavanderia, ecc. Chi vive in un foyer paga un affitto mensile e rispetta regole ed orari stabiliti dal foyer."}
{"id": "749256", "revid": "17654", "url": "https://it.wikipedia.org/wiki?curid=749256", "title": "Salmone rosa", "text": ""}
{"id": "749257", "revid": "29229", "url": "https://it.wikipedia.org/wiki?curid=749257", "title": "Regime di blocco", "text": ""}
{"id": "749259", "revid": "1252157", "url": "https://it.wikipedia.org/wiki?curid=749259", "title": "Anche i ricchi piangono", "text": "Anche i ricchi piangono (\"Los ricos tambi\u00e9n lloran\") \u00e8 una telenovela messicana.\nProdotta nel 1979 dal network Televisa, vede come interprete principale Ver\u00f3nica Castro nel ruolo di Mariana Villareal.\nDescrizione.\nProdotta da Valent\u00edn Pimstein per la regia di Rafael Banquells, la telenovela \u00e8 tratta da un soggetto originale scritto dall'autrice cubana In\u00e9s Rodena per un dramma radiofonico, ed \u00e8 stata adattata per la televisione dalle autrici Mar\u00eda Zarattini Dan (per la prima parte) e Valeria Phillips (seconda parte).\nLa telenovela ottenne subito uno straordinario successo, tanto che venne prolungata integrando al soggetto iniziale, che ormai volgeva al termine, una seconda storia sempre a firma di In\u00e9s Rodena: nella serie questo passaggio \u00e8 ben visibile perch\u00e9 caratterizzato da un salto temporale di quasi vent'anni. In totale la telenovela \u00e8 composta da 248 episodi di 22 minuti ciascuno.\n\"Anche i ricchi piangono\" \u00e8 stata trasmessa in Italia per la prima volta nel 1983 da Rete A e in seguito da altre emittenti locali tra cui Telereporter, dal 1984 dal circuito Euro TV e da gennaio ad agosto del 1993 da Rete 4; l'ultimo passaggio televisivo a livello nazionale risale al 1996 sul circuito Odeon TV.\nIn Italia ebbe un tale successo che il titolo viene ancora oggi utilizzato in ambito giornalistico per indicare una situazione in cui personaggi dal livello di vita agiato devono affrontare problemi e difficolt\u00e0; spesso il tono \u00e8 ironico e le difficolt\u00e0 in cui si trovano tali personaggi riflettono problemi legati alla loro vita agiata (ad es. se devono pagare una multa salata per evasione fiscale). Nella trasmissione Drive-in il comico Gianfranco D'Angelo ne fece una parodia con protagonista Pippo Baudo e l'allora moglie Katia Ricciarelli ribattezzata \"Anche i Baudi piangono\".\nNella versione originale il tema principale \"Aprend\u00ed a llorar\" (\"Ho imparato a piangere\"), una canzone scritta da Lolita de la Colina, era interpretato dalla stessa Ver\u00f3nica Castro; per la sigla della versione italiana venne scelto il brano \"Come per magia\", cantata dal divo dei fotoromanzi Alex Damiani (per la sola trasmissione su Rete 4 fu invece utilizzata come sigla la canzone \"I giorni di una vita\", cantata da Michele Zarrillo).\nLa versione italiana (a cura della Sincronizzazione Elettronica Calpini &amp; C. srl di Roma) ha purtroppo sofferto di un adattamento molto approssimativo e poco aderente all'originale che per\u00f2 non ha impedito alla serie di avere ugualmente un grandissimo successo in Italia, dove la protagonista \u00e8 doppiata nella prima parte da Pinella Dragani e nella seconda da Silvia Pepitoni.\nTrama.\nLa protagonista \u00e8 Mariana Villareal, una giovane orfana di madre e cresciuta in campagna, priva d'istruzione; alla morte del padre, Mariana viene cacciata di casa dalla matrigna Irma, che s'impadronisce della fattoria e delle terre della famiglia Villareal. Mariana vaga per Citt\u00e0 del Messico in cerca di un amico di suo padre, Luis de la Parra, che a suo tempo le disse che avrebbe dovuto cercarlo qualora si fosse trovata in difficolt\u00e0; trovatane la casa, \u00e8 per\u00f2 respinta dalla cameriera, che la crede una mendicante. La ragazza \u00e8 sola al mondo, ma conosce un giovane che la conduce in una chiesa dove Padre Adri\u00e1n si occuper\u00e0 di lei.\nL'anziano e benestante Don Alberto Salvatierra conosce Mariana nella sacrestia e chiede a Padre Adri\u00e1n il permesso di occuparsi della ragazza. Cos\u00ec Mariana comincia a vivere in casa di Don Alberto e sua moglie Elena, che per\u00f2 non vede di buon occhio la ragazza che appare sporca e selvaggia. Mariana \u00e8 spaventata dal lusso che la circonda e ha molta soggezione per Donna Elena. In casa Salvatierra sembra per\u00f2 che Mariana viva serena, iniziando a ricevere l'istruzione che le era mancata; fino al giorno in cui torna da un lungo viaggio l'unico figlio dei Salvatierra, Luis Antonio ('Luis Alberto jr' nella versione originale): cinico e viziato, il giovane non sopporta la presenza di Mariana.\nEsther, cugina di Luis Antonio e invaghita di lui, escogita dei piani con Donna Elena per cacciare via per sempre la povera Mariana. Luis Antonio \u00e8 sempre pi\u00f9 attratto da Mariana, e con il passare del tempo arriva ad innamorarsene. Intanto Don Alberto riceve dei documenti da parte di un suo amico, proprio il Luis de la Parra che Mariana cercava in citt\u00e0, ma ignora che i documenti riguardino il testamento del padre della ragazza. Dopo una serata passata fuori, Luis Antonio torna a casa ubriaco ed Esther lo accompagna in camera approfittando della situazione e facendogli credere di aver passato la notte con lei. Luis Antonio \u00e8 convinto di non aver mai avuto un rapporto sessuale con la cugina, ma, nonostante ci\u00f2 e su costrizione dei genitori, la sposa. Esther rimane incinta e attribuisce la paternit\u00e0 al marito, quando in realt\u00e0 il figlio \u00e8 di Diego, suo amante.\nQuando muore l'amico di Don Alberto, si scopre che Mariana \u00e8 in realt\u00e0 molto ricca, avendo ereditato le terre e le propriet\u00e0 del padre; la ragazza studia e per dimenticare l'amore che prova per Luis Antonio si fidanza con Leonardo; Luis Antonio continua a dichiararle il proprio amore, ma Mariana sente di non poterlo ricambiare, vista la compromissione di Esther. Questa continua a tramare contro Mariana, aiutata dalla madre Ramona; ma la sorte sar\u00e0 nefasta per lei, poich\u00e9 morir\u00e0 poco dopo aver partorito. Fa in tempo a chiedere perdono a Mariana, affidandole la figlia neonata, che per\u00f2 non sopravviver\u00e0; da quel momento Ramona, sinceramente pentita, rimarr\u00e0 accanto a Mariana sino alla fine della vicenda.\nMariana ora \u00e8 libera di sposare Luis Antonio, al colmo della felicit\u00e0; dopo la luna di miele il giovane sposo deve partire per lavoro, ma per uno sciopero degli aeroporti torna a casa e trova Mariana, svenuta per un malore tra le braccia di Leonardo mentre il giovane le stava facendo gli auguri per il matrimonio con Luis Antonio. A quest'ultimo la scena pare tutt'altra, e credendo che Mariana e Leonardo siano amanti intima alla moglie di concedergli il divorzio. La giovane donna cade nella disperazione; poi scopre di aspettare un figlio, e parte per il Brasile, per comunicare a Luis Antonio che sta per diventare padre; ma questo la caccia bruscamente, convinto che il padre sia in realt\u00e0 Leonardo. Mariana torna a casa, finch\u00e9 arriva il giorno in cui deve partorire; riceve una lettera di Luis Antonio che conferma la richiesta di divorzio.\nMariana fugge di casa nella disperazione; ricoverata in ospedale, metter\u00e0 al mondo un bambino, ma verso di lui prover\u00e0 un senso di rifiuto, considerandolo ostacolo fra lei e Luis Antonio. Fuggir\u00e0 anche dall'ospedale, portando con s\u00e9 il neonato. Seduta sulla panchina di un parco incontra una venditrice di biglietti della lotteria, Rosa; la donna vezzeggia il piccolo, lo prende in braccio. Mariana freddamente le dice che pu\u00f2 tenerselo, che glielo regala, e si allontana, prima ancora che Rosa si riprenda dallo sconcerto. Uscita dallo stato confusionale, Mariana si rende conto del suo gesto e ne impazzisce; si ritrover\u00e0 in una clinica psichiatrica. Torna Luis Antonio e tra i due c'\u00e8 riconciliazione, ma Mariana rimarr\u00e0 dolorosamente segnata dalla perdita del figlio, e non smetter\u00e0 mai di cercarlo.\nPassano vent'anni e mentre Mar\u00edsabel, figlia adottiva di Mariana e Luis Antonio, \u00e8 cresciuta nel lusso di casa Salvatierra, Alberto vive in un povero quartiere della citt\u00e0, con la donna che crede sua madre. Un giorno Rosa ha un incidente e necessita di cure costose; il giovane si ritrova a tentare un furto proprio nella casa dei Salvatierra: Mariana convince Luis Antonio a non sporgere denuncia e comincia ad aiutare il giovane, evitandogli il carcere. Quando Mariana fa visita a Rosa la riconosce e scopre che Alberto \u00e8 suo figlio; comincer\u00e0 a mantenere il ragazzo e Rosa, comprer\u00e0 un alloggio, pagher\u00e0 gli studi del giovane. La donna intende rivelare al marito che questo \u00e8 il loro figlio, solo il giorno in cui il ragazzo sar\u00e0 una persona colta, affinch\u00e9 il padre non si vergogni di lui.\nMar\u00edsabel scopre che Mariana aiuta il giovane e crede che il ragazzo sia l'amante della madre; gli si avviciner\u00e0, tentando di scoprire cosa c'\u00e8 tra lui e sua madre. Quando i due giovani paiono innamorarsi, Mariana sente di dover raccontare la sua storia a Mar\u00edsabel; questa creder\u00e0 che Alberto sia suo fratello e lo sfuggir\u00e0, non sapendo di essere stata adottata. E intanto Joanna, la vera madre di Mar\u00edsabel, si fa viva in casa Salvatierra come maestra di danza e cos\u00ec comincia stare accanto alla propria figlia. Luis Antonio, sospettoso del comportamento di Mariana, ingaggia un investigatore, il quale conclude che Alberto \u00e8 l'amante di Mariana; Luis Antonio li sorprende e se ne va di casa.\nMariana dovr\u00e0 lottare da sola fino al momento in cui \u00e8 costretta a rivelare ad Alberto che \u00e8 lei la sua vera madre; ma anche Mar\u00edsabel scopre la verit\u00e0 sulla sua nascita, e cos\u00ec pu\u00f2 amare senza paura Alberto. Luis Antonio una sera irrompe in casa di Mariana; Alberto ha appena scoperto di essere figlio dei Salvatierra e rimane sconvolto quando suo padre tira fuori una pistola dalla tasca e minaccia di uccidere lui e Mariana, che continua a credere amanti. Solo allora Mariana grida al marito che Alberto \u00e8 suo figlio: Luis Antonio chieder\u00e0 perdono a Mariana e cos\u00ec si giunger\u00e0 al lieto fine della vicenda."}
{"id": "749264", "revid": "19933", "url": "https://it.wikipedia.org/wiki?curid=749264", "title": "Relativismo etico", "text": ""}
{"id": "749265", "revid": "729019", "url": "https://it.wikipedia.org/wiki?curid=749265", "title": "Skjoldungen", "text": "Skjoldungen \u00e8 una isola della Groenlandia. \u00c8 situata nella Costa di Re Federico VI; appartiene al comune di Sermersooq.\nQui si possono facilmente avvistare foche artiche, trichechi e uccelli artici con il trekking.\nQoornoq \u00e8 un antico insediamento Thule che si affaccia sul fiordo occidentale che sbocca nell'Oceano Atlantico."}
{"id": "749267", "revid": "819238", "url": "https://it.wikipedia.org/wiki?curid=749267", "title": "Circuito di binario", "text": "Il circuito di binario, in gergo CdB, \u00e8 uno degli elementi costituivi degli impianti di sicurezza ferroviaria (IS) delle linee e delle stazioni ferroviarie. Esso segnala la presenza di treni (o anche di un solo asse, purch\u00e9 metallico) su una determinata sezione di binario.\nCaratteristiche.\nUn circuito di binario \u00e8 di fatto un circuito elettrico, costituito da una alimentazione, da una ricezione e da un rel\u00e8 di binario; detto circuito utilizza le rotaie come conduttori delle correnti proprie di funzionamento.\nLa principale funzione svolta da un CdB \u00e8 quella di rendere disponibile, per l'uso da parte delle logiche degli IS, l'informazione dello stato di occupazione di un tratto di binario. In taluni sistemi, il CdB assolve anche ad altre funzioni come ad esempio la ripetizione continua in macchina dell'aspetto del segnalamento.\nFunzionamento.\nIn condizioni di libert\u00e0 del binario, il circuito elettrico \u00e8 percorso da una corrente: questa viene rilevata dal ricevitore, che trasmette l'informazione al rel\u00e8 di binario, il quale si eccita e produce l'informazione di libert\u00e0 della via. La presenza di un rotabile sulla sezione provoca un cortocircuito tra i due conduttori del circuito, che sono le due rotaie: l'assile infatti, essendo metallico, \u00e8 in grado di condurre la corrente elettrica. Il cortocircuito interrompe la circolazione della corrente e il rel\u00e8 passa allo stato di diseccitazione, trasmettendo quindi l'informazione di occupazione della via.\nCaratteristica della corrente.\nSulle linee elettrificate con sistemi in corrente continua, non si possono impiegare correnti dello stesso tipo per attrezzare i circuiti di binario; le rotaie fungono anche da circuito di ritorno per le correnti di trazione, e queste potrebbero creare tensioni sufficienti per eccitare il rel\u00e8 di binario, anche con il circuito occupato dal treno. Per questo motivo, le correnti utilizzate per attrezzare i circuiti di binario sono di tipo alternato, con frequenza generalmente di 50 Hz.\nImpiego.\nIl circuito di binario \u00e8 l'elemento essenziale di tutti gli apparati di sicurezza delle stazioni e di tutte le linee esercite con il sistema del blocco. Nelle applicazioni pi\u00f9 sviluppate, come per esempio il blocco automatico a correnti codificate, la corrente dei circuiti di binario pu\u00f2 venire modulata in frequenza per trasmettere a bordo treno le informazioni che riguardano l'aspetto dei segnali successivi.\nLunghezza.\nLa lunghezza di un circuito di binario varia a seconda del campo di applicazione: nelle stazioni, dove gli enti da isolare elettricamente sono ravvicinati, i CdB hanno lunghezze dell'ordine di qualche decina di metri; in piena linea la lunghezza pu\u00f2 aumentare molto di pi\u00f9. Tuttavia, data l'inevitabile dispersione a cui sono soggette le rotaie, per far s\u00ec che la corrente di ritorno abbia un'intensit\u00e0 sufficiente ad eccitare il rel\u00e8 di binario, i circuiti non sono di norma lunghi pi\u00f9 di due km. Ovviamente, un circuito di binario dovr\u00e0 adattarsi alla lunghezza di una sezione di blocco e, in ogni caso, mai superarla.\nSicurezza.\nSicurezza intrinseca.\nL'informazione di binario libero \u00e8 realizzata secondo le tecniche, tipiche dei circuiti di impianti di sicurezza (IS), di sicurezza intrinseca (\"fail safe\"). Dunque tale informazione \u00e8 tipicamente binaria, con un valore, definito \"alto\" che assume il significato di binario libero e con un valore chiamato \"basso\" che assume tanto il significato di binario occupato quanto quello di una qualsiasi condizione di guasto. Le dizioni di alto e basso corrispondono agli stati di eccitazione e diseccitazione del rel\u00e8. Mentre la condizione di binario libero \u00e8 unica ed associata al valore alto, la condizione di valore basso ricomprende tutte gli altri possibili stati di funzionamento del CdB tra questi compreso anche lo stato di reale occupazione. Ci\u00f2 significa, che in caso di guasto del sistema dei circuiti di binario (quale ad esempio una caduta di alimentazione), la sezione risulter\u00e0 occupata anche quando in realt\u00e0 questa non lo fosse, impedendo l'inoltro su di essa di ulteriori treni; il sistema si porta autonomamente in uno stato che non pregiudica la sicurezza della circolazione. \nLibert\u00e0 del binario.\nBisogna precisare che la dizione binario libero \u00e8 riferita unicamente alla assenza di rotabili sul tratto di binario del quale il CdB \u00e8 parte integrante in quanto il circuito \u00e8 sensibile al cortocircuito che le sale montate creano tra le due rotaie. Pertanto la presenza di altri ostacoli sul binario, non in grado di collegare elettricamente le due rotaie, non determina sempre la scomparsa della informazione di binario libero. Qualora, in presenza di particolari condizioni di esercizio, dovesse essere necessario rilevare anche la presenza di ostacoli di altra natura, l'informazione di binario libero dovr\u00e0 essere integrata tramite altri impianti (es. rilevatore di caduta massi ecc.). In generale, grazie al confinamento della sede ferroviaria ottenuto tramite barriere protettive, si pu\u00f2 ritenere che la sola informazione di binario libero realizzata dal CdB sia sufficiente a garantire un esercizio sicuro.\nIntegrit\u00e0 del binario.\nUn circuito di binario, per come \u00e8 costituito, consente anche di avere informazioni sull'integrit\u00e0 del binario. Una rottura della rotaia impedirebbe la circolazione della corrente e di conseguenza l'eccitazione del rel\u00e8 di binario, con la conseguente indicazione della via impedita, anche senza la presenza di treni. In questo caso, con la certezza che non vi siano treni sul tratto di linea interessato, \u00e8 necessario procedere ad una visita dello stesso per verificarne la libert\u00e0 e l'integrit\u00e0.\nInterferenze.\nIl binario \u00e8 principalmente la sede sulla quale si svolge l'interazione ruota-rotaia che consente il movimento sicuro dei rotabili. Tuttavia, nel tempo, l'introduzione di tecnologie che hanno reso enormemente pi\u00f9 efficiente il trasporto ferroviario ha aggiunto nuovi impieghi del binario, che si sono sovrapposti alla sua funzione principale.\nIl binario \u00e8 la sede su cui avviene il \"ritorno\" della corrente di trazione. La corrente di trazione pu\u00f2 utilizzare sistemi in corrente continua o sistemi in corrente alternata e pu\u00f2 essere pi\u00f9 o meno sporcata da armoniche dei sistemi di trasformazione di sottostazione elettrica (SSE) o da particolari sistemi di trazione di un locomotore elettrico (ad es. sistemi a chopper).\nSovente sul binario possono essere presenti tensioni a varie frequenze indotte da sistemi che svolgono altre importanti funzioni di sicurezza (ad es. Unit\u00e0 Controllo Giunti).\nLe apparecchiature del binario (ad es. i deviatoi) o della sede stradale (ad es. le travate metalliche) costituiscono altrettanti punti nei quali si possono determinare significative interazioni coi CdB. Spesso \u00e8 necessario adottare particolari tecniche durante l'allestimento del CdB. Per esempio, anche il sistema di controllo della marcia del treno (SCMT) genera significativi campi magnetici, dai quali i CdB devono venire protetti.\nSi comprende dunque, proprio in virt\u00f9 della particolare funzione del CdB, come siano richieste tanto una accurata progettazione quanto un corretto allestimento per conferire al CdB \"particolari doti di robustezza\" che consentano la continuit\u00e0 di funzionamento ma soprattutto l'assoluta certezza di sicurezza dell'informazione di binario libero generata dallo stesso.\nIn particolare \u00e8 assolutamente richiesta l'immunit\u00e0 verso i disturbi indotti dalle correnti di trazione. Tale immunit\u00e0 \u00e8 realizzata in modo diverso a seconda della tipologia di CdB. \u00c8 richiesta l'immunit\u00e0 verso le variabili condizioni atmosferiche e climatiche ed \u00e8 richiesto un buon grado di adattabilit\u00e0 ai differenti valori di conduttanza elettrica del binario. Per chiarezza si considerino i due estremi tipici di un binario con ballast molto inquinato e un binario con ballast appena rinnovato."}
{"id": "749269", "revid": "729019", "url": "https://it.wikipedia.org/wiki?curid=749269", "title": "Timmiarmiut", "text": "Timmiarmiut (o Timmiarmiit) \u00e8 una isola della Groenlandia che si affaccia sull'Oceano Atlantico. \u00c8 situata vicino al Fiordo di Timmiarmiut nella Costa di Re Federico VI; si trova nel comune di Sermersooq."}
{"id": "749270", "revid": "819238", "url": "https://it.wikipedia.org/wiki?curid=749270", "title": "Regime di circolazione", "text": "Un regime di circolazione \u00e8 un insieme di regole ed eventualmente di dispositivi ed impianti che garantiscono la circolazione in sicurezza dei diversi veicoli che si muovono all'interno di un sistema di trasporto terrestre.\nAmbiti.\nIn campo ferroviario in particolare si riconoscono e si classificano diversi regimi di circolazione, tra cui in particolare il gruppo dei regimi \"di blocco\" che costituiscono la stragrande maggioranza dei regimi di circolazione implementati nelle linee ferroviarie di tutto il mondo.\nIn campo stradale, invece, si riconosce genericamente l'esistenza di un unico regime di circolazione definito \"regime di marcia a vista\", realizzato (in modi sottilmente diversi nelle varie aree politiche del pianeta) essenzialmente dalla vigenza di apposite legislazioni statali (\"codici della strada\" o leggi assimilabili) e dall'esistenza di limitati impianti fissi di comando del traffico, consistenti sostanzialmente in segnali semaforici (perlopi\u00f9 temporizzati) o barriere mobili."}
{"id": "749272", "revid": "767487", "url": "https://it.wikipedia.org/wiki?curid=749272", "title": "Pentagram (gruppo musicale)", "text": "I Pentagram sono un gruppo heavy metal statunitense. Rappresentano un nome di culto all'interno della scena metal mondiale perch\u00e9 precursori, come i pi\u00f9 famosi Black Sabbath, di uno stile plumbeo, oscuro e rallentato che avrebbe poi dato origine al doom metal.\nLa storia della band \u00e8 piuttosto travagliata e fatta di uscite discografiche di gran valore, ma anche da numerosi scioglimenti e cambi di formazione che vedranno nello storico cantante Bobby Liebling l'unico membro fisso.\nFormatisi nel 1970, arrivarono solo 15 anni dopo alla pubblicazione del primo vero album ufficiale.\nStoria.\nGli anni '70.\nIl nucleo iniziale del gruppo si form\u00f2 nel 1970 ad Arlington, quando il carismatico cantante Bobby Liebling si un\u00ec alla band \"Space Meat\", che all'epoca comprendeva il chitarrista John Jennings, il bassista Greg Mayne ed il batterista Geoff O'Keefe. Il quartetto assunse il nome di \"Stone Bunny\", cambiandolo dopo pochissimo tempo nel definitivo Pentagram. Questa prima formazione della band ebbe tuttavia vita breve visto che le composizioni di Jennings erano orientate su strade maggiormente melodiche per la troppo aggressiva voce di Liebling. Quest'ultimo decise di abbandonare il gruppo, che continu\u00f2 per alcuni mesi l'attivit\u00e0 musicale tornando ad essere un trio e riprendendo il vecchio nome Space Meat, fino a che non si arriv\u00f2 allo scioglimento a causa di divergenze musicali interne.\nNel 1971, tuttavia, Liebling e O'Keefe, passato alla chitarra, decisero di riunire il proprio talento e la propria passione per il rock duro alla Blue Cheer e assoldarono Vincent McAllister al basso e Steve Martin alla batteria. La nuova formazione riassunse definitivamente il nome Pentagram.\nLa rinnovata formazione inizi\u00f2 quindi a produrre la propria musica, allora fortemente influenzata da bands storiche quali Blue Cheer, The Frost, Sir Lord Baltimore e Captain Beyond. Dopo poco tempo vi fu anche il ritorno di John Jennings, convinto dagli altri ad unirsi al nuovo gruppo come secondo chitarrista, in quanto intenzionati a sperimentare una formazione a doppia chitarra.\nIl retroterra jazzistico di un batterista come Martin, port\u00f2 quest'ultimo all'abbandono del gruppo, tanto che fu O'Keefe a tornare dietro la batteria. Ma anche questa compagine dur\u00f2 solamente una prova, dato che subito dopo anche Jennings, rimasto l'unico chitarrista, dichiar\u00f2, ancora una volta, di essere intenzionato ad intraprendere strade differenti, lasciando cos\u00ec i tre membri superstiti senza un chitarrista. Dopo una serie di tentativi \"interni\" di rimettere in sesto la formazione (per un breve periodo fu Liebling a suonare rudimentalmente la chitarra durante le prove), il bassista McAllister espresse il desiderio di passare alla chitarra. La decisione fu inaspettata e lasci\u00f2 increduli gli altri membri che comunque non si opposero al tentativo. Il risultato fu la clamorosa scoperta che McAllister era il chitarrista perfetto per i progetti del gruppo. Ripresero quindi nei Pentagram il primissimo bassista degli \"Space Meat\" Greg Mayne (che abitava nella stessa zona di McAllister) e cos\u00ec, nonostante questa fosse la quarta diversa formazione in pochi anni, fu ufficiale la nascita della prima formazione \"autentica\" dei \"Pentagram\" con Liebling (voce), McAllister (chitarra), Mayne (basso) e O'Keefe (batteria), nota anche come \"Ram Family\".\nLa band diede alle stampe il primo singolo \"Be Forwarned/Lazy Lady\" (1972) pubblicato a tiratura limitata di sole 1.000 copie e in occasione del quale, per motivi di opportunit\u00e0, il gruppo adotta momentaneamente il nome di \"Macabre\" per far tacere le voci di presunto satanismo che circolavano a causa del nome \"pentagram\" (simbolo satanico). Dopo poco per\u00f2, a causa della decisione di cambiare di nuovo nome per l'impronunciabilit\u00e0 in inglese di Macabre (tra i vari nomi presi in esame \"Wicked Angel\" e \"Virgin Death\"), decisero di tornare al nome tradizionale di Pentagram. \nCome rivelato solo di recente, negli anni settanta (1973 circa) nacque un side project del gruppo, chiamato Bedemon, costituito da Randy Palmer, Bobby Liebling, Geof O'Keefe e l'amico di Palmer Mike Matthews.\nLa formazione classica dei Pentagram - con l'arrivo del secondo chitarrista Randy Palmer - rimase inalterata fino al 1976 portando la band alla pubblicazione di diversi demo e singoli che rimarranno tuttavia oggetti di culto e vedranno la pubblicazione in raccolte su CD molto tempo dopo.\nNonostante una ritrovata unit\u00e0 di intenti, il gruppo americano era pervaso dai dissidi interni che portarono ancora a uno scioglimento sul finire del 1976, lasciando solo Bobby Liebling. Gli altri membri tentano senza successo di trovare un nuovo cantante.\nL'anno successivo il cantante prova a riformare un gruppo ripartendo da Randy Palmer (poi Marty Iverson) alla chitarra, John Ossea alla batteria e al basso Rick Marinari prima e Vance Bockis poi. Ma il tentativo non porter\u00e0 i frutti sperati.\nNel 1978 Liebling incontra Joe Hasselvander, batterista di una band di Washington, i \"The Boys\": i due iniziano una collaborazione tanto stretta che il gruppo riassume il nome di \"Pentagram\". Con Liebling e Hasselvander ci sono il bassista Martin Swaney e i chitarristi Paul Trowbridge e Richard Kueht. Questa line-up \u00e8 nota come la \"High Voltage Era\" dei Pentagram e d\u00e0 alle stampe per un'etichetta locale il nuovo singolo \"Livin' in a Rams Head/When the Screams Come\" (1979) ma il progetto appena nato di nuovo viene accantonato per problemi interni. Questa formazione rimarr\u00e0 immortalata molti anni dopo dal live \"A Keg Full of Dynamite\"\nGli anni '80.\nNel 1981 Hasselvander present\u00f2 Liebling al chitarrista Victor Griffin con il quale aveva da poco formato una nuova band, i Death Row, i quali ingaggiarono il cantante assieme al bassista Martin Swaney. La band compose subito il brano \"All Your Sins\" che confluir\u00e0 poi nel debutto discografico come Pentagram.\nNel corso dell'anno 1983 i Death Row, anche sotto pressione dei fans pi\u00f9 sfegatati di Liebling, cambiarono nome e confluirono nei \"nuovi\" Pentagram. Finalmente i Pentagram diedero alle stampe nel 1985 l'album che Liebling attendeva da 15 anni: l'omonimo \"Pentagram\". L'album presenta undici brani di un oscuro heavy metal distante per certi versi dall'hard rock \"settantiano\" dei primi introvabili demo, ma sempre caratterizzato dall'incedere mistico ed oscuro che accompagner\u00e0 il carattere musicale dei Pentagram per tutta la carriera.\nDopo la pubblicazione dell'album, il batterista Joe Hasselvander lascer\u00e0 la band per unirsi agli inglesi Raven e sar\u00e0 sostituito da Stuart Rose. I Pentagram conosceranno il loro periodo pi\u00f9 prolifico pubblicando il secondo album \"Day of Reckoning\" nel 1987, altra opera di metal oscuro che molti reputano il miglior lavoro della loro discografia. Malgrado il successo e la fama mondiale finalmente raggiunta dopo anni di delusioni e sacrifici, la band si scioglier\u00e0 nuovamente nel 1988, per riformarsi qualche anno dopo una volta trovato un accordo con la Peaceville Records. In questa reunion sono da annoverare i brevi ritorni di Randy Palmer alla chitarra e Greg Mayne al basso, con John Cook alla batteria e Teddy Feldman alla seconda chitarra.\nGli anni '90.\nA sette anni di distanza dal secondo album, i Pentagram si riformano nella line-up classica con Liebling, Griffin, Swaney e Hasselvander: quegli anni vedranno uscire le riedizioni dei primi due lavori da parte della Peaceville Records: il primo album verr\u00e0 stampato a nome \"Relentless\", con una nuova copertina e un ordine dei brani leggermente variato, mentre \"Day Of Reckoning\" sar\u00e0 presentato nella nuova versione con un ordine diverso dei brani e con nuove parti di batteria incise da Hasselvander. Subito dopo verr\u00e0 realizzato il terzo album intitolato \"Be Forewarned\" (1994), che aprir\u00e0 il nuovo ciclo del gruppo sempre sotto l'egida della Peaceville, etichetta attenta alle sonorit\u00e0 oscure che in quel periodo annoverava tra le proprie fila anche band pi\u00f9 estreme come My Dying Bride e Darkthrone.\nDopo il terzo album lasceranno di nuovo la formazione Hasselvander (che si unir\u00e0 brevemente dal vivo ai Cathedral di Lee Dorrian), Swaney (che si ritirer\u00e0 definitivamente dal settore) e un anno dopo anche Griffin (Greg Reeder fu il sostituto di breve durata alla chitarra). Malgrado i rimpiazzi rappresentati da Gary Isom (batteria) e dai bassisti Greg Turley e Ned Meloni, l'odissea del gruppo non sembra aver fine. Nel 1996 dopo la pubblicazione di un nuovo demo la band si scioglier\u00e0 per problemi di droga del singer.\nNel 1998 la Downtime Recordings pubblicher\u00e0 \"Human Hurricane\", raccolta di una serie di brani inediti registrati tra il 1973 ed il 1976. Nel 1999 i Pentagram si ricostituiscono ancora una volta grazie al sempre presente Liebling ed al rientro in formazione del batterista Joe Hasselvander. L'immediato interessamento dell'etichetta italiana Black Widow Records di Massimo Gasperini porter\u00e0 alla pubblicazione - nello stesso anno - del nuovo album \"Review Your Choices\", inciso con una formazione a due (Liebling alla voce e Hasselvander che suona batteria, chitarre e basso), che mostrer\u00e0 una band in forma smagliante, capace di suonare alla stessa maniera rimanendo comunque al passo coi tempi.\nGli anni 2000.\nLa rinascita della formazione e il contratto con la Black Widow Records porteranno ad una serie di pubblicazioni sia con nuove produzioni che con vecchi demo e singoli scivolati nel dimenticatoio. E cos\u00ec, dopo una temporanea reunion dei Death Row, i Pentagram torneranno subito a farsi vivi con la pubblicazione del nuovo album \"Sub-Basement\" (2001, inciso ancora una volta a due da Hasselvander e Liebling (dal vivo la band si esibisce occasionalmente: Dale Russell suona la batteria, con Walter White al basso e lo stesso Hasselvander alla chitarra) e di un bellissimo live-album del 1978: \"A Keg Full Of Dynamite\" (2003).\nSegue la pubblicazione di \"Show'Em How\" (2004), album che vede una formazione totalmente rinnovata attorno a Liebling: Kelly Charmichael (chitarra), Adam S. Heinmann (basso), Mike Smail (batteria). Tutti e tre i nuovi musicisti fanno parte della doom-metal band degli Internal Void. A rinverdire i fasti del passato \u00e8 invece l'uscita di due raccolte, \"First Daze Here - The Vintage Collection\" e \"First Daze Here Too\", contenenti molte registrazioni dei vecchi demo degli anni Settanta.\nAttorno ai Pentagram si registra un rinnovato interesse, dopo anni di oblio e instabilit\u00e0. Eppure dopo \"Show'Em How\" la band entra in una sorta di limbo a causa delle gravi dipendenze di Liebling, che giunge al punto di non presentarsi ad alcuni concerti dal vivo e persino a collassare sul palco. Il silenzio \u00e8 rotto nel 2008, quando l'ennesima formazione dei Pentagram si presenta ai fan con - accanto a Liebling - Russ Strahan (chitarra), Mark Ammen (basso, dopo una breve parentesi con Kayt Vigil) e il rientrante Gary Isom alla batteria (era stato membro live a met\u00e0 anni '90). Questa formazione sar\u00e0 in qualche modo protagonista nel 2009 della rinascita dei Pentagram e di Bobby Liebling, cos\u00ec come documentato nel toccante Dvd \"Last Days Here\", che racconta in modo crudo i quattro decenni di dipendenza dalle droghe del cantante, ma anche la sua lenta e faticosa rinascita sostenuta in particolare dall'amico e manager Sean Pelletier e dalla futura moglie Hallie, che gli dar\u00e0 un figlio.\nNel 2010, Strahan lascia misteriosamente la band alla vigilia di una tourn\u00e9e. \u00c8 rimpiazzato brevemente da Johnny Koutsioukis dei Wretched. Il colpo di scena diventa occasione per l'ennesima rifondazione: dopo oltre 15 anni si vede una formazione con un Bobby Liebling ormai sobrio e il ritorno dello storico chitarrista dell'era doom dei Pentagram, Victor Griffin. Completano i ranghi Greg Turley al basso e Gary Isom alla batteria (entrambi gi\u00e0 membri live a met\u00e0 anni '90). La formazione (ma con Tim Tomaselli al posto di Isom alla batteria) registra l'ottimo \"Last Rites\" del 2011, cui segue una fortunata tourn\u00e9e (questa volta con Albert Born alla batteria) sia negli USA che in Europa. \nNel corso del 2012, i Pentagram annunciano l'ingresso di un nuovo batterista, Sean Saley (gi\u00e0 con i \"Government Issue\"), e l'amichevole separazione da Victor Griffin. Nell'aprile del 2013 viene reso noto il nome del suo sostituto, Matt Goldsborough, proveniente dai \"The Great Unknown\". Dopo un'estesa attivit\u00e0 live, la band annuncia un nuovo disco in lavorazione nel corso del 2014 e il ritorno del leggendario chitarrista Victor Griffin accanto a Bobby Liebling, dopo una pausa durata due anni. Nel febbraio 2015, la band annuncia il nuovo batterista \"Minnesota\" Pete Campbell, gi\u00e0 con Griffin negli In-Graved: nello stesso anno, esce \"Curious Volume\". Nel 2017 emerge la notizia che Liebling, che inizialmente pareva finito in un centro di disintossicazione per nuovi problemi legati agli stupefacenti, \u00e8 in realt\u00e0 accusato di abusi su una persona adulta vulnerabile. Successivamente sar\u00e0 ritenuto colpevole e sconter\u00e0 una pena di 18 mesi di reclusione. I membri rimanenti (il trio Griffin, Turley, Campbell) decidono di non fermarsi e cos\u00ec per la prima volta nella loro storia i Pentagram si esibiscono senza il loro frontman, con Griffin alla chitarra e voce.\nLa band riappare nel gennaio del 2019, annunciando nuove date live con il ritorno di Bobby Liebling al microfono e di Matt Goldsborough alla chitarra al posto del nuovamente dimissionario Victor Griffin."}
{"id": "749275", "revid": "1862310", "url": "https://it.wikipedia.org/wiki?curid=749275", "title": "Umiiviip Kangertiva", "text": "Il Umiiviip Kangertiva (danese Gyldenl\u00f8ves Fjord) \u00e8 un fiordo della Groenlandia; si trova nella baia di Umivik tra il Pikiutdleq a nord e il Bernstorffs a sud. \u00c8 situato nella parte settentrionale della Costa di Re Federico VI e sbocca nell'Oceano Atlantico; appartiene al comune di Sermersooq. "}
{"id": "749277", "revid": "224230", "url": "https://it.wikipedia.org/wiki?curid=749277", "title": "Rastrelli", "text": ""}
{"id": "749278", "revid": "6923", "url": "https://it.wikipedia.org/wiki?curid=749278", "title": "Sociedade de Transportes Colectivos do Porto", "text": "L'azienda Sociedade de Transportes Colectivos do Porto, spesso abbreviata in STCP, gestisce il trasporto pubblico nella citt\u00e0 di Porto in Portogallo.\nParco aziendale ed esercizio.\nLa flotta dello \"STCP\", riconoscibile per la livrea bianco-azzurra, \u00e8 costituita da circa 600 autobus (dei quali qoltre 200 a gas e 3 ad idrogeno) instradati su circa 70 linee (altre sono date in concessione a privati), diversi convogli della metropolitana, pochi tram impegnati su 3 linee e vagoni della linea funicolare (Elevator dos Guindais).\nConservazione.\nDella rete filoviaria di Porto (1959-1997) restano oggi alcune vetture accantonate per fini museali (lo STCP gestisce infatti uno dei musei portoghesi pi\u00f9 importanti del ramo), tra le quali la prima vettura che inaugur\u00f2 il servizio ed un \"Lancia bipiano\" di costruzione italiana.\nNel 2003 due di questi esemplari accantonati sono stati ceduti a Coimbra, al momento unica citt\u00e0 dell'intera Penisola Iberica a gestire filovie.\nLinee tranviarie.\nNella citt\u00e0 di Porto sono in funzione tre linee tranviarie numerate, oltre ad una quarta linea ad uso turistico:"}
{"id": "749293", "revid": "4711", "url": "https://it.wikipedia.org/wiki?curid=749293", "title": "Zamojskie", "text": ""}
{"id": "749294", "revid": "339392", "url": "https://it.wikipedia.org/wiki?curid=749294", "title": "Attimi di Magia", "text": ""}
{"id": "749295", "revid": "597500", "url": "https://it.wikipedia.org/wiki?curid=749295", "title": "Attimi di magia - Magische Augenblicke", "text": "Attimi di magia - Magische Augenblicke \u00e8 il ventiduesimo album dei Rond\u00f2 Veneziano. \u00c8 in pratica una rivisitazione di brani pubblicati precedentemente, registrati in nuove versioni con nuovi arrangiamenti. L'album contiene anche tre inediti.\nIl disco.\nLa copertina \u00e8 di Victor Togliani con la grafica della Koch Graphic Studio."}
{"id": "749296", "revid": "198277", "url": "https://it.wikipedia.org/wiki?curid=749296", "title": "Juventus Football Club 1970-1971", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1970-1971.\nStagione.\nL'annata segn\u00f2 un profondo rinnovamento per la compagine bianconera, che a posteriori getter\u00e0 le basi per la vittoriosa squadra poi ammirata del corso del decennio. Nell'estate 1970 la rosa titolare vide l'innesto di nuovi acquisti come Fabio Capello e Luciano Spinosi, nonch\u00e9 il ritorno a Torino di Roberto Bettega e Franco Causio dopo i fruttuosi prestiti in giro per la penisola. Anche la panchina non sfugg\u00ec a quest'opera di svecchiamento con l'ingaggio di Armando Picchi, che coi suoi trentacinque anni rappresentava il pi\u00f9 giovane tecnico della massima serie.\nLa nuova e acerba Juventus chiuse il campionato al quarto posto della classifica, non riuscendo a inserirsi nella lotta-scudetto che premi\u00f2 l', ma conquistando coi suoi giovani elementi la qualificazione alla nuova Coppa UEFA prossima al debutto. La stagione fu tuttavia segnata dal dramma vissuto da Picchi, colpito da un male incurabile che lo porter\u00e0 alla morte in pochi mesi: costretto gi\u00e0 nel febbraio 1971 a lasciare la guida della squadra per sottoporsi a cure mediche, l'allenatore bianconero scomparir\u00e0 alla fine del maggio seguente.\nLa panchina dei torinesi era stata nel frattempo affidata al cecoslovacco \u010cestm\u00edr Vycp\u00e1lek, gi\u00e0 responsabile del settore giovanile del club, che traghett\u00f2 l'undici torinese sino alla doppia finale di una Coppa delle Fiere al suo passo d'add\u00eco, persa contro gli inglesi del unicamente per la regola dei gol fuori casa; non bast\u00f2 alla Juventus rimanere imbattuta nell'arco della manifestazione \u2014 dove aveva superato, in sequenza, i lussemburghesi del , gli spagnoli del , i magiari del , gli olandesi del e i tedeschi d'Occidente del \u2014, n\u00e9 vantare tra le proprie file il capocannoniere dell'edizione, Pietro Anastasi.\nMeno fruttuoso fu il cammino in Coppa Italia dove i piemontesi vennero eliminati gi\u00e0 al primo turno di settembre, facendosi superare nel proprio girone dai cadetti del . A conclusione della stagione, nel mese di giugno i bianconeri parteciparono infine, assieme a , Inter e , all'unica edizione del cosiddetto Trofeo Picchi (organizzato dai vertici federali in memoria dello scomparso tecnico), chiudendo tale rassegna al terzo posto.\nMaglie.\nIn occasione della finale di ritorno della Coppa delle Fiere, da giocarsi in Inghilterra contro il Leeds Utd, la formazione torinese port\u00f2 al debutto un'inedita seconda versione della divisa di cortesia, blu con colletto e bordini bianchi e neri, destinata a segnare il successivo quindicennio di trasferte della \"Vecchia Signora\". Questa, nata da un'idea dell'allora dirigente juventino Italo Allodi, venne realizzata specificatamente per il succitato incontro del 3 giugno 1971, dato che la seconda casacca bianca dell'epoca dei piemontesi sarebbe andata a confondersi cromaticamente con il tradizionale completo casalingo degli \"Whites\". Molto simile alla maglia azzurra indossata dall', l'uniforme voleva per l'appunto rimarcare l'italianit\u00e0 della Juventus, in quel frangente unica squadra di club del \"bel paese\" rimasta in gioco in ambito internazionale."}
{"id": "749297", "revid": "339392", "url": "https://it.wikipedia.org/wiki?curid=749297", "title": "Gyldenl\u00f8ves Fjord", "text": ""}
{"id": "749298", "revid": "122564490", "url": "https://it.wikipedia.org/wiki?curid=749298", "title": "Juventus Football Club 1969-1970", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1969-1970.\nStagione.\nLa stagione vide il libero Salvadore divenire di fatto il nuovo capitano dei bianconeri, ereditando la fascia dal compagno di reparto Castano ormai sul viale del tramonto e alla sua ultima delle tredici stagioni trascorse a Torino.\nNel frattempo inizi\u00f2 a prendere forma anche il nuovo assetto, sportivo e societario, che nel successivo decennio riporter\u00e0 la Juventus ai vertici. Nel mercato estivo, all'arrivo della talentuosa ma discontinua mezzala Bob Vieri, di un mestierante come la mezzapunta Leonardi e di un Marchetti considerato all'epoca poco pi\u00f9 di un rincalzo, seguirono infatti gli ingaggi di nomi destinati a fare le fortune bianconere degli anni 1970; vedi lo \"stopper\" Morini prelevato dalla onde raccogliere l'eredit\u00e0 di Bercellino, e il giovane mediano Furino cresciuto nel vivaio, cui si aggiunse nella sessione autunnale il promettente Cuccureddu \u2014 il quale aveva destato l'interesse dei piemontesi in occasione di un incontro settembrino di Coppa Italia contro il , in cui il diciannovenne jolly neutralizz\u00f2 con successo il pi\u00f9 navigato del Sol. Al di fuori del rettangolo verde, arriv\u00f2 invece in novembre la nomina dell'ex \"bandiera\" juventina Giampiero Boniperti ad amministratore delegato del club.\nIn campionato la Juventus incapp\u00f2 in una partenza disastrosa: dopo un'affermazione all'esordio cui fecero tuttavia seguito due pari e ben tre sconfitte, inclusa la stracittadina, gi\u00e0 a fine ottobre arriv\u00f2 l'avvicendamento in panchina tra l'argentino Luis Carniglia, questi mal sopportato dalla rosa bianconera \u2014 \u00abaveva il vizio di parlare male di noi giocatori alle nostre spalle. Non ho un buon ricordo di lui. Ma nemmeno la societ\u00e0, visto che lo licenzi\u00f2 quasi subito\u00bb, ricorder\u00e0 \"a posteriori\" Anastasi \u2014, ed Ercole Rabitti. Il tecnico italiano, tra le altre cose, ebbe l'intuizione di puntare senza remore sul giovane Furino (da lui gi\u00e0 allenato in passato nel settore giovanile bianconero), il quale, reduce da alcune esperienze in prestito in giro per l'Italia, fin l\u00ec non aveva ancora convinto appieno la societ\u00e0 torinese.\nDalla trasferta di Cagliari del 16 novembre 1969 inizi\u00f2 la risalita, con un 1-1 raggiunto allo scadere grazie alla prima rete in maglia juventina di Cuccureddu: \u00abci trovammo sotto [...], la gente urlava \"Serie B, Serie B\". Nel finale mi giunse fra i piedi la palla buona e infilai Albertosi. Quel gol rappresent\u00f2 molto, fu una specie di trampolino...\u00bb\nNel prosieguo dell'annata i piemontesi scalarono infatti la classifica sino a dare filo da torcere alla capolista , arrivando a ridurre il distacco a una sola lunghezza a met\u00e0 febbraio, senza tuttavia riuscire a piegare l'undici sardo ormai prossimo allo scudetto: in particolare, nello scontro diretto di Torino del 15 marzo 1970, un dubbio calcio di rigore fischiato dalla giacchetta nera Lo Bello per un presunto fallo di Salvadore sul centravanti rossobl\u00f9 Riva, permise agli ospiti di pareggiare 2-2 spegnendo cos\u00ec le speranze juventine. I bianconeri, usciti sconfitti la settimana dopo dal campo di Firenze, mollarono mentalmente chiudendo il torneo al terzo posto, facendosi sopravanzare in dirittura d'arrivo dall'.\nIn Coppa Italia la Juventus si spinse in maniera non esaltante fino ai quarti di finale: dopo aver primeggiato in un girone eliminatorio su , Brescia e , superando questo ultimo unicamente per la miglior differenza reti, la squadra bianconera perse il sorteggio con i concittadini del per accedere tra le migliori otto qualificate direttamente alla fase a eliminazione diretta, dovendo quindi giocare un'ulteriore gara di spareggio contro il che la vide vittoriosa al Flaminio di Roma; ottenuto l'accesso ai quarti di finale, qui i piemontesi vennero battuti alla ripetizione sul neutro di Como dal poi trionfatore finale dell'edizione.\nAncor pi\u00f9 breve fu il cammino in Coppa delle Fiere, competizione da cui i torinesi, dopo aver superato al primo turno i bulgari del , vennero estromessi ai sedicesimi di finale dai tedeschi dell', causa la sconfitta 1-3 patita nella gara di andata a Berlino Ovest e l'inutile 0-0 (con recriminazioni bianconere per due legni colpiti da del Sol e Furino) nella sfida di ritorno al Comunale.\nMaglie.\nIn questa stagione la Juventus conferm\u00f2 il set di uniformi che utilizz\u00f2 con pi\u00f9 frequenza nel precedente quarto di secolo, ovvero una tradizionale casacca casalinga a strisce verticali bianconere, abbinata a pantaloncini e calzettoni bianchi, e un completo di cortesia spezzato, composto da maglia e pantaloncini bianchi inframezzati da pantaloncini neri.\nTuttavia, per quanto concerne la prima divisa, con il girone di ritorno del campionato ne venne introdotta una nuova versione, che per la prima volta abbandon\u00f2 l'idea delle ampie casacche \u2014 di fatto delle camicie \u2014 stabilmente in uso a Torino dalla fine degli anni 1950: la nuova uniforme casalinga, \u00abadesso al passo con i tempi\u00bb, venne realizzata in lana, \u00abaderente al corpo\u00bb, e si caratterizz\u00f2 soprattutto per l'insolito disegno asimmetrico della sua palatura; tale soluzione stilistica, rimasta un \"unicum\" nella storia delle maglie juventine dal secondo dopoguerra in poi, sopravvisse lo spazio di pochi mesi prima di finire nel dimenticatoio con la stagione seguente."}
{"id": "749301", "revid": "1086846", "url": "https://it.wikipedia.org/wiki?curid=749301", "title": "Juventus Football Club 1968-1969", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1968-1969.\nStagione.\nNella stagione 1968-1969 la Juventus disputa il campionato di Serie A, un torneo a 16 squadre, con 35 punti in classifica ottiene la quinta posizione. Lo scudetto \u00e8 stato vinto dalla Fiorentina con 45 punti, davanti alla coppia formata da Napoli e Milan con 41 punti, quarto l'Inter con 36 punti. Retrocedono il Varese con 22 punti, il Pisa con 20 punti e l'Atalanta con 19 punti.\nLa squadra bianconera di nuovo affidata ad Heriberto Herrera ottiene la quinta posizione nel torneo che assegna il secondo titolo alla Fiorentina, il centravanti siciliano Pietro Anastasi arrivato dal Varese, con 15 reti, di cui 14 in campionato ed una in Coppa Italia, risulta il miglior realizzatore stagionale. Per la prima volta in questa stagione \u00e8 stato utilizzato il numero \"13\", un giocatore dalla panchina che pu\u00f2 entrare in campo per sostituire anzitempo un compagno. In Coppa Italia la Juventus vince il terzo girone eliminatorio con 5 punti, eliminando il Cesena e le due genovesi, poi nei quarti di finale viene eliminata dal Cagliari. Nella Coppa delle Fiere supera nel primo turno gli svizzeri del Losanna, ma si ferma nel secondo turno eliminata dai tedeschi dell'Eintracht di Francoforte."}
{"id": "749303", "revid": "810736", "url": "https://it.wikipedia.org/wiki?curid=749303", "title": "Denti bianchi", "text": "Denti bianchi (\"White Teeth\") \u00e8 il libro d'esordio della scrittrice inglese Zadie Smith, pubblicato in Gran Bretagna nel 2000 e diventato immediatamente un caso letterario mondiale, vincendo il Whitbread First Novel Award, il Betty Trask Award, il Guardian First Book Award, il Commonwealth Writers First Book Prize e il James Tait Black Memorial Prize per la narrativa."}
{"id": "749304", "revid": "1086846", "url": "https://it.wikipedia.org/wiki?curid=749304", "title": "Juventus Football Club 1967-1968", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1967-1968.\nStagione.\nCon l'obiettivo primario di ben figurare in Coppa dei Campioni, nell'estate 1967 la Juventus, nel frattempo trasformatasi in societ\u00e0 per azioni, tent\u00f2 di portare avanti un ambizioso mercato di rafforzamento inerente soprattutto il reparto avanzato, non riuscendo tuttavia n\u00e9 a ingaggiare dal il promettente Riva, rest\u00eco \u2014 come lo sar\u00e0 per il resto della sua carriera \u2014 a lasciare la Sardegna, n\u00e9 a strappare ai concittadini del l'ala offensiva Meroni: pur se Gianni Agnelli, aprendo i cordoni della borsa, era giunto a un accordo con la dirigenza granata per far vestire la casacca bianconera a \u00abmister mezzo miliardo\u00bb, le veementi proteste della tifoseria torinista, che rischiavano di sfociare in proteste di piazza \u2014 ripercuotendosi perfino nella catena di montaggio della FIAT, dove gli operai di fede granata arrivarono a sabotare le vetture degli Agnelli in risposta al possibile cambio di maglia del loro idolo sportivo \u2014, fecero s\u00ec che l'affare sfumasse.\nLa societ\u00e0 juventina si limit\u00f2 cos\u00ec al piccolo cabotaggio rimpolpando il centrocampo, come voleva la filosofia \"movimientiana\" del tecnico Heriberto Herrera, coi due mestieranti Simoni e Volpi, ampliando negli ultimi giorni di mercato anche il parco attaccanti con lo svedese Magnusson, gi\u00e0 di propriet\u00e0 bianconera e reduce da un'esperienza in prestito al , il quale, data la recente chiusura delle frontiere nel campionato italiano, pot\u00e9 essere impiegato solo in campo continentale.\nCon una formazione titolare rimasta pressoch\u00e9 immutata rispetto alla precedente annata, in Serie A la Juventus non riusc\u00ec a difendere lo scudetto chiudendo la classifica al terzo posto, dietro alla rivelazione e davanti alla , tutte incapaci di tenere il passo di un redivivo tornato nelle mani del \"par\u00f2n\" Rocco e trascinato dai gol del \u00abragazzino terribile\u00bb Prati; unica nota di rilievo in casa bianconera, l'esordio il 21 gennaio 1968 a Mantova del diciannovenne Causio, futura colonna della plurivittoriosa squadra degli anni 1970. In campo nazionale, altre delusioni arrivarono dall'impegno in Coppa Italia dove i piemontesi si videro sbarrata la strada gi\u00e0 al primo turno settembrino dal , causa uno sfortunato epilogo al sorteggio.\nPi\u00f9 ricca di soddisfazioni fu l'avventura in Coppa dei Campioni dove gli uomini di \"HH2\", dopo aver battuto in sequenza gli ellenici dell', i rumeni del e, con pi\u00f9 difficolt\u00e0, i tedeschi d'Occidente dell' \u2014 superati solo in uno spareggio giocatosi in campo neutro a Berna \u2014, raggiunsero per la prima volta la semifinale della maggiore competizione europea per club, da cui vennero estromessi per mano del pi\u00f9 quotato di Eus\u00e9bio.\nStatistiche.\nStatistiche dei giocatori.\nNB: tra parentesi sono indicate le autoreti."}
{"id": "749306", "revid": "198277", "url": "https://it.wikipedia.org/wiki?curid=749306", "title": "Juventus Football Club 1966-1967", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1966-1967.\nStagione.\nNella stagione 1966-1967 la Juventus di Heriberto Herrera si aggiudica lo Scudetto, dopo sei anni di astinenza, totalizzando 49 punti dopo una serrata volata finale, sopravanzando l' all'ultima giornata e di una sola lunghezza. La vittoria interna bianconera (2-1) sulla nell'ultimo turno di campionato e la contemporanea sconfitta a Mantova dei nerazzurri, valgono il sorpasso sul filo di lana e consegnano ai torinesi il titolo di campione d'Italia per la tredicesima volta nella loro storia.\nIn Coppa Italia la squadra raggiunge la semifinale: dopo avere superato l' nel secondo turno, il nel terzo turno e il nei quarti di finale, la Juventus viene eliminata dal poi vincitore del trofeo. In campo europeo i piemontesi, impegnati nella Coppa delle Fiere, superano in sequenza nei primi turni i greci dell', i portoghesi del e gli scozzesi del , per poi cedere il passo nei quarti di finale, anche in questo caso, ai futuri vincitori dell'edizione, gli jugoslavi della .\nSul versante personale, migliori realizzatori bianconeri in campionato sono Giampaolo Menichelli autore di 11 reti, pi\u00f9 2 in Coppa Italia e 3 in Coppa delle Fiere, Gianfranco Zigoni con 8 gol pi\u00f9 3 in Coppa Italia e 1 in Coppa delle Fiere, e il neoacquisto Virginio De Paoli con 8 marcature pi\u00f9 2 in Coppa Italia e 2 in Coppa delle Fiere."}
{"id": "749314", "revid": "767487", "url": "https://it.wikipedia.org/wiki?curid=749314", "title": "Tempesta di ghiaccio", "text": "Tempesta di ghiaccio (\"The Ice Storm\") \u00e8 un film del 1997 diretto da Ang Lee, tratto dall'omonimo romanzo di Rick Moody del 1994.\nPresentato in concorso al 50\u00ba Festival di Cannes, ha vinto il premio per la migliore sceneggiatura.\nTrama.\nNel 1973 a New Canaan nel Connecticut vive una famiglia composta da Ben Hood, sua moglie Elena e i loro figli Wendy (14 anni) e Paul (16 anni). Ben \u00e8 infelice del suo matrimonio e del suo lavoro e da tempo ha una relazione con Janey Carver, sua vicina di casa, anche lei sposata con Jim e madre di due figli, Mikey e Sandy, che in realt\u00e0 ha poco interesse per lui. Anche Elena \u00e8 annoiata della sua vita e si fa tentare dal misticismo mentre la figlia Wendy tenta di scoprire il sesso con Mikey e Sandy. Invece, Paul frequenta un collegio dove si invaghisce di una sua compagna, Libbets Casey, attratta dal suo compagno di stanza Francis Davenport.\nDopo un fallito tentativo di approccio sessuale con Sandy, Wendy riesce con Mikey ma viene scoperta dal padre. Intanto, anche Elena ha scoperto la relazione tra il marito e Janey e, nonostante una furiosa lite, decidono comunque di partecipare una festa organizzata da alcuni amici di famiglia, scoprendo che in realt\u00e0 si svolgono nel corso della serata scambi di coppie: gli uomini infatti dovranno lasciare le loro chiavi su una ciotola che poi dovranno essere scelte dalle donne e cos\u00ec il mazzo che prenderanno, sar\u00e0 dell'uomo con cui dovranno andare. Nella festa ci sono anche Janey e Jim: dapprima pensano di andare via ma poi Ben ed Elena rimangono alla festa dove Ben si ubriaca mentre Janey prende le chiavi di un giovane con cui passa la serata provocando la reazione negativa di Ben che, nel tentativo di protestare ed in preda all'alcol, inciampa e sbatte la testa sul tavolo, reazione che porta Jim a realizzare che sua moglie e Ben hanno una relazione. Preso dall'imbarazzo, Ben si chiude in bagno mentre alla fine della serata, in casa, restano Jim ed Elena che tentano un breve rapporto sessuale nella macchina di lui, ma entrambi non provano piacere e si fermano ma poi Jim decide di riaccompagnarla a casa.\nWendy si reca a casa dei Carver per riprovare con Mikey, ma non lo trova poich\u00e9 \u00e8 uscito di casa nonostante fuori sia in corso una tempesta di ghiaccio. Decide cos\u00ec di tentare con Sandy mettendosi a letto e togliendosi i vestiti; decidono di bere una bottiglia di vodka, ma prima che Wendy riesca a sedurlo, i due si addormentano.\nAnche Paul \u00e8 uscito di casa nel corso della tempesta poich\u00e9 \u00e8 stato invitato da Libbets nel suo appartamento ma si rende conto che anche Francis \u00e8 l\u00ec; i tre bevono ed ascoltano musica dopodich\u00e9 Libbets assume numerose pillole che la fanno svenire; dopo averla riposta sul letto, Paul se ne va prendendo il treno.\nDurante la tempesta, Mikey nota quanto sono belli gli alberi ed i campi coperti di ghiaccio ma mentre cammina, scivola su una collina ghiacciata e poi si siede su un guard-rail per riposare ma ad un tratto un fulmine colpisce un albero che crolla sul guard-rail e provoca una scossa elettrica su Mikey che resta folgorato e ucciso.\nIntanto, l'alba si avvicina e, a causa di un albero abbattuto, Jim ed Elena restano bloccati e si recano a casa di lui dove Elena scopre Wendy senza vestiti e a letto con Sandy che le ordina di rivestirsi mentre arriva anche Janey che si sdraia sul letto senza nemmeno togliersi i vestiti della festa.\nBen, che aveva passato il resto della serata in bagno, si rimette in macchina per tornare a casa ma scopre il corpo di Mikey per la strada e lo riporta alla casa dei familiari. Mentre Jim e Sandy cadono in disperazione, Janey resta a letto senza preoccuparsi di niente. Qualche ora dopo, Ben, Elena e Wendy si dirigono alla stazione dei treni per prendere Paul, poich\u00e9 la tempesta ha fatto fermare il treno. Una volta che tutti sono in macchina, Ben scoppia in lacrime venendo tuttavia confortato da Elena."}
{"id": "749331", "revid": "1776051", "url": "https://it.wikipedia.org/wiki?curid=749331", "title": "Defender 1994", "text": "Defender 1994 \u00e8 il sesto singolo della band heavy metal Manowar. Esso \u00e8 stato pubblicato nel 1994."}
{"id": "749334", "revid": "163662", "url": "https://it.wikipedia.org/wiki?curid=749334", "title": "Wuhan", "text": "Wuhan (, /u'han/) \u00e8 una citt\u00e0 sub-provinciale della Cina, capoluogo e citt\u00e0 pi\u00f9 popolosa della provincia di Hubei. Posta alla confluenza del fiume Azzurro e del fiume Han, negli anni '20 la citt\u00e0 fu capitale del governo nazionalista di sinistra di Wang Jingwei, in opposizione a quello di Chiang Kai-shek.\nGeografia fisica.\nTerritorio.\nLa citt\u00e0 \u00e8 posta alla confluenza del fiume Han nel fiume Azzurro e presenta un terreno pianeggiante nell'area centro-settentrionale e collinare nell'area meridionale.\nL'area metropolitana \u00e8 composta da tre centri: Wuchang, Hankou e Hanyang; le tre aree sono tuttavia divise dai due fiumi e sono collegate quindi attraverso numerosi ponti.\nClima.\nSecondo la classificazione dei climi di K\u00f6ppen, Wuhan appartiene alla fascia \"Cfa\", ossia il clima temperato umido con estate calda.\nOrigini del nome.\nIl toponimo Wuhan deriva dall'unione delle prime sillabe di Wuchang (\"Wu\") e Hankou ed Hanyang (\"han\").\nStoria.\nL'area fu colonizzata pi\u00f9 di anni fa. Durante la dinastia Han, Hanyang divenne un porto abbastanza trafficato. Nel III secolo furono costruite mura per proteggere Hanyang (206) e Wuchang (223).\nNel 223 fu costruita la pagoda della Gru Gialla (\u9ec4\u9e64\u697c) su una sponda del Fiume Azzurro. Cui Hao, un poeta celebrato durante la dinastia Tang, visit\u00f2 la costruzione nella prima met\u00e0 dell'VIII secolo; il suo poema fece la costruzione la pi\u00f9 celebrata nella Cina meridionale. La citt\u00e0 fu a lungo famosa come centro per le arti (specialmente per la poesia) e per gli studi intellettuali. Sotto il governo mongolo (dinastia Yuan), Wuchang fu promossa fra le quattro citt\u00e0 cinesi per commercio.\nNel tardo XIX secolo le ferrovie furono estese sull'asse nord-sud attraverso la citt\u00e0, che dopo divenne un importante nodo di trasporti fra i traffici ferroviari e fluviali. A quel tempo le potenze straniere ottenevano concessioni mercantili e la sponda del fiume a Hankou fu divisa in varie concessioni straniere. Questi distretti contenevano uffici di scambio, magazzini e impianti portuali.\nNel 1911 i sostenitori di Sun Yat-sen lanciarono la rivolta di Wuchang nell'omonima citt\u00e0 oggi parte di Wuhan, che port\u00f2 al collasso della Dinastia Qing e alla creazione della Repubblica di Cina. Wuhan era la capitale di un Governo di sinistra del Kuomintang, fondato a seguito del colpo di Wuhan, del 1927, e retto da Wang Jingwei in opposizione al Governo di Nanchino di Chiang Kai-shek durante gli ultimi anni '20.\nNel 1938 a Wuhan e nelle aree circostanti si svolse la battaglia di Wuhan, uno dei maggiori e pi\u00f9 sanguinosi conflitti nella seconda guerra sino-giapponese. Dopo essere stata presa dai giapponesi nel 1938, Wuhan divenne uno dei pi\u00f9 importanti centri militari per le operazioni nella Cina del sud. Nel dicembre del 1944 la citt\u00e0 fu in parte distrutta da un raid da parte della Quattordicesima Forza Aerea degli Stati Uniti d'America.\nCon la conquista del potere da parte del Partito comunista cinese (1949), Wuhan ha beneficiato di importanti investimenti che lo hanno reso uno dei principali centri dell'industria pesante cinese. Con una capacit\u00e0 produttiva di 3,5 milioni di tonnellate all'anno, in cinque anni la citt\u00e0 riceve 136,92 miliardi di yuan di investimenti, pari al 28,6% dell'importo totale speso per il primo piano quinquennale cinese (1953\u20131957); nel 1955 a questo scopo furono mobilitati lavoratori per la costruzione di 12 forni da coke, tre altiforni e sei forni Martin. Anche le industrie meccaniche e chimiche cittadine furono costruite in quel periodo, mentre altri importanti investimenti riguardarono la produzione di macchine utensili, di impianti di caldaie, la centrale termoelettrica di Qingshan e la costruzione del primo ponte sul fiume Yangsi, che consente il transito di veicoli stradali e treni (1957) da Pechino a Canton. Pi\u00f9 di dieci istituti di istruzione superiore, tra cui la famosa Universit\u00e0 della Scienza e della Tecnologia di Huazhong, furono fondati in quel periodo. Wuhan diventa un importante centro dell'industria pesante e della ricerca in Cina. Questo sviluppo economico \u00e8 accompagnato dalla costruzione di grandi complessi abitativi per i lavoratori domestici, come i 58 edifici del complesso Shazitang ( abitanti), costruito nel 1959.\nA partire dal 1965, i funzionari della pianificazione centralizzata cinese decisero di concentrare gli investimenti principalmente su piccole e medie citt\u00e0 nelle regioni montane a scopi militari. A causa della mancanza di capitali, lo sviluppo della citt\u00e0 rallent\u00f2 bruscamente e, durante la rivoluzione culturale (1966\u20131976), il tenore di vita croll\u00f2; ci\u00f2 provoc\u00f2 un blocco sulla costruzione di condomini e tensioni politiche (culminate nel cosiddetto \"incidente di Wuhan\" del 20 luglio 1967 quando gli inviati da Pechino a Wuhan furono arrestati dalle autorit\u00e0 locali). Nel 1975, le dodici zone industriali create nella citt\u00e0 metropolitana impiegavano persone e, nel 1981, Wuhan era diventato il quarto centro industriale cinese dopo Shanghai , Pechino e Tianjin.\nLa riforma economica cinese propiziata da Deng Xiaoping permette a Wuhan di aprirsi al mondo. La citt\u00e0 \u00e8 una delle citt\u00e0 pioniere che beneficiano del nuovo sistema di pianificazione semplificata del 1984, in cui le autorit\u00e0 municipali sono responsabili solo verso le autorit\u00e0 centrali. Per attrarre investitori stranieri, le autorit\u00e0 politiche di Wuhan proposero di creare la nuova zona di sviluppo ad alta tecnologia di Donghu chiamata anche \"China Optics Valley\" (1984) e la zona di sviluppo economico e tecnologico a Zuankou (1985); le autorit\u00e0 centrali cinesi, per\u00f2, all'epoca avevano privilegiato le zone economiche situate nelle regioni costiere (Shenzen). Pertanto a Pechino il consiglio di stato accord\u00f2 il suo consenso solo nel 1990; la costruzione e la promozione delle due zone ebbe inizio nel 1993, con l'obiettivo di sviluppare poli economici lungo il fiume Yangzi: ci\u00f2 apr\u00ec nuove prospettive a Wuhan, che lanci\u00f2 nuove zone di sviluppo e costru\u00ec infrastrutture di trasporto pesanti come il porto commerciale di Qingshan e l'aeroporto internazionale di Yangzi e Tianhe. Dal 2000, la citt\u00e0 \u2013 che in precedenza si era espansa in base a fattori geografici (lungo i fiumi e le strade principali, vicino ai distretti centrali) tenendo conto delle suddivisioni amministrative (distretti) e dei requisiti dei piani \u2013 non si estende pi\u00f9 in orizzontale ma in verticale.\nPoich\u00e9 Wuhan \u00e8 la citt\u00e0 principale delle sei province centrali \u2013 Anhui, Jiangxi, Henan, Hubei, Hunan e Shanxi \u2013 il Ministero del Commercio ha lanciato nel 2009 la campagna \"Go Inland\": orientata verso le societ\u00e0 cinesi e straniere, essa mirava a concentrare la maggior parte dell'attivit\u00e0 manifatturiera in questo centro regionale, che rappresenta quindi il 28% della popolazione e il 20% del PIL. A partire dagli anni 2000, come tutte le principali citt\u00e0 cinesi, Wuhan moltiplica le infrastrutture che facilitano il trasporto con la creazione di una rete di linee metropolitane ( di binari e tre milioni di passeggeri al giorno nel 2019), la costruzione di un nuovo aeroporto (24 milioni di passeggeri nel 2018) e, nel 2009, di una stazione destinata a ricevere i treni ad alta velocit\u00e0 (che ora la mettono a 4 ore da Canton, Hong Kong e Pechino). La citt\u00e0 \u00e8 un grande centro accademico, che comprende diverse universit\u00e0 e centri di ricerca di portata nazionale.\nNel dicembre 2019 Wuhan \u00e8 divenuta nota per la diffusione di un'epidemia di un nuovo ceppo di coronavirus che determina l'origine di una malattia denominata COVID-19, i cui effetti sono simili a quelli di SARS e MERS. Dopo aver contagiato pi\u00f9 di persone in tutta la Cina, uccidendone , il virus si \u00e8 diffuso in tutto il mondo causando una pandemia.\nInfrastrutture e trasporti.\nFerrovie.\nLa citt\u00e0 serve da capolinea della ferrovia ad alta velocit\u00e0 Wuhan-Canton, inaugurata nel 2009, che termina nell'omonima stazione. Altre linee ferroviarie che terminano in citt\u00e0 sono le linee ad alta velocit\u00e0 Wuhan-Shijiazhuang e Wuhan-Jiujiang.\nAeroporti.\nWuhan \u00e8 servita dal principale aeroporto della provincia, l'aeroporto internazionale Wuhan Tianhe, situato nel distretto di Huangpi, a circa 26\u00a0km a nord del centro di Wuhan, e inaugurato nel 1995 in sostituzione dei due precedenti aeroporti: Wuhan Wangjiadun, chiuso nel 2007, e Wuhan Nanhu, chiuso nel 1995.\nSono presenti inoltre due aeroporti minori, di cui uno in costruzione: l'aeroporto municipale Hannan e l'aeroporto municipale Caidian.\nMobilit\u00e0 urbana.\nLa citt\u00e0 \u00e8 servita da una fitta rete metropolitana dotata di 9 linee: linea 1, linea 2, linea 3, linea 4, linea 6, linea 7, linea 8, linea 11 e linea 12 (o linea Yangluo). Sono in costruzione inoltre altre due linee: la linea 5 e la linea 27.\nSport.\nCalcio.\nLe principali squadre di calcio della citt\u00e0 sono il Wuhan ed il Wuhan Three Towns."}
{"id": "749336", "revid": "287204", "url": "https://it.wikipedia.org/wiki?curid=749336", "title": "Tomasz\u00f3w Lubelski", "text": "Tomasz\u00f3w Lubelski \u00e8 una citt\u00e0 polacca del distretto di Tomasz\u00f3w Lubelski nel voivodato di Lublino.\nGeografia fisica.\nHa una superficie di 13,29 km\u00b2 e nel 2007 contava 20.222 abitanti.\nStoria.\nLa citt\u00e0 si trova nel voivodato di Lublino dal 1999, mentre dal 1975 al 1998 ha fatto parte del voivodato di Zamo\u015b\u0107. \u00c8 il capoluogo del distretto di Tomasz\u00f3w Lubelski.\nSport.\nTKS Tomasovia Tomasz\u00f3w Lubelski \u00e8 il football club della citt\u00e0 fondato nel 1923 e milita nella III Liga, Group Lublino-Precarpazi."}
{"id": "749337", "revid": "287204", "url": "https://it.wikipedia.org/wiki?curid=749337", "title": "Tomaszow Lubelski", "text": ""}
{"id": "749340", "revid": "1776051", "url": "https://it.wikipedia.org/wiki?curid=749340", "title": "Fire and Blood", "text": "Fire and Blood \u00e8 il quarto video, prodotto nel 2002, della band epic metal/heavy metal Manowar. Esso \u00e8 stato pubblicato sotto forma di DVD.\nDVD 1: Hell on earth Part II.\nBonus:\nDVD 2: Blood in Brazil.\nBonus:"}
{"id": "749344", "revid": "767487", "url": "https://it.wikipedia.org/wiki?curid=749344", "title": "Generazione perfetta", "text": "\"Generazione perfetta (Disturbing Behaviour)\" \u00e8 un film horror/thriller statunitense del 1998, diretto da David Nutter.\nTrama.\nIl film inizia con un ragazzo e una ragazza su un burrone che si baciano. Quando la ragazza incomincia ad andare oltre il ragazzo da prima la ferma, successivamente la uccide. Arrivano poi due poliziotti, uno viene ucciso dall'aggressore, l'altro lo copre dandogli la possibilit\u00e0 di scappare. Gavin Strick, vede tutta la scena e ne rimane sconvolto.\nSteve Clark, insieme a sua sorella Lindsay, sua madre e suo padre si trasferiscono a Cradle Bay, dopo il suicidio del fratello maggiore. Steve inizia quindi a frequentare la nuova scuola dove, alla prima lezione, hanno un litigio due ragazzi. In mensa, Steve fa amicizia con Gavin e U.V. che gli spiegano la gerarchia della scuola, dove all'apice ci sono i \"perfetti\". I perfetti sono ragazzi e ragazze modello, ma stranamente tutti hanno paura di loro. Steve fa anche conoscenza con Rachel, di cui si infatua profondamente. Durante un'uscita Rachel viene avvicinata da Chug, uno dei perfetti. Dopo essersi allontanato dalla ragazza, Chug causa un violento scontro con un ragazzo che nemmeno conosceva.\nIl giorno dopo il ragazzo che aveva litigato con uno dei perfetti sembra essere diventato un perfetto a sua volta. Steve e Gavin vanno in cantina per fumare una sigaretta, l\u00ec fanno la conoscenza di Dorian, il bidello della scuola, pronto a costruire un dispositivo anti-topi. Gavin porta Steve nel canale di ventilazione e assistono alla riunione dei perfetti con i loro genitori. Inoltre gli spiega che secondo lui i perfetti sono ipnotizzati. Ma inaspettatamente, durante la riunione, decidono che il nuovo perfetto sar\u00e0 proprio Gavin, causando il panico di quest'ultimo.\nIl mattino successivo, Gavin diventa come per magia un perfetto. Rachel prova a parlargli ma gli altri perfetti l'allontanano. Si intromette allora Steve che causa una vera e propria rissa. Gavin, ormai trasformato, non fa altro che infierire sull'ex-amico. Steve, sconfitto, va nella cantina dove scopre che il bidello non \u00e8 cos\u00ec stupido come credeva. Successivamente si reca a casa, seguito dai perfetti. Nell'appartamento trova Lorna, una dell'altro grado sociale. Dopo un tentativo a vuoto di sedurre Steve, la ragazza incomincia ad essere incredibilmente violenta e a ferirsi per i suoi crimini.\nSteve si reca cos\u00ec da Rachel, dove scoprono che l'artefice di tutto potrebbe essere il dott. Edgar Caldicott della scuola. Scoprono anche che prima di lavorare nella scuola, prestava servizio in un ospedale psichiatrico. I due si recano all'ospedale dove rimangono scioccati nel vedere persone malate manipolate psicologicamente; tra le molte, vi \u00e8 anche la stessa figlia del dottore. I ragazzi cercano di scappare ma vengono arrestati dall'ufficiale Cox - complice del dottore - ma riescono a salvarsi grazie all'intervento di Dorian.\nI due ritornano a casa del ragazzo, convinti di voler abbandonare il paese insieme a Lindsay e di andare il pi\u00f9 lontano possibile da quel luogo di follia. L\u00ec, per\u00f2, scoprono che i genitori di Steve sono favorevoli all'entrata dei giovani nel gruppo dei perfetti. Il ragazzo per\u00f2 rifiuta l'invito, prende la sorella ed esce di casa; fuori per\u00f2 li attende il gruppo di perfetti, che cattura Steve. \nSi ritrova successivamente in una sala operatoria: il dottor Caldicott \u00e8 pronto ad effettuare su di lui l'operazione per farlo diventare un perfetto. Steve riesce per\u00f2 a liberarsi, scappare dalla sala e a salvare anche Rachel. Una volta salvi si incontrano con U.V. e Lindsay e il gruppo \u00e8 finalmente pronto per andarsene dalla citt\u00e0. Ma, per la strada, incontrano nuovamente il gruppo dei perfetti, stavolta insieme al dottor Caldicott e sar\u00e0 il sacrificio di Dorian ad uccidere il malefico gruppetto. I ragazzi sono finalmente salvi, Rachel e Steve si baciano nel traghetto, lieti che questa storia sia finalmente finita.\nLa scena finale del film mostra una scuola piena di disordine e caos. Viene subito presentato un nuovo professore, che non \u00e8 altri se non Gavin. Non \u00e8 affatto finita.\nCuriosit\u00e0.\nNel finale del film il bidello/inventore si butta nel baratro dicendo \"Hey, professore, lascia liberi i ragazzi!\", nella versione inglese \u00e8 \"Hey Teachers! Leave them kids alone\": il ritornello di \"Another Brick in the Wall\" dei Pink Floyd"}
{"id": "749347", "revid": "61051", "url": "https://it.wikipedia.org/wiki?curid=749347", "title": "Vincenzo Calace", "text": "Biografia.\nStudente della Regia Scuola Tecnica Industriale di Bari, si laurea in Ingegneria meccanica nel 1921 all'Universit\u00e0 degli Studi di Napoli Federico II.\nSin dal periodo partenopeo abbraccia con entusiasmo gli ideali mazziniani e repubblicani di Giovanni Bovio. Partecipa alla prima guerra mondiale come ufficiale di artiglieria.\nNel 1922 apre in via Muro Mangilli a Bisceglie, citt\u00e0 dove vive ed insegna matematica nel locale Ginnasio, con alcuni compagni di fede mazziniana, la sezione repubblicana intitolata a Giuseppe Mazzini.\nDopo il periodo biscegliese, segnato dalle prime avvisaglie del prepotere fascista, dagli episodi di censura del sindaco e del commissario di PS, e dall'attentato incendiario che distrusse la sede repubblicana, Vincenzo Calace si trasferisce a Milano ed entra nel movimento Giustizia e Libert\u00e0. Con Riccardo Bauer, Ernesto Rossi, Giordano Viezzoli, Ferruccio Parri e altri, viene arrestato nel 1930 e condannato dal Tribunale speciale. Si tratta della prima sentenza contro \u201cGiustizia e Libert\u00e0\u201d e i suoi massimi dirigenti. Tra gli imputati figurano lo scienziato Umberto Ceva, suicidatosi in carcere, e la spia dell'OVRA Carlo Del Re.\nTorner\u00e0 libero solo alla caduta del fascismo, dopo aver scontato cinque anni di carcere e otto di confino nell'isola di Ventotene, dove ha come compagni di prigionia Ernesto Rossi, Riccardo Bauer, Altiero Spinelli, Francesco Fancello, Sandro Pertini, Luigi Grossuti, Nello Traquandi e altri.\nA Bari, dopo un breve secondo arresto inflittogli dalle autorit\u00e0 badogliane, \u00e8 tra gli esponenti pi\u00f9 attivi del Partito d'Azione. Il Partito, nel corso dello storico congresso del CLN (gennaio 1944), lo designa proprio rappresentante nella Giunta Esecutiva Permanente. Qui, in aperta opposizione a Palmiro Togliatti, contraster\u00e0 invano la costituzione del Governo di Salerno.\nL'anno successivo Calace rifiuta la nomina a Sottosegretario di stato offertagli da Ferruccio Parri. Dal 1947, scomparso il Partito d'Azione, milita nel PSI e, dopo l'espulsione da quest'ultimo, partecipa alle battaglie del movimento di Unit\u00e0 Popolare.\nFunzionario della Cassa per il Mezzogiorno negli anni 50 e 60, si spegne a Molfetta in una clinica privata l'11 novembre del 1965.\nRiconoscimenti.\nIl Comune di Bisceglie ha eretto in ricordo di Vincenzo Calace un monumento in piazza Margherita. Durante la cerimonia, che si svolse a Bisceglie in piazza Regina Margherita il 1\u00ba marzo del 1980 alla presenza di migliaia di cittadini, il presidente della repubblica Sandro Pertini al termine della commemorazione scopr\u00ec un busto in bronzo raffigurante Vincenzo Calace.\nIl 15 novembre del 1987, la municipalit\u00e0 biscegliese eresse una lapide riportante un testo di Riccardo Bauer in ricordo di Vincenzo Calace, al fianco dell'ingresso della sua dimora locale.\nAlcune citt\u00e0 nella loro toponomastica hanno dedicato strade a Vincenzo Calace."}
{"id": "749376", "revid": "4711", "url": "https://it.wikipedia.org/wiki?curid=749376", "title": "Campionati Europei", "text": ""}
{"id": "749377", "revid": "4711", "url": "https://it.wikipedia.org/wiki?curid=749377", "title": "Campionati europei", "text": ""}
{"id": "749378", "revid": "287204", "url": "https://it.wikipedia.org/wiki?curid=749378", "title": "Hrubiesz\u00f3w", "text": "Hrubiesz\u00f3w (in ucraino \"\u0413\u0440\u0443\u0431\u0435\u0448\u0456\u0432\") \u00e8 una citt\u00e0 polacca del distretto di Hrubiesz\u00f3w nel voivodato di Lublino.Ricopre una superficie di 33,03 km\u00b2 e nel 2007 contava 18.549 abitanti.\nGeografia fisica.\n\u00c8 situata nel voivodato di Lublino (in polacco \"wojew\u00f3dztwo lubelskie\") dal 1999, mentre dal 1975 al 1998 ha fatto parte del voivodato di Zamo\u015b\u0107 (\"wojew\u00f3dztwo zamojskie\").\n\u00c8 il capoluogo del distretto di Hrubiesz\u00f3w."}
{"id": "749380", "revid": "287204", "url": "https://it.wikipedia.org/wiki?curid=749380", "title": "Hrubieszow", "text": ""}
{"id": "749381", "revid": "767487", "url": "https://it.wikipedia.org/wiki?curid=749381", "title": "Undici Cesari", "text": "Le immagini a mezzobusto degli Undici Cesari erano state dipinte da Tiziano Vecellio per Federico II Gonzaga e furono collocate in un'apposita sala progettata da Giulio Romano all'interno del Palazzo Ducale di Mantova. \nSoggetto.\nI busti degli undici Cesari \u00e8 un insieme di opere ispirato alle \"Vite dei Cesari\" di Svetonio, in cui compaiono le biografie di undici imperatori, dal primo (Augusto), all'undicesimo (Domiziano), precedute dalla biografia del primo Cesare, Gaio Giulio.\nI busti dei Cesari furono una delle opere pi\u00f9 celebri del maestro di Pieve di Cadore e furono copiate anche da artisti famosi come Bernardino Campi, Giovan Paolo Lomazzo e forse Annibale Carracci.\nCollocazione.\nTra il 1627 e il 1628 i dipinti furono venduti da Vincenzo II Gonzaga a Carlo I d'Inghilterra per poi passare nelle collezioni dei Re di Spagna, dove andarono perduti nell'incendio dell'Alc\u00e1zar a Madrid."}
{"id": "749385", "revid": "2091899", "url": "https://it.wikipedia.org/wiki?curid=749385", "title": "Hell on Earth Part III", "text": "Hell On Earth part III \u00e8 il quinto video, prodotto nel 2003, della band epic metal/heavy metal Manowar. Esso \u00e8 stato pubblicato sotto forma di doppio DVD.\nDVD 1: Hell On Earth III.\nBonus:\nDVD 2: Live In Germany - The Ringfest.\nVideo Collection:\nBonus:"}
{"id": "749390", "revid": "287204", "url": "https://it.wikipedia.org/wiki?curid=749390", "title": "Skierbiesz\u00f3w", "text": "Skierbiesz\u00f3w (in tedesco \"Heidenstein\") \u00e8 un comune rurale polacco del distretto di Zamo\u015b\u0107, nel voivodato di Lublino.\nGeografia.\nRicopre una superficie di 139,17 km\u00b2 e nel 2004 contava 5.938 abitanti. Situata sul fiume Wolica, a circa 70 km a sud-est di Lublino. Skierbiesz\u00f3w \u00e8 anche un castello.\nStoria.\nDal 1939 al 1945 la Germania nazista impose al paese di Skierbiesz\u00f3w il nome tedesco di \"Heidenstein\": la popolazione polacca fu espulsa nel novembre 1942 per far spazio ai coloni tedeschi, dato che la terra su cui sorge la frazione \u00e8 molto fertile."}
{"id": "749391", "revid": "287204", "url": "https://it.wikipedia.org/wiki?curid=749391", "title": "Skierbieszow", "text": ""}
{"id": "749403", "revid": "1776051", "url": "https://it.wikipedia.org/wiki?curid=749403", "title": "Hell on Earth Part IV", "text": "Hell On Earth part IV \u00e8 il sesto video, prodotto nel 2005, della band epic metal/heavy metal Manowar. Esso \u00e8 stato pubblicato sotto forma di doppio DVD, contenente anche un mini CD, \"King of Kings - The Ascension\".\nDVD 1: Main Program.\nBonus:\nDVD 2: Behind The Scenes.\nTV Shows:"}
{"id": "749408", "revid": "1543377", "url": "https://it.wikipedia.org/wiki?curid=749408", "title": "It Was Written", "text": "It Was Written \u00e8 il secondo album in studio del rapper statunitense Nas, pubblicato il 2 luglio del 1996 dalla Columbia.\nDopo il discreto successo di vendite del suo acclamato esordio \"Illmatic\", Nas sceglie di concentrare i suoi sforzi in una direzione pi\u00f9 commerciale. Prodotto principalmente dai Trackmasters, \u00e8 un punto di partenza per lui dal suono grezzo e underground del suo album di debutto verso un suono pi\u00f9 ricercato e commerciale. L'album presenta argomenti tipici del mafioso e del gangsta rap e segna la prima apparizione del supergruppo di Nas \"The Firm\", che include i rapper Foxy Brown, AZ e Cormega.\nL'album si \u00e8 rivelato la pubblicazione di maggior successo commerciale di Nas con oltre due milioni di copie fisiche vendute nei soli Stati Uniti, debuttando al primo posto nella Billboard 200. Ha anche dato il via alla popolarit\u00e0 commerciale dell'artista e ha seguito il successo di altri album mafioso rap come \"Only Built 4 Cuban Linx...\" (1995) e \"Reasonable Doubt\" (1996). Tuttavia i suoi cambiamenti stilistici e il crescente successo commerciale hanno alimentato le accuse all'interno della comunit\u00e0 hip-hop che Nas si sia venduto alla musica commerciale.\nBackground e produzione.\nSeguendo l'album d'esordio acclamato dalla critica \"Illmatic\" (1994), Nas sceglie di concentrarsi su un album dei toni maggiormente commerciali, in contrasto con i suoni grezzi, non rifiniti e underground del suo debutto. Nonostante il suo impatto significativo sull'hip hop, all'epoca \"Illmatic\" non aveva ottenuto un buon successo commerciale a differenza di altre grandi pubblicazioni di quel tempo, come ad esempio \"Doggystyle\" (1993) di Snoop Dogg. Ci\u00f2 in parte era dovuto alla personalit\u00e0 timida di Nas e alla sua non partecipazione nel promuovere il disco. Nas inizia a fare apparizione anche in produzioni di altri artisti, incluse le sue presenze in \"4,5,6\" (1995) di Kool G Rap e in \"Verbal Intercours\" dell'album \"Only Built 4 Cuban Linx...\" (1995), che ha reso Nas il primo non membro del Wu-Tang Clan ad apparire in una canzone del collettivo. In queste apparizione come ospite, ha iniziato a riferirsi a s\u00e9 stesso come Nas Escobar.\nNel frattempo, le sue abitudini di spendere eccessivamente l'hanno lasciato con pochi soldi e Nas \u00e8 costretto a chiedere un prestito per indossare il proprio vestito alla cerimonia dei Source Awards nel 1995. Il successo del collega East Coast The Notorious B.I.G. e il promoter Puff Daddy alla cerimonia di premiazione hanno mandato un messaggio a Nas per cambiare il suo approccio commerciale, con la conseguente assunzione di Steve Stoute come manager. Mentre \"Illmatic\" raggiungeva la certificazione di disco d'oro dalla RIAA negli Stati Uniti, Stoute convinceva Nas a portarsi in una direzione pi\u00f9 mainstream per il suo secondo album, dopodich\u00e9 Nas assumeva la squadra di produzione dei Trackmasters, gi\u00e0 noti per il loro successo commerciale. Gli altri produttori dell'album includevano DJ Premier, Dr. Dre, Havoc dei Mobb Deep, L.E.S., Live Squad ed MC Serch nel ruolo di produttore esecutivo. Di questi, DJ Premier e L.E.S. avevano gi\u00e0 lavorato precedentemente con Nas come produttori su \"Illmatic\". L'album \u00e8 stato masterizzato agli Sterling Sound di New York da Tom Coyne. La copertina dell'album \u00e8 stata disegnata dall'artista Aim\u00e9e Macauley e la fotografia \u00e8 stata presa da Danny Clinch.\nComposizione.\nMusica e stile.\nIn contrasto con \"Illmatic\", l'album contiene una produzione pi\u00f9 dettagliata ed elaborata, mentre condividono il simile suono g-funk, basandosi pesantemente su campionamenti e loop dal ritmo funk. \"It Was Written\" ha sperimentato un Nas con una teatrale idea di mafioso rap sotto lo pseudonimo di \u00abNas Escobar\u00bb (ispirato dal signore della droga colombiano Pablo Escobar). L'argomento del disco \u00e8 stato rinomato per il suo focus sull'eccesso materialistico e su altri temi lirici del genere mafioso. Jon Pareles del \"The New York Times\" scrive del cambiamento di Nas dai tempi lirici di \"Illmatic\", dichiarando che lui \u00abcita ripetutamente il signore della droga colombiano Pablo Escobar e consegnando [testi] sui marchi di vestiti, macchine, liquori e armi.\u00bb Nas fa anche riferimento a linea dal suo lavoro precedente, elemento comune nella sua musica che \u00e8 stato analizzato da uno scrittore musicale come un \u00abritorno ai suoi inizi professionali con quei riferimenti\u00bb.\nContenuto.\nL'album si apre con \"Album Intro\" in cui si sente una ribellione di schiavi, e contiene campioni di \"A Change Is Gonna Come\" (1964) di Sam Cooke e di \"The Sly, the Slick, and the Wicked\" (1970) di The Lost Generation. La traccia d'apertura \"The Message\" presenta la produzione dei Trackmasters, Poke &amp; Tone e scratching da parte di Kid Capri.\nUn critico descrisse la canzone come una \u00absanguinosa narrazione\u00bb e lo cita come \u00abuna delle canzoni pi\u00f9 visivamente evocative della carriera di Nas.\u00bb Il titolo del brano si riferisce al singolo hip hop del 1982 \"The Message\", classico dei Grandmaster Flash and the Furious Five. Il leggendario produttore DJ Premier ha avuto un credito di produzione in \"I Gave You Power\", traccia in stile jazz-fusion che descrive una narrazione in prima persona dalla prospettiva di un'arma.\nDall'album sono estratti i singoli \"If I Ruled the World (Imagine That)\", che presenta un featuring di Lauryn Hill, e \"Street Dreams\". Nella prima afferma che avrebbe \u00abaperto ogni cella ad Attica / mandandoli in Africa.\u00bb Il secondo \u00e8 un resoconto dell'impatto delle droghe nel quartiere di Nas. \"Street Dreams\" contiene linee di basso morbide e un fragili batterie, presentando inoltre un'interpolazione di \"Sweet Dreams\" (1983) degli Eurythmics. L'album include anche le collaborazioni dei Mobb Deep e del supergruppo The Firm, composto inizialmente da Nas, Foxy Brown, AZ e Cormega. Il gruppo fa la sua apparizione nella traccia \"Affirmative Action\", un racconto di una rapina e di tre personaggi con rapporti mafiosi. Brett Berliner di Stylus Magazine descrive la base della traccia come \u00abestremamente mafioso, che sembra uscito da \"Quei bravi ragazzi\", con archi in crescendo\u00bb, mentre nomina la canzone come \u00abuna delle migliori tracce di gruppo di tutti i tempi.\u00bb\nHavoc dei Mobb Deep produce due tracce per l'album, \"The Set Up\", una storia di vendetta, e \"Live Nigga Rap\", un freestyle eseguito da Nas e dai Mobb Deep con percussioni dure e cupe. \"Black Girl Lost\" \u00e8 un comprensivo racconto sulla lotta delle donne afroamericane. Presenta la collaborazione della cantante R&amp;B Joel \"Jo-Jo\" Hailey dei Jodeci. \"Nas is Coming\" \u00e8 una collaborazione tra Nas e il rapper della West Coast Dr. Dre. La conversazione d'apertura del brano, una skit, \u00e8 una discussione tra i due sugli artisti e gli appassionati hip hop preoccupati eccessivamente dalla rivalit\u00e0 hip hop tra East Coast e West Coast e sul fatto che stanno per produrre una canzone che non ruoter\u00e0 n\u00e9 contribuir\u00e0 ad alimentare la faida.\nRicezione.\n\"It Was Written\" fu generalmente ben accolto dalla critica, \"The Source\" lo ha nominato come un \u00abantologia audio di storie di ghetto raccontate da uno dei pi\u00f9 prolifici autori hip-hop.\u00bb Krisex per la rivista \"Vibe\" ha criticato \u00abi tentativi costantemente aggressivi verso la musica pop\u00bb dell'album. Nonostante abbia definito l'album \u00abadeguato\u00bb commentando Nas per il lirismo e flow, Krisex ha concluso che \"It Was Written\" \u00abnon \u00e8 stato altrettanto soddisfacente quanto il suo primo album\u00bb. \"NME\" scrive che \u00abi testi netti e curati di Nas trattano la violenza che lo circonda con un misto di rimorso, rassegnazione ed entusiasmo.\u00bb Christopher John Farley del \"Time\" dichiara che \u00abi testi in \"It Was Written\" potrebbero essere pi\u00f9 nitidi, ma la musica, energica e impegnata su molte tracce, aiuta a consegnare il suo messaggio a casa.\u00bb La rivista \"Q\" descrive la performance di Nas come \u00abarrabbiata, snella e piena di grinta.\u00bb Sia il \"Chicago Tribune\" sia \"Chicago Sun-Times\" si sono espressi favorevolmente al suono dell'album e gli hanno assegnato una valutazione di tre e mezzo su quattro. Lo scrittore Cheo Caker del \"Los Angeles Times\" chiama l'album \u00abpoetico\u00bb, scrivendo che \u00abdimostra una maturit\u00e0 lirica continua che rende le sue gi\u00e0 potenti basi e rime ancora pi\u00f9 avvincenti.\u00bb La rivista \"Spin\" ha preferito l'\u00abarrivo\u00bb di \"It Was Written\" al \u00abpi\u00f9 sontuoso debutto del rapper\u00bb, ha elogiato la produzione e ha descritto i ritornelli dei brani come \u00absgranati, che alludono al pop.\u00bb\nL'uscita dell'album ha seguito il successo di altre produzioni in tema mafioso rap con un simile argomento principale, inclusi \"Only Built 4 Cuban Linx...\" (1995) di Raekwon, \"Doe or Die\" (1995) di AZ e \"Reasonable Doubt\" (1996) di Jay-Z. Gli scrittori musicali hanno criticato i suoni commerciali, R&amp;B e appresi dal pop, come l'arruolamento di una grande unit\u00e0 produttiva e la partecipazione di artisti popolari come ospiti dell'album. I testi e i temi dell'album sono stati altrettanto criticati negativamente e sono stati pesantemente respinti come tentativo di Nas di seguire la popolarit\u00e0 del gangsta e del mafioso rap. Mark Coleman di \"Rolling Stone\" scrive negativamente degli argomenti di Nas chiamandoli \u00abl'ultimo esempio sfacciato di discorsi scadenti del ragazzo tosto\u00bb scrivendo \u00abcertamente colpisce una nota di raccapricciante realismo nelle sue storie di spaccio pesante e competizione letteralmente spietata. \"The Set Up\", \"Shootout\" e \"Affirmative Action\" [...] sono agghiaccianti nel loro dettaglio su quanti-grammi-al-chilo e assoluta amoralit\u00e0. In \"Watch Dem Niggas\", Nas cita come ispirazioni sia l'allenatore di box Cus D'Amato sia il micidiale signore della droga Pablo Escobar. A cosa sta pensando questo ragazzo?\u00bb Jon Pareles del \"The New York Times\" commenta che lui \u00abcambia continuamente prospettiva\u00bb e lo descrive come un \u00abgangsta rap in ritardo, che sta iniziando a piegarsi sotto le sue stesse contraddizioni.\u00bb Il critico di \"The Village Voice\" Robert Christgau d\u00e0 all'album come valutazione \u00abneither\u00bb (n\u00e9 positiva n\u00e9 negativa) indicando che \u00ab[\"It Was Written\"] pu\u00f2 impressionare uno o due volte con una abilit\u00e0 coerente o una o due tracce che lasciano a bocca aperta. Poi non lo fa pi\u00f9.\u00bb\nL'album \u00e8 classificato al numero 41 nel sondaggio dei critici di NME del 1996, e Jim Farber del \"New York Daily News\" lo nomina come il sesto miglior album del 1996. La rivista tedesca \"Spex\" classifica l'album al quarto posto nella sua lista di fine anno, mentre la rivista britannica \"The Face\" lo piazza al ventiquattresimo posto tra i migliori album del 1996. \"If I Ruled the World (Imagine That)\" \u00e8 classificata 29\u00aa nella lista dei singoli dell'anno di \"NME\", e ventesima sul sondaggio dei critici di Pazz &amp; Jop di \"The Village Voice\". Il singolo \u00e8 nominato per un Grammy nel 1997 nella categoria alla miglior interpretazione rap solista.\nRetrospettiva.\nFin dalla sua pubblicazione, \"It Was Written\" \u00e8 rimasto l'album pi\u00f9 venduto di Nas. Nel 2001 aveva venduto pi\u00f9 di 2.13 milioni di copie. Leo Stanley di AllMusic ha successivamente elogiato il lirismo di Nas e le vignette che hanno avevano il ghetto come argomento, assieme alla produzione dettagliata dell'album. Per la pubblicazione \"On Second Thought\" di Stylus Magazine il critico Brett Berliner riesamina l'album, discutendo il suo impatto iniziale e citandolo come \u00abuno dei primi album hip hop a cavalcare la divisione tra ricezione critica e commerciale con successo.\u00bb Paragonando \"It Was Written\" a \"Illmatic\", Berliner dichiara: \u00ab\u00e8 un album davvero buono con un po' di tappabuchi, vale la pena di avere quasi tutti gli elogi che ha avuto \"Illmatic\". Questo \u00e8 il secondo classico di Nas e dovrebbe essere considerato uno dei migliori album di tutti i tempi.\u00bb About.com successivamente ha classificato \"If I Ruled the World (Imagine That)\" al ventiquattresimo posto nella sua lista delle cinquanta pi\u00f9 grandi canzoni hip hop, mentre la nomina al quarto posto tra le canzoni con la miglior collaborazione R&amp;B/Rap.\nMentre le recensioni successive dell'album videro \"It Was Written\" in una luce maggiormente positiva rispetto a quelle precedenti, l'argomento principale era ancora visto come uno dei difetti principali dell'opera. I critici musicali hanno percepito le violente e fantasiose storie [in tema] mafioso di Nas come prive dell'emozione e della veridicit\u00e0 del suo album di debutto. Mentre \"Illmatic\" \u00e8 spesso considerato l'opera magna di Nas, \"It Was Written\" \u00e8 stato percepito non solo dai critici come parte della maledizione del secondo prodotto, ma \u00e8 stato anche il primo dei lavori successivi [a \"Illmatic\"] di Nas a essere stato pesantemente giudicato e confrontato con il primo. Nonostante ci\u00f2, \"It Was Written\" \u00e8 stato citato dai critici come la sua svolta commerciale, in quanto ha contribuito ad aumentare l'immagine del rapper nel mercato mainstream consentendogli di attirare una base di fan molto pi\u00f9 ampia.\nEredit\u00e0 e influenza.\nControversie.\n\"Nas is Coming\" d\u00e0 il via a una breve collaborazione tra Nas e il produttore West Coast Dr. Dre. L'alleanza ha portato anche alla formazione di The Firm, supergruppo che debutta sulla traccia numero otto dell'album, \"Affirmative Action\". La collaborazione tra i due, durante il periodo della rivalit\u00e0 tra East e West Coast, ha portato critiche da entrambe le coste. In aggiunta, il rapper West Coast Tupac Shakur si \u00e8 offeso per l'apertura del brano \"The Message\" e per rappresaglia ha insultato Nas in una canzone intitolato \"Against All Odds\" proveniente dal suo album postumo \"\" (1996). In un'intervista per la rivista \"King\", Nas in seguito ha confermato che la canzone era intesa come diss verso The Notorious B.I.G., con la linea \u00abThere's one life, one love, so there can only be one King.\u00bb Nas e Shakur alla fine si sono incontrati e riconciliati prima della sparatoria fatale di quest'ultimo. A causa della morte improvvisa, Shakur non ha avuto l'opportunit\u00e0 di rimuovere gli insulti rivolti a Nas in \"Against All Odds\" sull'album \"The 7 Day Theory\".\nArtisti hip hop.\n\"It Was Written\" \u00e8 stato accreditato, assieme a \"Only Built 4 Cuban Linx...\" (1995) di Raekwon, per aver aiutato a inaugurare l'era del mafioso rap. Secondo lo scrittore Sam Chennault, mentre il sottogenere hip hop dovrebbe \u00abesaurirsi velocemente, questa pubblicazione \u00e8 una perla.\u00bb Chennault ha anche discusso dell'importante di \"It Was Written\" durante l'epoca della sua uscita, dichiarando: \u00abdopo aver imparato a fondo il realismo su \"Illmatic\", Nas ha consegnato un concept album che era, all'epoca, rivoluzionario per portata, approccio ed esecuzione.\u00bb Secondo il rapper Young Noble, grande amico di Tupac Shakur, \"I Gave You Power\" \u00e8 stata d'ispirazione per \"Me and My Girlfriend\" di Shakur, inserita in \"The Don Killuminati: The 7 Day Theory\" (1996). Il rapper Lupe Fiasco cita \"It Was Written\" come il suo album preferito e sua fonte primaria di ispirazione Fiasco ha dichiarato inoltre di aver basato il suo album d'esordio \"Food &amp; Liquor\" (2006) sullo stile concettuale e sui modi di \"It Was Written\".\nLavori successivi di Nas.\nMentre \"It Was Written\" ha ottenuto una reputazione molto favorevole tra i critici fin dalle sue iniziali recensioni miste, i successivi lavori di Nas hanno continuato a essere pesati contro l'universalmente acclamato \"Illmatic\", pur avendo tutti venduto di pi\u00f9 rispetto all'album d'esordio. Paragonati a questo modello, sono stati spesso considerati come seguiti mediocri. \"It Was Written\" \u00e8 stato il primo album di Nas a essere stato etichettato come una \u00absvendita\u00bb da parte degli appassionati di \"Illmatic\", a causa della sua sensibilit\u00e0 crossover e ai suoi successi radiofonici nelle classifiche pop. In aggiunta, nessuna delle pubblicazioni successive \u00e8 stata in grado di raggiungere il successo commerciale di \"It Was Written\". L'album seguente, \"I Am...\" (1999), \u00e8 riuscito quasi a eguagliare \"It Was Written\", come unico altro album di Nas a raggiungere la certificazione di doppio platino. In seguito alle pubblicazioni di \"I Am...\" e \"Nastradamus\" (1999), che subirono entrambi notevoli cambiamenti a causa della distribuzione di copie illegali delle sessioni di registrazione, molti appassionati e critici temevano che la sua carriera si stesse deteriorando. Nonostante il successo commerciale di \"I Am...\", il pubblico hip hop non era pronto per i temi pi\u00f9 profetici di \"Nastradamus\", che vendette solo 232.000 copie fisiche nella sua prima settimana (meno della met\u00e0 della prima settimana di \"I Am...\").\nNel 2001, \"Illmatic\" e \"It Was Written\" vendevano entrambi a un ritmo di 3.000 copie a settimana, mentre \"Nastradamus\" vendeva una media di meno di 2.000 copie a settimana, nonostante fosse relativamente un nuovo album. Sia \"I Am...\" sia \"Nastradamus\" hanno ricevuto ulteriori critiche per i loro toni orientati a un pubblico pi\u00f9 commerciale. Riflettendo questa diffusa percezione nella comunit\u00e0 hip hop e considerando che era in corso la sua faida con Nas, nel 2001 Jay-Z lo attacca con il diss \"Takeover\" per aver presupposto di essere \"Pablo Escobar\" e aver fatto \u00abin media un album buono [\"Illmatic\"] ogni dieci anni.\u00bb Nas, tuttavia, ha cercato di tornare agli albori pubblicando il suo quinto album \"Stillmatic\" (2001) e il successivo \"God's Son\" (2002), che hanno entrambi venduto un milione di copie a testa.\nIn seguito, i suoi album successivi tendevano a ricevere recensioni pi\u00f9 positive, incluso il disco di platino \"Street's Disciple\" (2004) e il suo album senza titolo del 2008.\nSuccesso commerciale.\n\"It Was Written\" \u00e8 pubblicato il 2 luglio 1996 negli Stati Uniti, in Canada e in Europa distribuito dalla Columbia Records, mentre nel Regno Unito la distribuzione \u00e8 affidata a Simply Vinyl Record come un doppio vinile LP. \"It Was Written\" \u00e8 stato l'album di Nas dal maggiore successo commerciale, vendendo 270.000 copie fisiche all'epoca del suo esordio in classifica. Raggiunge la posizione numero uno nella Top R&amp;B/Hip-Hop Albums e fa il suo esordio al primo posto nella \"Billboard\" 200, restando in vetta alla classifica e al numero uno per quattro settimane consecutive, nella top 20 per undici settimane e nella classifica per un totale di 34 settimane.\nIl primo singolo dell'album, \"If I Ruled the World (Imagine That)\", raggiunge il quindicesimo posto tra i singoli rap, il diciassettesimo nella chart dedicata ai singoli R&amp;B/Hip-Hop e la posizione numero 53 nella Billboard Hot 100. \"Street Dreams\" arriva al primo posto tra le Hot Dance Music/Maxi-Singles Sales e il primo posto tra i singoli rap, mentre \u00e8 18\u00b0 tra i singoli R&amp;B/Hip-Hop e al numero 27 come massima posizione nella Hot 100. Il 6 settembre del 1996, \"It Was Written\" \u00e8 stato certificato dalla RIAA come doppio platino per aver venduto oltre due milioni di copie negli Stati Uniti d'America. L'8 gennaio 1997, il secondo singolo dell'album, \"Street Dreams\", \u00e8 stato certificato d'oro dalla RIAA per le 500.000 copie vendute."}
{"id": "749412", "revid": "1543377", "url": "https://it.wikipedia.org/wiki?curid=749412", "title": "Coppa re Fahd 1995", "text": "La Coppa re Fahd 1995 (in arabo: 1995 \u0643\u0623\u0633 \u0627\u0644\u0645\u0644\u0643 \u0641\u0647\u062f, kas almalik fahd 1995) fu la seconda edizione del torneo amichevole intitolato all'allora re dell'Arabia Saudita, vinto dalla . Disputata con il nome di \"Coppa Re Fahd\", in onore dell'allora sovrano saudita che organizz\u00f2 il torneo con la federazione del suo paese (quindi sotto forma di torneo non ufficiale)\u00e8 stata riconosciuta retroattivamente dalla FIFA nell'ambito della Confederations Cup, si \u00e8 svolta nella citt\u00e0 araba di Riad dal 6 al 13 gennaio 1995.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nFormula.\nLe sei squadre vennero divise in due gironi all'italiana di tre squadre ciascuno. Le prime di ogni girone si sarebbero qualificate per la finale per il 1\u00ba posto. Le seconde si sarebbero affrontate nella finale per il 3\u00ba posto."}
{"id": "749413", "revid": "174925", "url": "https://it.wikipedia.org/wiki?curid=749413", "title": "Reggio Calabria", "text": "Reggio Calabria (: ; \"R\u00ecggiu\" in dialetto reggino; \u03a1\u03ae\u03b3\u03b9, \"R\u00ecghi\" in greco di Calabria) \u00e8 un comune italiano di abitanti, capoluogo dell'omonima citt\u00e0 metropolitana, in Calabria. Primo comune per popolazione e unica citt\u00e0 metropolitana della Regione, oltrech\u00e9 sede del Consiglio regionale della Calabria, \u00e8 capofila della cosiddetta \"Grande Reggio\", agglomerazione urbana che raccoglie i vari comuni della sponda calabrese dello stretto di Messina. Insieme all'area metropolitana di Messina, rappresenta il cuore dell'area metropolitana dello Stretto, una conurbazione frutto della continuit\u00e0 urbana, forte integrazione sociale ed economica tra i comuni delle due sponde dello stretto.\nA Reggio Calabria ha sede il museo archeologico nazionale, custode delle collezioni di reperti della Magna Grecia e dei Bronzi di Riace, divenuti tra i suoi simboli identificativi.\nCitt\u00e0 pi\u00f9 antica della Calabria greca, nonostante la sua storia trimillenaria - fu un'importante e fiorente citt\u00e0 magnogreca - si presenta con un impianto urbano moderno, conseguente alla ricostruzione operata all'indomani dei catastrofici eventi sismici del 28 dicembre 1908, i quali distrussero gran parte dell'abitato.\nGeografia fisica.\nTerritorio.\nIl territorio comunale si sviluppa lungo la costa orientale dello stretto di Messina per circa 32\u00a0km e verso est, da mare a monti, per altri 30\u00a0km circa, con zone di mezza costa, collinari e montuose. La citt\u00e0 occupa complessivamente una superficie di 236,02\u00a0km\u00b2 e si estende da un livello altimetrico minimo di 0 metri a un massimo di 1\u00a0803\u00a0m s.l.m..\nIl centro storico \u00e8 stato ricostruito a un'altitudine media di 31\u00a0m s.l.m. lasciando la parte costiera pi\u00f9 bassa libera da costruzioni civili data l'eccessiva prossimit\u00e0 al mare che durante il maremoto del 1908 comport\u00f2 migliaia di morti. L'intera costa antistante il centro storico \u00e8 stata dunque livellata su tre volumi, via marina bassa, via marina alta e striscia botanica. Geograficamente il nucleo principale \u00e8 compreso tra la fiumara dell'Annunziata (nord) e la fiumara del Calopinace (sud), mentre il restante territorio comunale si sviluppa da Catona (nord) a Bocale (sud).\nReggio \u00e8 situata sulla punta dello \"stivale\", alle pendici dell'Aspromonte. A ovest si affaccia sullo stretto di Messina, braccio di mare di circa 3,5\u00a0km che la separa da Messina, sponda occidentale dello stretto. Insieme le due citt\u00e0 formano l'Area metropolitana dello Stretto, l\u2019esatto centro geografico di quello che per gli antichi romani era il \u201cMare Nostrum\u201d\nNella frazione di Bocale la citt\u00e0 \u00e8 attraversata dal 38\u00ba parallelo, dove \u00e8 stato eretto un obelisco con un monolite di marmo di Carrara.. Nell'area metropolitana, precisamente nel comune di Brancaleone, si colloca il luogo pi\u00f9 meridionale della penisola italiana, il \"Promontorio di Eracle,\" oggi Capo Spartivento dove \u00e8 stato costruito nel 1867 il Faro di Capo Spartivento, a 64 m s.l.m. con una lanterna visibile fino a 22 miglia nautiche.\nIl territorio \u00e8 caratterizzato da una particolare fertilit\u00e0 dovuta all'abbondanza di acqua, il solo territorio metropolitano \u00e8 attraversato da sette fiumare, e dal clima mite, nonostante l'orografia sia per lo pi\u00f9 collinare e montuosa a strapiombo sul mare, aspetto che ha favorito le coltivazioni a terrazzamento e la lavorazione delle colture alberate che si adattano facilmente a qualsiasi terreno e svolgono al contempo una funzione drenante dell'erosione del territorio. Lungo la fascia costiera meridionale si sviluppano agrumi, vite e in particolare gli alberi di bergamotto.\nSempre nella costa meridionale \u00e8 particolarmente diffuso l'albero di gelso, pianta essenziale in passato per la produzione della seta, essendo i suoi frutti il nutrimento preferito dai bachi. In passato la citt\u00e0 ospitava diverse filade nella zona di Villa San Giovanni e a partire dal 1600 era fortemente rinomata per la qualit\u00e0 dei tessuti esportati nel resto del continente e la grande quantit\u00e0 produttiva che era espressione di sistema industriale avanzato.\nLa bachicoltura e l'intiera filiera produttiva della seta entr\u00f2 in profonda crisi nella seconda met\u00e0 del Novecento fino ad azzerarsi con la scoperta delle fibre sintetiche e la modifica delle tecniche produttive.\nMorfologia del territorio.\nIl territorio comunale della citt\u00e0 fa parte del \"bacino di Reggio Calabria\", una struttura di tipo graben delimitata da faglie di tipo normale e dalle horst di Campo Piale a nord e dell'Aspromonte a est. La citt\u00e0 si estende su una superficie prevalentemente di tipo alluvionale e deltizia creatasi dal deposito di sedimenti trasportati dalle numerose fiumare che solcano il territorio. Il sistema collinare \u00e8 costituito da sedimenti sabbiosi a media pendenza fino ad arrivare alle pendici dell'Aspromonte di natura cristallino-metamorfica paleozoiche mentre il litorale costiero si sviluppa con andamento relativamente sinuoso ed \u00e8 contraddistinto da sporgenze e rientranze in corrispondenza dei corsi d'acqua.\nIdrografia.\nL'intero territorio comunale \u00e8 solcato da fiumare e torrenti, che si presentano come greti in secca per la maggior parte dell'anno e si trasformano invece in corsi d'acqua impetuosi in occasione di eventi meteorici eccezionali. In passato, non sono stati infrequenti le esondazioni e gli allagamenti. La provincia \u00e8 attraversata da diverse fiumare e torrenti, nel solo territorio cittadino vi sono sette fiumare, lungo l'asse nord-sud. In citt\u00e0, le sette principali sono:\nClima.\nPosta sullo Stretto, a pochi metri sul livello del mare, il clima \u00e8 di tipo mediterraneo.\nD'estate la fresca brezza marina proveniente da nord, quasi sempre presente nel canale, e le brezze discendenti dall'Aspromonte, avvertite specialmente lungo i torrenti, contribuiscono a rendere pi\u00f9 sopportabili le alte temperature. L'inverno \u00e8 mite e breve e la temperatura non si avvicina quasi mai allo zero, con una media su base annua di 17,32\u00a0\u00b0C e una media annua delle precipitazioni piovose di 547,16\u00a0mm. Il sole \u00e8 quasi una costante, con circa 300 giornate soleggiate all'anno.\nOrigini del nome.\nNel corso della sua millenaria storia, Reggio ha avuto differenti nomi che corrispondono all'evoluzione della citt\u00e0 nelle epoche storiche:\nToponimi latini e demonimi.\nVarianti latine del nome:\nEtnonimo - sinonimi di \"Reggino\":\nStoria.\nEt\u00e0 antica.\nRhegion fu una delle prime colonie greche fondate in Italia meridionale verso la met\u00e0 dell'VIII secolo a.C. (intorno al 730 a.C.) da genti calcidesi e messeniche; \u00e8 considerata una delle pi\u00f9 antiche citt\u00e0 d'Europa.\nIl sito dove fu fondata la citt\u00e0 era gi\u00e0 abitato dagli Ausoni, ricordati da Diodoro Siculo e dagli Enotri citati da Dionigi di Alicarnasso e da Strabone, la cui presenza \u00e8 attestata dal rinvenimento di tombe in loco. Secondo il mito, fu l'oracolo di Delfi a indicare loro il luogo dove fondare la nuova citt\u00e0: \u00ab\"Laddove l'Apsias, il pi\u00f9 sacro dei fiumi, si getta nel mare, laddove, mentre sbarchi, una femmina si unisce ad un maschio, l\u00e0 fonda una citt\u00e0; (il dio) ti concede la terra ausone\"\u00bb (Diod. VIII,23; Strab. VI, 1,6; Her.Lem., Cost. 25; Dion.Hal., Excerpta XIX,2).\nIl toponimo, similmente a Roghudi e Riace, viene interpretato come derivato da \u201cRuha ake\u201d, luogo del vento nelle lingue sumero-accadiche \"(G. Tripodi, Atti Accad. Peloritana dei Pericolanti, 88 p.\u00a045, 2012)\". L'antichit\u00e0 del toponimo \u00e8 sostenuta da quella del fiume Apsias, derivata da Apsu, l'acqua primordiale nelle religioni mesopotamiche.\nReggio fu una tra le pi\u00f9 importanti citt\u00e0 della Magna Grecia raggiungendo nel V secolo a.C. una notevole importanza politica ed economica sotto il governo di Anassila che giunse a controllare entrambe le sponde dello Stretto. La \"polis\" ottenne un grande pregio artistico-culturale grazie alla sua scuola filosofica pitagorica e alle sue scuole di scultura e di poesia nelle quali si formeranno artisti come Pitagora di Reggio e Ibico.\nDivenne alleata di Atene nella guerra del Peloponneso e successivamente fu espugnata dai siracusani di Dionigi I nel 387 a.C. Citt\u00e0 autonoma nelle istituzioni governative, Rhegium fu importante alleata e \"socia navalis\" di Roma.\nSuccessivamente in et\u00e0 imperiale divenne uno dei pi\u00f9 importanti e floridi centri dell'Italia meridionale, essendo tra l'altro sede del Governatore della Regio III Lucania et Bruttii (Regione di Lucania e Bruzio). Era inoltre il capolinea della Via Capua-Regium che la collegava a Capua in Campania e attraversava tutto il versante tirrenico meridionale della penisola.\nDal Medioevo all'Ottocento.\nCon la fine dell'Impero Romano d'Occidente, divenne roccaforte dell'Impero Romano d'Oriente e delle cultura greca in Italia. In epoca tardo antica, dopo la riconquista d'Italia da parte di Giustiniano, avvenuta nel 555 al termine delle guerre gotiche, Reggio divenne capitale del Tema di Calabria e Metropoli religiosa.\nDopo il VI secolo l'amministrazione Greco Romana garant\u00ec quattro secoli di sostanziale stabilit\u00e0 economica e culturale. La lingua parlata a Reggio, cos\u00ec come in tutto il Sud della penisola e in Sicilia, era il greco. Gli scambi commerciali e i viaggi dei reggini verso l'Oriente erano all'ordine del giorno, cos\u00ec come avveniva tra le terre siciliane e il resto dell'Impero romano. Molti Santi calabresi furono ospiti dei monasteri greci dell'Athos e della corte imperiale a Costantinopoli.\nDal VII secolo iniziano le incursioni arabe sulle coste, che nel corso di un secolo provocheranno lo spostamento verso le colline di molti abitanti della costa ionica con lo spostamento dei centri abitati in zona montana facilmente difendibile. Sorgeranno cos\u00ec le acropoli di Bova, Gerace, Stilo. Le aree rivierasche verranno ripopolate solo dalla fine del '700. Al contrario, Reggio, fortificata con un castello, una cinta muraria e diversi avamposti sulle colline, rimarr\u00e0 citt\u00e0 di mare, nonostante i ripetuti attacchi e le temporanee occupazioni, a testimonianza dell'interesse strategico per il controllo militare dello Stretto, e della sua importanza come porto commerciale.\nDalla met\u00e0 del IX secolo la Sicilia, conquistata dagli Arabi, verr\u00e0 a trovarsi di fronte alle terre dell'Impero Romano, ma i commerci e gli scambi culturali continueranno.\nNel 1060 i Normanni la sottrassero per sempre ai Greco-Romani, portandola progressivamente nell'ambito culturale latino sotto l'impulso papale che intendeva estendere il proprio potere sull'intera penisola. Nonostante ci\u00f2 la cultura greca \u00e8 sopravvissuta fino ai giorni nostri, la prevalenza dell'ortodossia orientale si \u00e8 conservata fino al XVI secolo, quando, intorno al 1570, il rito greco fu abolito con la forza. Inoltre, fino al 1570 circa, i monasteri reggini e in particolare il monastero di San Nicola di Calamizzi, produssero una grandissima quantit\u00e0 di manoscritti conosciuti in tutto il mondo per la loro straordinaria qualit\u00e0 (stile o grafia di Reggio). Purtroppo la citt\u00e0 fu spogliata di queste opere, che oggi sono custodite nella Biblioteca apostolica Vaticana a Roma, alla Biblioteca Marciana a Venezia, nella Biblioteca nazionale Austriaca di Vienna, presso il Monastero Sacro di San Giovanni il Teologo a Patmos ed in altre biblioteche nel mondo.\nTramite alterne vicende fin\u00ec sotto il controllo delle casate spagnole degli Aragonesi e degli Angioni e nel 1282 durante i Vespri Siciliani si schier\u00f2 al fianco di Messina e delle altre citt\u00e0 della Sicilia orientale, con cui condivideva storia, interessi commerciali e culturali, nella rivolta anti-angioina con le forze aragonesi. Successivamente la citt\u00e0 venne assegnata al Regno di Napoli nel XIV secolo e ottenne nuovi poteri amministrativi di larga base comunale.\nNel XV e XVI secolo grazie all'introduzione dell'industrie della seta e dell'agrumicoltura, all'industria dei metalli, alla nascita della stampa tipografica, all'oreficeria, e allo sviluppo dei commerci, si ebbe un lungo periodo di benessere, che continuo fino alla fine del 1500.\nNei secoli 17\u00b0e 18\u00b0 le frequenti incursioni barbaresche, le epidemie e l'oppressivo fiscalismo della dominazione spagnola portarono Reggio a una decadenza che culmin\u00f2 con il disastroso terremoto del 1783. Il sisma infatti danneggi\u00f2 gravemente la citt\u00e0 e tutta la Calabria meridionale.\nNel 1806 Napoleone occup\u00f2 la citt\u00e0, destinandola a ducato e a suo quartier generale. Le idee napoleoniche ebbero grandi effetti nella Reggio liberale, al punto da porla al centro di alcuni avvenimenti precursori del moti del 1848: nel 1847 il rivoluzionario Domenico Romeo tent\u00f2 di strappare la citt\u00e0 ai Borbone finendo ucciso. Durante quegli anni molti nobili e popolani furono condannati a morte o all'esilio.\nLa citt\u00e0 fu protagonista anche nella spedizione dei Mille: all'alba del 21 agosto 1860 vi si svolse la Battaglia di Piazza Duomo, all'esito della quale Giuseppe Garibaldi conquist\u00f2 la citt\u00e0. Il sindaco della citt\u00e0 Bruno Antonio Rossi fu dunque il primo del Regno a proclamare la fine del dominio di Francesco II e l'inizio della dittatura di Garibaldi, il quale, a ricordo della battaglia, scrisse:\nEt\u00e0 contemporanea e storia recente.\nSpartiacque nella storia recente della citt\u00e0 fu il 28 dicembre 1908, quando Reggio sub\u00ec uno degli eventi pi\u00f9 catastrofici del XX secolo, il terremoto e maremoto che raggiunse magnitudo 7,1 e invest\u00ec con onde altissime Reggio e Messina distruggendo, devastando e uccidendo nella sua furia qualsiasi cosa incontrasse (solo nella sponda reggina provoc\u00f2 la morte di circa 30\u00a0000 persone).\nSubito dopo inizi\u00f2 la ricostruzione della citt\u00e0 odierna, con canoni moderni e classica pianta quadrata.\nDurante il fascismo la citt\u00e0 ospit\u00f2 diverse strutture militari strategiche per il regime e fu visitata da Mussolini nel 1939. Ci\u00f2 comporto che le forze Alleate, fra maggio e settembre 1943, nel quadro dell'Operazione Baytown, dovettero pesantemente bombardare l'abitato per aprire la strada alle truppe dell'8\u00aa Armata britannica; in particolare rasero al suolo i quartieri di Santa Caterina, Arangea, Tremulini e Sbarre, uccidendo circa 4\u00a0000 civili.\nDopo la seconda guerra mondiale la citt\u00e0 \u00e8 cresciuta notevolmente, quasi raddoppiando la sua popolazione fino ai circa 200\u00a0000 abitanti, accogliendo molti abitanti del circondario.\nNei primi anni settanta a Reggio si ebbero sconvolgimenti di carattere amministrativo a seguito dei violenti disordini di piazza dovuti alla rivendicazione dello status di capoluogo regionale, che per effetto del nuovo statuto ordinario regionale era stato assegnato a Catanzaro. La cessazione dei disordini fu raggiunta con un compromesso che prevedeva la divisione delle sedi istituzionali, il governo regionale insediato a Catanzaro, con sede nel Palazzo denominato Cittadella che ospita la Giunta, la Presidenza e gran parte degli uffici amministrativi, mentre il Consiglio regionale venne posto a Reggio Calabria presso Palazzo Campanella.\nTra gli anni settanta e ottanta la citt\u00e0 attravers\u00f2 un ventennio buio che favor\u00ec il dilagare della criminalit\u00e0 organizzata e del degrado urbano, ma a partire dai primi anni novanta ebbe inizio un periodo di rinnovamento, la cosiddetta \"Primavera di Reggio\", per opera dall'allora sindaco Italo Falcomat\u00e0, che ha consentito alla citt\u00e0 di ritrovare la sua identit\u00e0 e di favorire la ripresa sociale ed economica. La citt\u00e0 \u00e8 stata al centro di una trasformazione urbana e architettonica improntata alla modernit\u00e0 e all'innovazione. Una delle opere pi\u00f9 importanti fu il completamento del Lungomare.\nNel primo decennio degli anni 2000, dal 2002 al 2010, la citt\u00e0 \u00e8 stata governata da Giuseppe Scopelliti, ideatore del c.d. \"modello Reggio\", con il quale aveva portato diversi eventi mondani in citt\u00e0, sovvenzionando tali attivit\u00e0 con una politica di bilancio estremamente disinvolta.\nCon il passaggio al governo della Regione, sono emerse diverse irregolarit\u00e0 nei bilanci del comune che hanno portato la Cassazione nel 2018 ad affermare in via definitiva la responsabilit\u00e0 dell'ex sindaco nell'ambito del cosiddetto \"\"Caso Fallara\", con condanna a 4 anni e 7 mesi di reclusione per falso in atto pubblico: egli risulta infatti essere stato \"l'ideatore delle falsificazioni dei bilanci del comune durante il proprio mandato, avvalendosi [...] dell'accondiscendenza di Orsola Fallara, in cambio di incarichi tanto remunerativi quanto illegittimi [...]\"\". Il principale strascico di tali politiche \u00e8 ancora oggi visibile, essendo il comune gravato da un debito neppure chiaramente quantificato che oscilla intorno ai 400 milioni di euro (rendiconto 2019 approvato dal Comune di Reggio Calabria).\nUlteriore macchia sull'amministrazione cittadina \u00e8 stato lo scioglimento per \"contiguit\u00e0 mafiosa\" disposta dal Governo il 9 ottobre 2012:\nin seguito a indagini svolte dalla Commissione di accesso prefettizia, inviata a seguito di segnalazioni in merito a possibili infiltrazioni di 'ndrangheta, il Consiglio dei Ministri, con una decisione presa all'unanimit\u00e0 per espressa dichiarazione dell'allora Ministro dell'Interno Annamaria Cancellieri, ha disposto il commissariamento \"per contiguit\u00e0 mafiosa del Comune di Reggio Calabria\" per la durata di 18 mesi (prorogati poi a 24).\nIl commissariamento \u00e8 stato assicurato da una Commissione straordinaria prefettizia di tre membri inviati dal Governo centrale. Si \u00e8 trattato del primo Consiglio comunale di una citt\u00e0 capoluogo a essere sciolto per tale motivo in Italia. Soltanto nel 2014 si sono svolte nuove elezioni, ed \u00e8 stato eletto sindaco Giuseppe Falcomat\u00e0.\nSimboli.\nIl 12 dicembre 1934 viene firmato dal Capo del Governo Benito Mussolini il Decreto che riconosce alla citt\u00e0 di Reggio il diritto di essere iscritta nel Libro Araldico degli Enti Morali e a far uso del suo stemma e gonfalone, per come descritti e miniati sui relativi fogli annessi:\nStemma.\n\u00abal san Giorgio in atto di ferire con la lancia il drago, sinistrato da una donzella genuflessa in manto e corona reale, sormontata da raggi di luce uscenti dal capo, il tutto d'oro, con la scritta intorno allo scudo: URBS RHEGINA NOBILIS INSIGNIS FIDELISSIMA PROVINCIAE PRIMA MATER ET CAPUT. Capo del Littorio. Lo scudo sar\u00e0 cimato da corona reale aragonese.\u00bb\nGonfalone.\n\u00abAmaranto riccamente ornato di ricami d'oro e caricato dello stemma sopra descritto con l'iscrizione centrata in oro: \"Citt\u00e0 di Reggio Calabria\". Le parti di metallo ed i nastri saranno dorati. L'asta verticale sar\u00e0 ricoperta di velluto amaranto con bullette dorate poste a spirale. Nella freccia sar\u00e0 rappresentato lo stemma della Citt\u00e0 e sul gambo inciso il nome. Cravatta e nastri tricolorati dai colori nazionali, frangiati d'oro.\u00bb\nMonumenti e luoghi d'interesse.\nNel corso dei secoli alcuni eventi distruttivi, sia naturali che causati dall'uomo, hanno profondamente cambiato l'aspetto di Reggio Calabria, che oggi si presenta come una citt\u00e0 moderna principalmente per effetto delle ricostruzioni avvenute dopo il sisma del 1908. Molte opere d'arte ed edifici realizzati nei secoli precedenti sono andati perduti, tuttavia la citt\u00e0 conserva esempi monumentali di pregio e antiche vestigia che testimoniano la sua storia.\nIl centro storico \u00e8 in prevalenza caratterizzato da palazzi in stile liberty, senza soluzione di continuit\u00e0. Si trovano anche esempi di architettura neogotica come la Villa Genoese Zerbi, affiacciata sul lungomare e con un vasto giardino interno. \nIn stile neoclassico sono il teatro Francesco Cilea e il Duomo, ricostruito secondo uno stile neoromanico-eclettico con un'ampia scalinata e tre portali d'ingresso. In stile eclettico \u00e8 il Palazzo Mazzitelli. Altri luoghi d'interesse sono la chiesa di San Giorgio al Corso in stile razionalista e la Casa del Fascio (che oggi ospita la sezione distaccata del TAR della Calabria).\nDiversi sono anche gli edifici in stile moderno come la Torre Nervi, il Palazzo di Vetro di Sant'Anna, il centro direzionale cosiddetto Palazzo CE.Dir., il nuovo Palazzo di Giustizia ancora in costruzione e la Cittadella universitaria.\nIn stile futurista si rinviene in particolare Palazzo Campanella.\nNel contesto urbano, inoltre, emergono alcune vestigia storiche di rilievo quali il Castello Aragonese, in parte distrutto dal tempo e dall'uomo, che si colloca nella parte alta della citt\u00e0: la sua struttura originaria era composto da quattro torri e un fossato, mentre oggi restano soltanto le due torri esposte a sud-est ed \u00e8 sede di esposizioni temporanee. In origine la cinta muraria della fortezza racchiudeva anche la Chiesa degli Ottimati, importante chiesa normanno-bizantina del X secolo in perfetto stato di conservazione, nelle immediate adiacenze ospita il collegio dei gesuiti che l'amministrano.\nUn monumento sul lungomare di Reggio Calabria, all'uscita della Pineta Zerbi, ed inaugurato nel 1996, ricorda il sacrificio del leggendario asso Giuseppe Cenni abbattuto sull'Aspromonte, il 4 settembre 1943, mentre stava cercando di proteggere i suoi piloti che avevano cercato di ostacolare l'invasione Alleata della Calabria.\nSociet\u00e0.\nEvoluzione demografica.\nI dati raccolti durante i censimenti ufficiali della popolazione residente a Reggio hanno sempre registrato un costante aumento del numero dei suoi abitanti. Solo nel censimento del 1911 si \u00e8 avuta una diminuzione dovuta alle conseguenze del catastrofico terremoto del 1908 che provoc\u00f2 migliaia di vittime. In soli cinquant'anni la popolazione della citt\u00e0 \u00e8 pi\u00f9 che raddoppiata passando dalle 75.000 unit\u00e0 del 1911 alle oltre 150.000 del 1961.\nNel censimento del 2001 il numero degli abitanti ha oltrepassato la soglia delle 180.000 unit\u00e0, tuttavia, a distanza di pochi anni (censimenti Istat 2011 e 2019) la citt\u00e0 ha registrato una sostanziale stagnazione demografica, restando ancorata al valore raggiunto.\nCome per molte citt\u00e0 italiane l'area urbana nel tempo si \u00e8 trasformata, e dalla citt\u00e0 racchiusa all'interno dei confini municipali si \u00e8 giunti ad un'area metropolitana, grazie alla progressiva incorporazione di piccoli comuni che circondano la citt\u00e0 che ormai vanno a formare con essa un complesso tessuto urbanistico.\nNota: il diagramma si riferisce all'attuale comune di Reggio Calabria a partire dal 1938. I dati precedenti sono riferiti alla somma della popolazione dei singoli comuni che poi saranno inglobati formando il comune attuale\nEtnie e minoranze straniere.\nI cittadini stranieri residenti a Reggio di Calabria, al 31 dicembre 2019, sono 12.361. Le comunit\u00e0 nazionali pi\u00f9 numerose sono:\nReligione.\nLa citt\u00e0, come del resto l'intera Calabria, conosce due fasi ben distinte di storia religiosa:\nLa prima confessione religiosa della citt\u00e0 \u00e8 quella cattolica, il cui culto \u00e8 retto dall'Arcidiocesi metropolita di Reggio Calabria-Bova. \nSono presenti numerose comunit\u00e0 appartenenti ad altri culti, ciascuno afferente a uno o pi\u00f9 luoghi cittadini (come la Chiesa Valdese di via Possidonea, la Chiesa Battista su Corso Garibaldi, la Chiesa Pentecostale delle Assemblee di Dio in Italia in via S.Giuseppe la Cappella greco-ortodossa di Sant'Elia lo Speleota, la Chiesa Cattolica dei Greci e la nuova Chiesa ortodossa di San Paolo dei greci del rione Sbarre).\nIl seminario arcivescovile \"Pio XI\", fondato 25 agosto 1565 dopo il Concilio di Trento, \nLingue e dialetti.\nIl reggino \u00e8, tra i dialetti calabresi e della Calabria meridionale, quello che si \u00e8 evoluto maggiormente negli anni. Inizialmente l'idioma reggino, nato dal greco dei primi coloni calcidesi, fu parlato fino all'et\u00e0 bizantina senza subire notevoli influenze da altre lingue; successivamente fu arricchito dal latino, non tanto durante l'impero romano ma, pi\u00f9 probabilmente, in epoca medioevale con l'arrivo dei normanni.\nReggio \u00e8 stata infatti per millenni \"roccaforte\" della cultura greca in Italia.\nNe sono oggi testimonianza vari elementi:\nQuella che era la lingua parlata prima dell'anno mille a Reggio Calabria, piena di influenze dal greco antico e ampiamente diffusa fino a qualche secolo fa in tutta la Calabria meridionale, oggi risulta quasi completamente scomparsa poich\u00e9 ha perso molto in favore dell'unit\u00e0 linguistica nazionale (l'italiano) e del dialetto neolatino della Sicilia e della Calabria.\nSu di essa per\u00f2 si sono sviluppati un tipo di dialetto e una parlata molto particolari che l'avvicinano alle variet\u00e0 parlate in Sicilia, tanto da costituire un vero e proprio dialetto di tipo siciliano. Tutto questo conferisce al dialetto reggino una \"cadenza\" (accento) siciliana.\nInfatti il dialetto reggino, nell'area compresa tra Scilla e Bova, presenta un'assenza delle consonanti \"dure\", tipiche del resto della Calabria, e manifesta delle forti corrispondenze linguistico-lessicali con il dialetto messinese.\nIl reggino e il messinese, due dialetti molto simili, differiscono solo per alcune variazioni nell'intonazione e per poche varianti nell'uso delle consonanti.\nIstituzioni, enti e associazioni.\nReggio Calabria \u00e8 sede di diverse istituzioni regionali e nazionali, tra cui:\nOspedali.\nLe principali aziende e strutture ospedaliere sono:\nQualit\u00e0 della vita e problematiche della citt\u00e0.\nLa citt\u00e0, nonostante le potenzialit\u00e0 inespresse di cui \u00e8 portatrice, ha nel tempo sofferto sempre maggiormente delle diverse problematiche irrisolte, al punto tale da pregiudicarne molto spesso lo stesso sviluppo economico, sociale e culturale della stessa. Tra i principali problemi vi sono:\nLa mancanza di una \"cupola \", una struttura di governo unitario capace di regolare i conflitti, ha causato una lunga serie di faide e guerre tra le 'ndrine (famiglie 'ndranghetiste). Nella seconda met\u00e0 degli anni ottanta le strade di Reggio furono insanguinate da una guerra di 'ndrangheta tra le famiglie che facevano capo ai due boss Paolo De Stefano e Antonino Imerti. Proprio in quel periodo avvenivano le segretissime \"riunioni di Polsi\", vani tentativi di creare un'autorit\u00e0 mafiosa che potesse bloccare la sanguinosa guerra cominciata nel 1985. Questa guerra tra clan si concluse grazie alla mediazione dei boss di Cosa nostra solo nel 1991. La confessione di Filippo Barreca (gi\u00e0 legato ai servizi segreti) descrive infatti l'opera di mediazione svolta da Paolo Romeo, e l'accordo tra i \"De Stefano\" e gli \"Imerti\".\nGli effetti della \"pace\" tra le cosche furono di lunga durata e ben visibili ancora oggi. Prima conferma di questo fu una considerevole, netta e costante diminuzione degli omicidi mafiosi in provincia di Reggio. I dati forniti dal prefetto di Reggio per il periodo 1990-2001 sono particolarmente significativi.\nQuello che per\u00f2 appare evidente \u00e8 che alcune zone della citt\u00e0 e della sua provincia continuano a essere controllate da famiglie 'ndranghetiste, che spesso rendono impossibile lo sviluppo economico attraverso il racket o il controllo diretto delle imprese.\nDopo la cosiddetta \"pace mafiosa\", nei primi anni novanta si venne a creare una struttura di comando che faceva da unione tra le maggiori 'ndrine calabresi. Ci\u00f2 era simile, anche se non uguale, alla \"Commissione\" di Cosa nostra, che si riunisce solo per decidere in merito a questioni particolarmente importanti. Questa pseudo-organizzazione impegna tutte le 'ndrine al rispetto di tali decisioni lasciandole nel contempo libere ed autonome scelte per ci\u00f2 che riguarda il resto delle attivit\u00e0 mafiose. In questo modo la 'ndrangheta ha superato una storica mancanza di direzione unitaria riuscendo a garantire sia un certo controllo delle questioni pi\u00f9 importanti, sia un ampio margine di autonomia alle singole 'ndrine, caratteristica tipica della plurisecolare mafia calabrese.\nA causa degli ultimi eventi criminosi avvenuti in citt\u00e0 e legati alla 'ndrangheta, il 28 gennaio 2010 si \u00e8 tenuto nella Prefettura della citt\u00e0 un Consiglio dei ministri straordinario per adottare un provvedimento legislativo articolato in 10 punti contro le organizzazioni criminali italiane (Cosa Nostra - 'Ndrangheta - Camorra - Sacra Corona Unita).\nIl 9 ottobre 2012 il Comune di Reggio Calabria, guidato dal PdL Demetrio Arena, viene sciolto dal Ministro dell'Interno Anna Maria Cancellieri per \"contiguit\u00e0\" ad ambienti mafiosi e gestito da una Commissione straordinaria prefettizia.\nCon il processo Gotha \u00e8 stata individuata la componente \"riservata\" della 'ndrangheta reggina.\nCultura.\nIstruzione.\nBiblioteche.\nReggio \u00e8 sede di numerose biblioteche tra cui:\nScuole.\nHanno sede a Reggio Calabria 16 scuole medie inferiori (13 delle quali statali) e le seguenti scuole superiori: \nUniversit\u00e0.\nReggio \u00e8 un centro di istruzione con due universit\u00e0 e altre istituzioni di livello universitario sul territorio:\nFino al 2014 era presente anche una sede della Scuola Superiore della Pubblica Amministrazione (SSPA), un'istituzione di alta cultura, che svolge attivit\u00e0 di formazione dei dirigenti e dei funzionari dello Stato italiano e di quelli esteri.\nRicerca.\n\u00c8 un istituto di ricerca del CNR-IBIM che ha sede presso l'Unit\u00e0 Operativa di Nefrologia, Dialisi e Trapianto &amp; Centro Regionale dell'Ipertensione Arteriosa e del Metabolismo Idro-elettrolitico del Grande Ospedale Metropolitano \u201cBianchi - Melacrino - Morelli\u201d di Reggio Calabria. Lo scopo dell'Unit\u00e0 di Ricerca \u00e8 quella di effettuare ricerche indipendenti o in collaborazione con altri enti pubblici o privati nel campo della Fisiopatologia, della Genetica e dell'Epidemiologia clinica delle malattie renali e dell'ipertensione arteriosa e di promuovere l'aggiornamento culturale e tecnologico di settore in campo nazionale e nell'Italia meridionale in particolare.\nMusei.\nMuseo Archeologico Nazionale.\n\u00c8 ospitato nel Palazzo Piacentini, articolato su quattro livelli esclusivamente dedicati all'esposizione artistica dei reperti. Fu progettato da Marcello Piacentini secondo le moderne tecniche di esposizione viste nei maggiori musei europei.\nNel tempo la struttura \u00e8 stata notevolmente rimodernata, in particolare l'ultimo intervento \u00e8 stato completato nel 2016 con la realizzazione del grande piazzale coperto interno intitolato a Paolo Orsi\",\" che permette di assistere ai restauri dei reperti durante le visite da parte del pubblico\",\" e la terrazza panoramica che permette di guardare il panorama dello Stretto di Messina e ospita eventi culturali, concerti e incontri, come l'iniziativa \"Notti d'estate al MArRC\" del 2019, che ha permesso di fruire del museo anche nelle ore notturne\".\"\nL'istituzione originaria del museo risale al 18 giugno 1882, inizialmente presso diverse sedi provvisorie fino alla decisione definitiva di realizzare il grande polo museale, la cui costruzione venne rallentata nel 1932 per il rinvenimento di una necropoli ellenistica durante i lavori, in parte integrata nel polo espositivo.\nIl museo ospita la pi\u00f9 grande collezione al mondo di figure bronzee dell'antica Grecia, con quattro pezzi rari, essendo per lo pi\u00f9 le statue bronzee andate perdute per rifusione nei periodi pi\u00f9 travagliati dell'antichit\u00e0.\nL'opera pi\u00f9 prestigiosa, \"unicum\" a livello mondiale e simbolo stesso della citt\u00e0, sono i Bronzi di Riace, due grandi statue in bronzo, il Giovane e il Vecchio, che - secondo le pi\u00f9 recenti ipotesi - raffigurerebbero gli eroi appartenenti al mito dei sette contro Tebe (forse Tideo e Anfiarao o Eteocle e Polinice).\nPinacoteca civica di Reggio Calabria.\nOspita le opere di Antonello da Messina raffiguranti l'Apparizione degli Angeli ad Abramo e San Girolamo penitente del 1460 e 1465 che aprono il percorso al visitatore.\nLa raccolta segue un percorso cronologico di esposizione che propone alcuni dipinti del XVI e XVII secolo che mette in luce un influsso artistico misto frutto delle influenze artistiche venete e meridionali, caratterizzate dal persistere dello stile bizantino che per secoli ha dominato la scena artistica locale. In particolare spiccano la Giuditta e Oloferne, il Martirio di San Bartolomeo, ascritto al Novelli, e il Cristo e l\u2019adultera di Luca Giordano.\nUna delle opere pi\u00f9 rilevanti del Seicento \u00e8 Il Ritorno del Figlio prodigo di Mattia Preti ove \u00e8 raffigurata la parabola dell'evangelista Luca (c.15, v.11-32).\nPalazzo della cultura \"Pasquino Crupi\".\nGalleria d'arte novecentesca, ex befotrofio cittadino ed ex sede della Facolt\u00e0 di Ingegneria, diverse sono le opere custodite di De Chirico, Dal\u00ec, Campigli, Carr\u00e0, Ligabue, Cascella, Fontana. La collezione, del valore di 4 milioni di euro, ha una storia travagliata, essendo oggetto della confisca operata nei confronti Gioacchino Campolo, boss della 'ndranghet\u00e0 soprannominato Re del videopoker. La collezione adornava la casa del boss in tutti i suoi ambienti, tant'\u00e8 che una tela di Cappelli era custodita in bagno, un Ligabue sotto il letto, un Dal\u00ec in cucina, le \"Ballerine\" di Massimo Campigli e un Fontana tra il corridoio e gli altri appartamenti\nI dipinti sono espressione delle diverse correnti artistiche del Novecento, \u00e8 possibile trovare l'eclettismo di Salvador Dal\u00ed con \"Fuente de vida,\" rappresentazione di due volti femminili che osservano il calice della vita, dal quale rispecchiano il loro stesso profilo. Nella parte bassa si pu\u00f2 osservare in lontananza una madre con la propria figlia che indica l'orizzonte, a simboleggiare che anche la figlia a sua volta berr\u00e0 da quel calice.\nMedia.\nRadio.\nLe emittenti radiofoniche ricevibili nel comune sono molteplici. Oltre a quelle a carattere nazionale, tra le pi\u00f9 rilevanti a livello locale troviamo:\nTelevisione.\nLa citt\u00e0 ha effettuato il passaggio al digitale terrestre nel luglio 2012, completando cos\u00ec la copertura nazionale; \u00e8 inoltre ricevibile l'emittente Sky. Tra le principali reti a carattere locale vi sono:\nCinema.\nOgni anno in citt\u00e0 si tiene il Reggio Calabria Filmfest.\nTra i film ambientati a Reggio Calabria:\nArte.\nA Reggio ha sede lAccademia di belle arti. Nota anche come \"Accademia dello Stretto\", fu fondata nel 1967 da Alfonso Frangipane e comprendeva inizialmente due sezioni di pittura e scultura, a completamento delle scuole d'arte della citt\u00e0. Comprende oggi le facolt\u00e0 di pittura, scultura, grafica, decorazione, scenografia, fumetto ed illustrazione, comunicazione e didattica dell'arte e progettazione della moda.\nTeatro.\nIl perno storico del teatro cittadino \u00e8 il Teatro Francesco Cilea dove si svolge la stagione concertistica, dei balletti, d'opera e di prosa. Al suo interno opera il \"Coro Lirico Francesco Cilea\", composto in massima parte da giovani diplomati in canto presso i Conservatori calabresi e di Messina, il coro \u00e8 nato nel 1981 e si \u00e8 costituito in Cooperativa nel maggio 1983. In citt\u00e0 \u00e8 presente presso l'auditorium \"Cipresseto\" la residenza teatrale \"TeatRhegion\" che rappresenta una struttura di teatro stabile con una propria produzione e programmazione annuale di attivit\u00e0 che spaziano dalla musica, al teatro e alla danza classica. Di pregio risulta anche essere l'attivit\u00e0 svolta nei mesi estivi all'Arena Neri del rione Catona dove si tiene il \"Festival Catonateatro\". Al Politeama Siracusa opera il Laboratorio teatrale dell'Universit\u00e0 Mediterranea \u201cLe nozze\u201d.\nGiangiurgolo e la Commedia dell'Arte.\nLa tradizione tipicamente italiana della Commedia dell'Arte ebbe a Reggio e in Calabria un valido esempio dato dalla maschera di Giangurgolo. Nata a Napoli, la maschera fu successivamente importata a Reggio e in Calabria per mettere in ridicolo le persone che imitavano i cavalieri siciliani \"spagnoleggianti\". Ha un naso enorme e una spada altrettanto smisurata che pende su un fianco, indossa un alto cappello a cono, un corpetto stretto e soprattutto i pantaloni a sbuffo a strisce gialle e rosse (particolare significativo che riproduce i colori d'Aragona). La maschera dunque rappresenta uno scherzo della citt\u00e0 verso i dominatori aragonesi e spagnoli. Risale al 1618 la notizia di un attore, Natale Consalvo, che lavorava nelle vesti di \"Capitan Giangurgolo\". Pi\u00f9 tardi, quando nel XVIII secolo la Sicilia fu data ai Savoia vi fu una massiccia migrazione di nobili spagnoli siciliani verso la citt\u00e0 di Reggio dall'altra parte dello Stretto, e la maschera sarebbe stata dunque adattata a questi nobili siciliani decaduti.\nGiangurgolo \u00e8 dunque una maschera usata contro i dominatori, considerati \"inutili eroi\" bravi soltanto con le chiacchiere, che era protagonista sui palcoscenici dei teatri sei e settecenteschi tanto quanto lo era in strada. Infatti in una incisione dell'abate Jean-Claude Richard de Saint-Non, che descrive \"i dintorni di Reggio\", \u00e8 chiaramente visibile in una scena di commedia un pezzo di teatro fatto per strada dove \u00e8 protagonista \"Giangurgolo\", uno Zanni con il lungo cappello e la spada.\nTuttavia la maschera pi\u00f9 comune a Reggio e pi\u00f9 sentita dal popolo \u00e8 indubbiamente Giuf\u00e0, inteso come uno stolto sempliciotto e di cui si narrano numerose storielle. La nascita di Giuf\u00e0 \u00e8 contesa tra Anatolia (odierna Turchia), Iran e Afganistan, ma \u00e8 pi\u00f9 probabilmente in Turchia che occorre cercare le origini di Giuf\u00e0. Successivamente il personaggio si diffuse con nomi simili in tutta l'area mediterranea - Africa Settentrionale, Grecia, Balcani, Albania, Malta, Spagna e infine Sicilia, da dove poi approd\u00f2 a Reggio. Pare che l'originario Giuf\u00e0 fosse un filosofo dell'XI secolo, buontempone e non uno stolto. A Reggio \u00e8 rimasto famoso il detto \"\"\u00e8 bona lavata sta trippa\"?\" (traduzione: \"\u00e8 lavata bene questa trippa?\") per indicare qualcosa fatta male. Rimane pure il giudizio di una nobildonna, moglie di un ingegnere della \"ricostruzione\", che sentenzi\u00f2: \"Reggio \u00e8 la citt\u00e0 di Giuf\u00e0, ma il calcio lo d\u00e0\".\nMusica.\nA Reggio \u00e8 presente il Conservatorio di Musica Francesco Cilea. Fondato nel 1964, fu il primo conservatorio istituito in Calabria.\nCucina.\nPur risentendo di notevoli influenze da parte della cucina napoletana e di quella siciliana, la gastronomia di Reggio mantiene, una sua tipicit\u00e0, legata ai prodotti della terra e del mare sul quale la citt\u00e0 si affaccia.\nSono della tradizione anche le frittole (i \"fr\u00ecttuli\"), ossia tutte le parti del maiale che non si usano per fare insaccati o salati, come il muso, le orecchie, la pancia, le cotiche, i rognoni, le costine, il cuore, i piedini, i gamboni ecc. cotti nel proprio grasso sugna per ore a fuoco lentissimo. Anche i curcuci (sottoprodotto delle frittole).\nMolte preparazioni della cucina calabrese sono legate alle festivit\u00e0. Cos\u00ec \"i petrali\" a Natale, la \"pignolata\" a Carnevale, \"u soffrittu\" i capretto al Sabato Santo, il capretto arrostito e \"cudduraci\"a Pasqua, \"a pitta chi curcuci\" al Luned\u00ec dell'Angelo e \"a pasta ncasciata\" a Ferragosto.\nGeografia antropica.\nUrbanistica.\nNella sua lunga storia la citt\u00e0 ha subito profonde trasformazioni del tessuto urbano, le cui tracce sono evidenti sia in superficie sia nelle stratificazioni archeologiche del sottosuolo.\nTali trasformazioni sono riconducibili sia a eventi naturali disastrosi (terremoti, maremoti, dissesti idrogeologici) che ne hanno cancellato la grandezza e la memoria storico-architettonica raggiunta nella sua millenaria storia, sia a interventi non sempre felici dell'uomo che ne hanno in parte stravolto la fisionomia: ci riferiamo in particolare agli anni dal 1960 al 1990. Solo dagli anni novanta sembra ci sia una maggiore consapevolezza dei danni apportati al territorio e una voglia di ricostruzione che certamente dovr\u00e0 durare ancora molti anni. Per agevolare uno sviluppo urbanistico pi\u00f9 funzionale alle moderne esigenze di espansione della citt\u00e0 e riqualificare alcuni quartieri periferici cresciuti in modo disordinato e deturpati dall'abusivismo edilizio, l'Amministrazione comunale si sta dotando di un nuovo \"piano urbanistico strutturale\" in sostituzione del vigente \"Piano Regolatore Generale\" redatto dall'architetto Ludovico Quaroni nel 1970.\nDopo il terremoto del 1908 la citt\u00e0 \u00e8 stata ricostruita con lunghe strade diritte, pi\u00f9 ampie di quelle antiche e con palazzi prevalentemente ispirati al Liberty. Il centro storico della citt\u00e0 ha un impianto urbanistico a scacchiera e presenta interessanti realt\u00e0 architettoniche, civili e religiose.\nCaratterizzato da rilievi continui e persistenti e da fasce perpendicolari alla costa tratteggiate da corsi d'acqua, il territorio \u00e8 per\u00f2 attraversato da numerose strade che consentono un collegamento fra i quartieri, i sobborghi periferici e i paesi dell'hinterland, gran parte dei quali sono anche serviti dalle linee ferroviarie. Sono molto caratteristiche le \"traverse\" o \"strade cannocchiale\" in discesa e con una splendida vista del mare.\nQuartieri e circoscrizioni municipali.\nI 33 quartieri di Reggio sono stati ripartiti, fino al 2011, in 15 circoscrizioni comunali, comprendenti a loro volta altri rioni e sobborghi (dati popolazione aggiornati al 2007):\nEconomia.\nReggio attualmente non dispone di un tessuto industriale adeguato, sebbene prima del terremoto del 1908 e dell'Unit\u00e0 d'Italia abbia conosciuto un florido sviluppo economico dovuto principalmente all'industria e al commercio della seta e delle essenze del bergamotto. Molteplici e sfavorevoli episodi storici, fra i quali il catastrofico sisma di inizio Novecento, hanno costretto la citt\u00e0 a ripartire quasi da zero nel XX secolo.\nNei decenni trascorsi sono state progettate e in parte realizzate alcune iniziative industriali, anche grazie ai contributi pubblici del \"Pacchetto Colombo\". Molte di queste iniziative non sono decollate, come ad esempio il polo chimico di Saline Joniche mai entrato in funzione, o quello tessile di San Gregorio attualmente in crisi. Alcune infrastrutture dell'area, come nel caso del Porto di Gioia Tauro, sono state riconvertite ad altri usi.\nLa citt\u00e0 negli ultimi anni ha cercato di operare una riconversione della sua economia al turismo, essendo naturalmente favorito dalla presenza di importantissime vestigia del passato, dalla sua ricca storia e dalle bellezze naturali. A tal proposito alcuni investimenti pubblici e privati, atti a recuperare il patrimonio storico, hanno favorito la nascita di diverse strutture alberghiere (bed &amp; breakfast e alcuni hotel). Il settore, tuttavia, \u00e8 in una prima fase di crescita e non rappresenta ancora un grande volano occupazionale per la citt\u00e0.\nFavoriti dal clima mite e tipicamente mediterraneo, sono particolarmente sviluppati i settori dell'agricoltura tradizionalmente pi\u00f9 esclusivi dell'area reggina, come il bergamotto o certe variet\u00e0 di gelsomino. Anche in questo caso, tuttavia, la relativa industria di trasformazione non ha raggiunto dimensioni significative.\nSecondo l'indice di \"Qualit\u00e0 della vita\" redatto da Il Sole 24 ORE, nel 2020 Reggio Calabria risulta al 95\u00ba posto tra le provincie d'Italia in classifica.\nAgricoltura.\nPer la diversit\u00e0 climatica delle varie zone del territorio, a Reggio esistono coltivazioni molto varie. Tra di esse spiccano alcune particolari piante che riescono ad attecchire solo in questa zona:\nOltre a quelle tipiche, nel reggino vengono coltivate molte altre variet\u00e0 di specie vegetali, tra cui le pi\u00f9 diffuse sono:\nIndustria e artigianato.\nIl tessuto industriale cittadino \u00e8 costituito da aziende di medie e piccole dimensioni operanti principalmente nell'estrazione dell'essenza di bergamotto e produzione di profumi; nell'assemblaggio di vagoni ferroviari; nella fabbricazione di macchinari industriali; nella produzione di materie plastiche e prodotti chimici; nella lavorazione, produzione, trasformazione e conservazione di prodotti agroalimentari; nella produzione di materiali per l'edilizia; nella produzione di mobili. Sono presenti, inoltre, alcune concerie (settore in crescita).\nLe aziende si sviluppano prevalentemente in poli e in aree industriali che sorgono in citt\u00e0 e nell'area metropolitana. Si segnalano fra di esse:\nSempre nell'area di Saline Joniche sorgono l'Officina Grandi Riparazioni di Saline Joniche (OGR) delle Ferrovie dello Stato e la Liquichimica Biosintesi: costruite negli anni '70 per effetto del Pacchetto Colombo, non decollarono mai e versano tuttora in stato di abbandono.\nServizi.\nIl settore del commercio \u00e8 particolarmente attivo e dinamico sia nel centro cittadino (maggiormente nella zona del \"Corso Garibaldi\"), sia nelle periferie dove negli ultimi anni sono sorte numerose nuove attivit\u00e0 commerciali di grandi dimensioni. Il commercio \u00e8 l'attivit\u00e0 principale della citt\u00e0. Storicamente Reggio esportava prodotti locali, quali seta, semilavorati e soprattutto i derivati agrumari (vista l'esclusivit\u00e0 della coltivazione, fra tutte, del bergamotto).\nTurismo.\nReggio \u00e8 sede del particolare e raro fenomeno ottico-mitologico della Fata Morgana, durante il quale la costa siciliana sembra distare solo pochi metri ed \u00e8 possibile distinguere molto bene case, auto e persone.\nTra le attrazioni di Reggio vi sono i Bronzi di Riace, retaggio delle origini magnogreche della citt\u00e0: insieme al Museo Archeologico Nazionale della Magna Grecia che li custodisce, i due bronzi sono una delle principali mete turistiche della citt\u00e0 dello Stretto.\nInfrastrutture e trasporti.\nStrade.\nLa citt\u00e0 \u00e8 il capolinea delle direttrici stradali provenienti da Salerno e Taranto. La principale infrastruttura stradale che collega la citt\u00e0 \u00e8 l'Autostrada A2 del Mediterraneo. A questa si aggiungono la Strada Statale 18 Tirrena Inferiore, che parte da Napoli, e della Strada Statale 106 Jonica, che parte da Taranto. Reggio \u00e8 dunque il crocevia delle dorsali europee ovest-est (E90) e nord-sud (E45).\nLa tangenziale cittadina corre in fascia collinare e collega i diversi quartieri della citt\u00e0 tra loro e con i comuni limitrofi attraverso un sistema di quindici svincoli. Si sviluppa lungo tratti dell'A2, del Raccordo autostradale 4 e sul primo tratto della SS106.\nInoltre intorno alla citt\u00e0 gravitano la ex Strada statale 183 Aspromonte-Jonio, che circonda la citt\u00e0 innestandosi sulla ex Strada Statale 112 d'Aspromonte a Delianuova per giungere a Melito di Porto Salvo e la ex Strada statale 184 delle Gambarie, che partendo dal quartiere di Gallico collega la citt\u00e0 alla localit\u00e0 sciistica di Gambarie d'Aspromonte.\nFerrovie.\nLa stazione di Reggio Calabria Centrale \u00e8 il maggiore scalo della Calabria e punto di diramazione di due importanti linee ferroviarie: la Ferrovia Tirrenica Meridionale che collega la citt\u00e0 con Salerno, Napoli (storica e LMV) e Roma, e la Ferrovia Jonica che la collega a Taranto e Bari.\nLa prima ha doppio binario elettrificato. Inizialmente era stata ipotizzata la costruzione di una nuova linea ad alta velocit\u00e0 da affiancare alla Tirrenica, ma in seguito si \u00e8 deciso, per motivi economici e tecnici, che era pi\u00f9 conveniente rimodernare la linea esistente per innalzare la velocit\u00e0 consentita e ridurre i tempi di percorrenza dei treni.\nLa seconda \u00e8 a doppio binario ed elettrificata fino a Melito di Porto Salvo, da Melito a Sibari a binario unico e non elettrificata e da Sibari a Taranto elettrificata e a binario unico. Il tratto Catanzaro Lido-Sibari \u00e8 attualmente in corso di elettrificazione. Seguir\u00e0 poi l'elettrificazione del tratto Melito di Porto Salvo-Catanzaro Lido. La fine dei lavori \u00e8 prevista per il 2023.\nDal 2008 \u00e8 entrato in funzione il servizio ferroviario suburbano \"Tamburello\", gestito da RFI, che copre la tratta metropolitana tra Melito e Rosarno, servendo l'interno territorio metropolitano. In particolare, nel territorio comunale sono presenti le seguenti stazioni ferroviarie:\nPorti.\nIl porto di Reggio Calabria, costituito da un bacino artificiale, collega la citt\u00e0 con le isole Eolie, Messina e Malta. Con oltre 3 milioni di passeggeri trasportati all'anno, \u00e8 il quinto in Italia nel settore al 2016. Il porto reggino svolge anche la funzione diportistica, disponendo di una darsena turistica.\nAeroporti.\nLa citt\u00e0 \u00e8 servita da un aeroporto, noto anche come \"Aeroporto dello Stretto\" e intitolato all'eroe di guerra Tito Minniti, che serve anche la citt\u00e0 metropolitana di Messina, situato nella zona sud della citt\u00e0, a circa quattro chilometri dal centro cittadino.\nMobilit\u00e0 urbana.\nIl servizio di trasporti pubblici per l'area urbana \u00e8 gestito principalmente da ATAM, che conta 40 linee urbane, e in aggiunta 2 extraurbane, una per Gambarie (319) e una per Cardeto (320). Le altre linee extraurbane sono gestite da societ\u00e0 private sotto contratto di servizio con la regione Calabria, quali Federico, S.C.A.R., Costa Viola Bus e Ferrovie della Calabria.\nNel luglio 2009 \u00e8 stato inaugurato un sistema di tapis roulant che collega la zona costiera con quella collinare della citt\u00e0 nel suo centro storico. I lavori hanno interessato la \"via Giudecca\" che \u00e8 stata dotata di 6 tapis-roulant. A completamento del sistema mobile \u00e8 in fase di realizzazione un impianto ascensore, che collegher\u00e0 la via Possidonea (parte terminale del tapis roulant) con la via Reggio Campi.\nFra il 1918 e il 1937 la citt\u00e0 era servita da una linea tranviaria urbana gestita dalla Societ\u00e0 Anonima Tramvie di Reggio Calabria (SATRC).\nAmministrazione.\nDal 19 Novembre 2021 Paolo Brunetti \u00e8 sindaco f.f. in seguito alla sospensione di Giuseppe Falcomat\u00e0 per effetto della legge Severino.\nConsolati.\nReggio \u00e8 sede dei consolati onorari di Filippine, Malta, Polonia, Svizzera, Ucraina e Bielorussia.\nSport.\nHanno sede nel comune le seguenti societ\u00e0 sportive:\nLa societ\u00e0 Reggio Calcio a 5 maschile, fondata nel 1991 ha cessato l'attivit\u00e0 nel 2008. La squadra di calcui a 5 femminile Polisportiva Pro Reggina 97, fondata nel 1997, nella stagione 2011-2012 ha vinto la Serie A e la Supercoppa italiana.\nLa societ\u00e0 Pallacanestro Viola, fondata nel 1966 si \u00e8 sciolta e rifondata pi\u00f9 volte.\nLa societ\u00e0 Virtus Reggio Calabria, ha vinto due Coppe Italia nel 2000 e nel 2001, una Supercoppa italiana nel 2000, una Coppa CEV nel 2000 e uno scudetto nel 2001, poi revocato per problemi di tesseramento di una giocatrice. \nAltre societ\u00e0 di volley femminile della citt\u00e0 sono state:\nEventi sportivi.\nNegli anni cinquanta, si svolgeva sul lungomare di Reggio un'importante manifestazione automobilistica. A essa parteciparono piloti di livello nazionale, tra cui due reggini: Francesco Siracusa (campione italiano con la Stanguellini) e Pasquale Placido, vincitore della corsa nel 1955 su Giaur. Tra i due si era instaurata una sana e sportiva rivalit\u00e0, alla quale aderiva buona parte della citt\u00e0 che si divideva nel tifare per l'uno o per l'altro pilota.\nIl barone Placido, napoletano di origini, rappresentava la borghesia tradizionale e fondiaria, mentre il commendatore Siracusa (concessionario Lancia) quella cittadina, nuova ed emergente.\nLa \"Corrireggio\", manifestazione organizzata da Legambiente Calabria fin dalla prima edizione del 1983, si svolge ogni 25 aprile sul Lungomare Falcomat\u00e0.\nNegli ultimi anni la citt\u00e0 ospita nell'area Tempietto del lungomare l\"'Arcobaleno Motor Show\", evento motoristico di rilevanza nazionale, giunto alla quinta edizione.\nOspita inoltre il Giro della Provincia di Reggio Calabria\nReggio ha ospitato il World Grand Prix di pallavolo femminile nel 2004 e nel 2006.\nNel 2009 Reggio ha ospitato presso il \"Circolo Tennis Rocco Polimeni\", la finale di Fed Cup: massima competizione a squadre del tennis femminile."}
{"id": "749415", "revid": "1776051", "url": "https://it.wikipedia.org/wiki?curid=749415", "title": "The Day the Earth Shock - The Absolute Power", "text": "The Day the Earth Shook - The Absolute Power \u00e8 il settimo video, prodotto nel 2006, della band epic metal/heavy metal Manowar. Esso \u00e8 stato pubblicato sotto forma di doppio DVD.\nDVD 2: The Day The Earth Shook - The Absolute Power Of Manowar.\nManowar Fan Convention - The Extended Experience.\nHighlights:"}
{"id": "749416", "revid": "77594", "url": "https://it.wikipedia.org/wiki?curid=749416", "title": "Vindobona", "text": "Vindobona \u00e8 l'antico nome latino dell'attuale citt\u00e0 di Vienna, capitale austriaca e dell'antica fortezza legionaria posizionata lungo il fiume Danubio, di fronte alle trib\u00f9 germaniche di Marcomanni e Naristi. Divenne un importante centro commerciale, trovandosi in prossimit\u00e0 della frontiera germanica e lungo la via dell'Ambra. Fu, inoltre, uno dei principali centri militari e civili (\"canabae\") dell'intera provincia romana della Pannonia superiore.\nStoria.\nDai Flavi a Traiano.\nFu sede di un importante forte ausiliario, installato in questa localit\u00e0 dai tempi di Domiziano (89 circa) in seguito alla crisi scoppiata lungo la frontiera settentrionale con le vicine trib\u00f9 suebe di Marcomanni e Quadi a cui poco dopo si aggiunsero anche quelle sarmatiche degli Iazigi (89-97). La fortezza legionaria potrebbe essere sorta in concomitanza con la terza ed ultima fase delle guerre suebo-sarmatiche (95-97) quando le operazioni militari furono affidate al futuro imperatore, Traiano, i cui successi determinarono non solo l'acclamazione ad \"Imperator\", ma l'attribuzione allo stesso ed a Nerva del titolo onorifico di \"Germanicus\" e l'adozione al trono.\nIn seguito a questi successi venne posizionata a \"Vindobona\" la Legio XIII \"Gemina\" che qui rimase fino al 101, quando part\u00ec per la conquista della Dacia, dove poi rimase fino all'abbandono della provincia avvenuta sotto Aureliano. Fu rimpiazzata dalla Legio XIV \"Gemina\" che qui rimase fino al 118/119, quando fu trasferita nella vicina Carnuntum, in sostituzione della legio XV \"Apollinaris\" partita per la Cappadocia. La legione che fu inviata a sostituire la XIV a \"Vindobona\", e che qui rimase fino al crollo del \"limes\" danubiano nel V secolo, fu la Legio X \"Gemina\".\nDa Antonino Pio alle guerre marcomanniche.\nContro Marcomanni, Naristi e Quadi dovette combattere per oltre un quindicennio durante il periodo delle guerre marcomanniche sotto gli imperatori Marco Aurelio ed il figlio Commodo. Nei suoi pressi sarebbe avvenuta una battaglia nel 170, quando le orde barbariche sfondarono il fronte danubiano spingendosi fino in Italia, assediando la stessa Aquileia e distruggendo Oderzo. Nello scontro si racconta che furono sconfitti 20.000 armati romani. Lungo questo tratto di fronte, Marco Aurelio combatt\u00e9 una lunga ed estenuante guerra, prima \"ripulendo\" i territori della Gallia cisalpina, Norico e Rezia (170-171), poi contrattaccando con una massiccia offensiva in territorio germanico, che richiese diversi anni di continui scontri fino al 175 (\"prima expeditio germanica\"). Aurelio Vittore racconta, infine, che lo stesso Marco Aurelio sarebbe morto proprio a \"Vindobona\" (sul fronte marcomannico, durante la \"secunda expeditio germanica\"), il 17 marzo del 180, contrariamente a quanto narra invece Tertulliano (contemporaneo agli avvenimenti), che pone il luogo di morte nei pressi di \"Sirmium\" (sul fronte sarmata).\nLa crisi del III secolo.\nPare che l'imperatore Eliogabalo stesse preparando una spedizione militare contro i Marcomanni (di fronte a \"Vindobona\" e \"Carnuntum\"), poich\u00e9 un oracolo gli aveva riferito che questa guerra sarebbe stata portata a termine da un membro della sua dinastia: questa notizia sembra suggerire la presenza di nuove infiltrazioni barbariche lungo i confini della Pannonia superiore e una conseguente controffensiva romana. Vindobona anche in seguito sub\u00ec numerosi attacchi durante l'intero III secolo ad opera di Marcomanni, Naristi e Quadi, a cui si aggiunsero anche Vandali e Iutungi.\nSembra, infatti, che nuove incursioni dei Marcomanni colpirono il limes pannonico negli anni 258-260, provocando un nuovo spopolamento delle campagne dell'intera provincia e la penetrazione fino a Ravenna prima di essere fermata, proprio mentre l'imperatore Valeriano era impegnato sul fronte orientale contro i Sasanidi di Sapore I. Il figlio Gallieno fu cos\u00ec costretto a concedere ad alcune trib\u00f9 di Marcomanni di insediarsi nella Pannonia romana a sud del Danubio, probabilmente per ripopolare le campagne devastate dalle invasioni dei decenni precedenti, e - cosa curiosa - contrasse un matrimonio secondario con la figlia di un loro principe.\nUn decennio pi\u00f9 tardi, negli anni 270 e 271 il fronte danubiano nei pressi di \"Vindobona\" vide nuove incursioni da parte di Alemanni, Marcomanni, Iutungi, Iazigi e Vandali Asdingi. Nel primo anno di guerra furono gli Iutungi ad invadere sia la Rezia sia il Norico. L'anno successivo un'importante invasione congiunta di Alemanni, Marcomanni e forse ancora di alcune bande di Iutungi. Aureliano, anche questa seconda volta, fu costretto ad accorrere in Italia, ora che questi popoli avevano gi\u00e0 forzato i passi alpini. Raggiunta la Pianura padana a marce forzate percorrendo la via Postumia, fu inizialmente sconfitto dalla coalizione dei barbari presso Piacenza, a causa di un'imboscata, ma nel prosieguo della campagna riusc\u00ec a battere i barbari una prima volta lungo la via Flaminia sulle sponde del fiume Metauro, e poi una seconda volta, in modo risolutivo, sulla strada del ritorno nei pressi di Pavia. In seguito a quest'ultima invasione, si provvedette (fu forse al tempo di Diocleziano) a sbarrare la strada a possibili e future invasioni, fortificando il corridoio che dalla Pannonia e dalla Dalmazia immette in Italia attraverso le Alpi Giulie: il cosiddetto \"Claustra Alpium Iuliarum\".\nDalla riforma tetrarchica alla caduta dell'Impero romano d'Occidente.\nFu pi\u00f9 volte attaccata nel IV-V secolo ad opera di Vandali, Unni e Marcomanni. Nella primavera del 357 la consueta coalizione di genti tra Marcomanni, Quadi e Iazigi, torn\u00f2 ad agitarsi sul Danubio, invadendo e saccheggiando i territori compresi tra la Rezia e le due Pannonie. Le razzie furono arginate da Costanzo II, che oper\u00f2 sia militarmente sia diplomaticamente, anche assegnando nuove aree d'insediamento ad alcune trib\u00f9 della coalizione.\nAttorno al 400 secondo la \"Notitia Dignitatum\" era ancora posizionata a \"Vindobona\" la \"legio X Gemina\", anche se pochi anni pi\u00f9 tardi (tra il 402 ed il 408) orde barbariche di Goti la saccheggiarono (forse solo le \"canabae\" e l'abitato civile), come ci tramanda il Codice Teodosiano.\nArcheologia del sito.\nRecentemente, presso il centro storico cittadino, sono stati trovati molti resti antichi della citt\u00e0 romana, attualmente esposti al R\u00f6mermuseum."}
{"id": "749418", "revid": "52093955", "url": "https://it.wikipedia.org/wiki?curid=749418", "title": "Buena Vista Distribution", "text": ""}
{"id": "749420", "revid": "122744051", "url": "https://it.wikipedia.org/wiki?curid=749420", "title": "Generalplan Ost", "text": "Generalplan Ost (\"GPO\", lett. \"Piano generale per l'oriente\") fu un progetto della Germania nazista, sviluppato soprattutto durante la prima fase della seconda guerra mondiale, che prevedeva un completo sovvertimento della situazione politica, economica, sociale ed etnografica delle regioni dell'Europa orientale, in particolare Polonia, Bielorussia, Lituania, Lettonia, Estonia, Ucraina e Russia europea. Secondo i progetti di Adolf Hitler e dei suoi pi\u00f9 stretti collaboratori, le popolazioni slave e baltiche autoctone, decine di milioni di persone, avrebbero dovuto essere sterminate o deportate oltre gli Urali, mentre i territori sarebbero stati messi a disposizione dei coloni tedeschi che avrebbero ripopolato e dominato economicamente e culturalmente le regioni dell'est. \nIl piano venne studiato e preparato in una serie di scritti e documenti stilati a partire dalla primavera del 1940 da parte del RKFDV, dell'RSHA e dell'Istituto di Ingegneria Agricola dell'Universit\u00e0 di Berlino, commissionato tra il 1940 e il 1942 da Heinrich Himmler e, successivamente anche dall'ideologo nazista Alfred Rosenberg. Con l'andamento negativo della guerra per la Germania, il progetto venne sospeso nel 1943; tuttavia non \u00e8 sopravvissuta alcuna copia del documento, e pertanto il progetto pu\u00f2 essere ricostruito solo sulla base di appunti e idee astratte. Il Generalplan Ost era parte del progetto del \"Lebensraum\" (\"spazio vitale\") e costituiva il completamento dell'ideologia di stato del \"Drang nach Osten\".\nIl piano.\nIl Generalplan Ost, essenzialmente un grande progetto di pulizia etnica, fu diviso in due parti: il \"Kleine Planung\" (\"Piccolo piano\"), che comprendeva azioni che dovevano essere intraprese durante la guerra, e il \"Gr\u00f6\u00dfe Planung\" (\"Grande piano\"), che prevedeva il comportamento da tenere dopo l'ipotetica vittoria tedesca. Si presupponeva che, in seguito alla sconfitta dell'Unione Sovietica, il territorio del Reich sarebbe arrivato a inglobare, oltre ai territori degli attuali stati di Polonia, Lettonia, Lituania, Estonia, Bielorussia e Ucraina, tutta la Russia europea, il Caucaso e parte del Kazakistan occidentale, fino ai Monti Urali.\nIl piano prevedeva la germanizzazione di tutti i territori conquistati, da attuare tramite la rimozione delle popolazioni locali, che andavano in parte sterminate e in parte deportate oltre gli Urali, nei territori remoti della Russia asiatica, e con crimini mirati a distruggere le culture locali e imporre la cultura germanica in ogni territorio conquistato.\nNel giro di dieci anni, il piano prevedeva la riduzione in schiavit\u00f9, il genocidio, l'espulsione o la germanizzazione della maggior parte dei popoli non tedeschi che vivevano nei territori annessi al Terzo Reich. La percentuale di membri dei vari gruppi etnici non tedeschi da sterminare o deportare variava dal 100% di ebrei, rom e letgalli, 85% di lituani, 80-85% di polacchi, 65-75% di russi (50-60% da eliminare, 15% da deportare in Siberia), 65% di ucraini e 50% di cechi, lettoni ed estoni. \nPer quanto riguarda i polacchi, si prevedeva che nel 1952 sarebbero rimasti in vita solo 3-4 milioni di coloro che risiedevano nell'ex Polonia conquistata nel 1939, e il loro compito sarebbe essenzialmente stato quello di servire da manodopera a basso costo per la macchina produttiva della Germania e per i colonizzatori tedeschi. A loro sarebbero stati impediti il matrimonio e ogni cura medica, in modo tale da sterminarli totalmente nel giro di una generazione, in quanto ritenuti \"Untermenschen\", cio\u00e8 sub-umani.\nIl Generalplan Ost prevedeva che 50 anni dopo la guerra, con il \"Gr\u00f6\u00dfe Planung\", ci sarebbe stata l'espulsione e lo sterminio di pi\u00f9 di 50 milioni di slavi a ovest degli Urali.\nAl loro posto, 8-10 milioni di tedeschi avrebbero colonizzato il Lebensraum (\"spazio vitale\") ingrandito del \"Tausendjaehrige Reich\" (Reich Millenario).\nRealizzazione.\nPulizia etnica.\nIl principale fondatore del piano fu Heinrich Himmler. Durante la guerra, i nazisti incominciarono a realizzare il piano procedendo con le espulsioni in Polonia e Ucraina, e con la colonizzazione tedesca verso est, negli ex territori dello stato polacco. Nel 1943 la Contea di Zamo\u015b\u0107, a causa del suo suolo fertile, fu scelta per la colonizzazione nel \"Generalgouvernement\" (Governatorato Generale), secondo quanto previsto dal Generalplan Ost. Furono espropriate le fattorie polacche e la popolazione incorse in una grande ferocia da parte degli invasori, il che spinse la gente a cedere le loro case, anche se pochi tedeschi si stabilirono poi effettivamente nella zona prima del 1944.\nGermanizzazione.\nIn Polonia, durante la seconda guerra mondiale, i cittadini polacchi con antenati tedeschi avevano il dilemma se acconsentire o meno a essere registrati come tedeschi abitanti in Polonia; la questione riguardava anche i tedeschi le cui famiglie vivevano in Polonia da secoli. Spesso la scelta era quella di considerarsi tedeschi (e passare come traditori della madrepatria) oppure quella di non scegliere di allinearsi con il Reich tradendo il proprio Paese.\nUn gran numero di bambini polacchi fu anche separato dalle famiglie e, dopo un'accurata analisi volta all'accertamento della pura razza nordica, erano inviati in Germania per essere cresciuti da famiglie tedesche. Solo pochissimi dei bambini rapiti dalle famiglie furono poi restituiti ai propri genitori.\nLo stesso fenomeno coinvolse anche i Cechi.\nGenocidio.\nAttivit\u00e0 come l'Operazione Tannenberg (\"Unternehmen Tannenberg\") e varie \"Intelligenzaktionen\" che miravano all'eliminazione dell'intellighenzia polacca nacquero in conformit\u00e0 al Generalplan Ost. Anche se la Germania perse poi la guerra, in sei anni (1939-1945) i programmi di genocidio nazisti uccisero quasi tutti gli ebrei d'Europa, moltissimi zingari, circa 6 milioni di civili polacchi e di ogni nazionalit\u00e0 e un gran numero di russi, bielorussi e ucraini nei territori occupati. Intere popolazioni di villaggi morirono bruciate vive, e centinaia di migliaia di persone morirono nei campi di concentramento nazisti e nei campi di sterminio."}
{"id": "749421", "revid": "2014155", "url": "https://it.wikipedia.org/wiki?curid=749421", "title": "Ludovico il Cieco", "text": "Origine.\nFiglio del Re di Provenza, Bosone I (nel documento n\u00b0 12 del \"Cartulaire de l'abbaye de Saint-Andr\u00e9-le-Bas de Vienne\" Ludovico si firma figlio di re Bosone) e di Ermengarda d'Italia (come \u00e8 confermato in \"Herimanni Augiensis Chronicon\"), figlia del Re d'Italia, poi Imperatore del Sacro Romano Impero dall'855 ed anche re di Provenza, Ludovico II il Giovane (per cui Ludovico, per parte di madre, \u00e8 un carolingio) e di Engelberga d'Alsazia, di cui non si conoscono gli ascendenti, ma quasi certamente, da parte di padre, erano della famiglia dei Supponidi, di origine longobarda e, secondo alcuni storici (vedi l'enciclopedia medievale tedesca, Lexikon des Mittelalters), Engelberga era probabilmente la figlia di Adelchi I conte di Parma e duca di Spoleto e secondo lo storico francese Christian Settipani, esperto di genealogie era cugina di Suppone III; mentre la madre, secondo lo storico, Jean-No\u00ebl Mathieu, poteva essere, Emma di Baviera, in quanto l'imperatore Carlo il Grosso la definisce sorella (dilectam sororem nostram). Bosone I era figlio del conte Bivin di Vienne (822-877), (a sua volta figlio di Riccardo II, conte di Amiens, e della moglie di cui non si conoscono, n\u00e9 il nome, n\u00e9 gli ascendenti) e di Richilde, figlia di Bosone il Vecchio (?-855), conte del Vallese, conte di Arles ed anche conte in Italia, considerato il capostipite della dinastia Bosonide..\nSuo padre, Bosone era inoltre il fratello di Riccardo detto il Giustiziere e di Richilde di Provenza ed erano suoi zii (o da parte di padre oppure di madre), Teutberga (?-876), moglie del re di Lotaringia, Lotario II e Uberto del Vallese (?-864), abate dell'abbazia di Saint Maurice-in-Valais.\nBiografia.\nLa data di nascita di Ludovico, nella seconda met\u00e0 dell'882 o dopo \u00e8 determinata dal fatto che quando la citt\u00e0 di Vienne, che era stata posta sotto assedio dal re titolare di Provenza, re d'Aquitania e da poco pi\u00f9 di un mese anche re dei Franchi occidentali, Carlomanno II, nell'882, era stata conquistata da suo zio (il fratello di suo padre Bosone), il duca di Borgogna, Riccardo il Giustiziere che quando, secondo gli Annales Bertiniani, sua madre Ermengarda e la sorellina, Engelberga (la parentela tra Ludovico ed Engelberga viene confermata dal documento n\u00b0 205 dell'abbazia di Cluny, datato gennaio 917, riferente di una donazione all'abbazia stessa), furono condotte nella contea di Autun, presso Riccardo il Giustiziere, di Ludovico non viene fatto alcun cenno.\nAlla morte del padre, nel gennaio 887, la madre Ermengarda venne nominata reggente del regno con l'aiuto del conte di Autun, Riccardo il Giustiziere, fratello di Bosone e futuro (888) duca di Borgogna. Nel maggio 887, la madre, con Ludovico, si rec\u00f2 dall'imperatore Carlo il Grosso, che, adott\u00f2 Ludovico, confermandolo re di Provenza (secondo lo storico francese Christian Settipani, il fatto di essere stato adottato da Carlo il Grosso, permise poi l'incoronazione di Ludovico a re di Provenza).Nel maggio 889 Ludovico si rec\u00f2 con la madre a fare atto di sottomissione al nuovo re dei Franchi orientali o re di Germania Arnolfo di Carinzia. Atto ripetuto nell'894.\nNell'890, sempre secondo lo storico Settipani, l'alto clero ed i grandi feudatari, riuniti a Valence, con l'approvazione di Arnolfo di Carinzia e del papa Stefano VI, incoronarono Ludovico re di Provenza e della Borgogna Cisgiurana (il regno venne denominato indifferentemente di Provenza o di Borgogna Cisgiurana), con la reggenza della madre. Nell'896 dovette combattere i Saraceni (che dall'889 avevano una base a Frassineto, Provenza) che devastavano la Provenza. La sorella Engelberga spos\u00f2 (898) il duca Guglielmo il Pio, conte di Lione e di M\u00e2con, come viene confermato dal documento n\u00b0 112 dell'abbazia di Cluny, dell'11 settembre 910.\nNel 900, i nobili dell'Italia del nord, che da due anni era devastata dalle scorrerie degli Ungari, fecero appello a Ludovico, re di Provenza e nipote dell'imperatore Ludovico II, che, accett\u00f2 l'invito e, nel settembre del 900, giunse in Italia, dove il re d'Italia Berengario del Friuli, abbandonato da tutti si dovette ritirare al di l\u00e0 del Mincio, per cui Ludovico conquist\u00f2 Pavia, dove il 12 ottobre 900 fu incoronato re d'Italia nella basilica di San Michele. Poi, accompagnato dai maggiorenti del regno, prosegu\u00ec per Roma, dove, nel febbraio del 901, il papa Benedetto IV lo cinse della corona imperiale.\nNel 902, Berengario del Friuli, che due anni prima era stato spodestato, marci\u00f2 con un grosso esercito su Pavia (la situazione, nell'arco di un anno era mutata - nel 901 il Nord Italia era stato devastato dagli Ungari, che aveva portato distruzione e morte e molti nobili italiani erano tornati a schierarsi con Berengario), dove lo assedi\u00f2 e, a patto che Ludovico non tornasse pi\u00f9 in Italia, gli concedette il permesso di ritirarsi in Provenza, mantenendo il titolo di imperatore.\nNel 905:\nNel 911 rinunci\u00f2 definitivamente al governo, nominando marchese di Provenza il cugino Ugo, che spost\u00f2 la capitale da Vienne ad Arles. Nel 912 Ugo spos\u00f2 Willa di Provenza, vedova del re Rodolfo I di Borgogna Transgiurana e sorellastra di Ludovico. Tra il 914 ed il 915, Ludovico si spos\u00f2, in seconde nozze, con Adelaide di Borgogna (?-943), figlia del re Rodolfo I e di sua sorellastra Willa di Provenza (Adelaide viene citata nel documento n\u00b0 16, datato 18 febbraio 915, del \"Cartulaire de l'abbaye de Saint-Andr\u00e9-le-Bas de Vienne\". Nel 915, Berengario del Friuli fu incoronato imperatore da papa Giovanni X. Il 9 luglio 926 Ugo d'Arles fu eletto re d'Italia.\nLudovico mor\u00ec, abbandonato e in solitudine, il 28 giugno 928, non si sa esattamente dove, a Arles o a Vienne. Avrebbe dovuto succedergli il figlio Carlo Costantino, su cui fu lanciata la maldicenza di essere illegittimo, per cui il regno di Provenza per alcuni anni non ebbe un re e dove Ugo d'Arles continu\u00f2 a farla da padrone, anche se non riusc\u00ec mai a farsi riconoscere re. Finch\u00e9, nel 933, il nuovo re d'Italia, Ugo d'Arles, consegn\u00f2 al re di Borgogna (ma anche re d'Italia dal 922), Rodolfo II di Borgogna, tutti i territori che aveva posseduto in Provenza, a patto che non rimettesse pi\u00f9 piede in Italia.\nDiscendenza.\nLudovico ebbe un solo figlio da Anna:\nPare che Ludovico ebbe un solo figlio anche da Adelaide:"}
{"id": "749422", "revid": "585241", "url": "https://it.wikipedia.org/wiki?curid=749422", "title": "Alessandro Ianneo", "text": "Biografia.\nFiglio di Giovanni Ircano, della dinastia degli asmonei, assassin\u00f2 il fratello Aristobulo I e regn\u00f2 dal 103 al 76 a.C. insieme con la moglie Salom\u00e8 Alessandra, la quale poi rimase sola al potere dal 76 al 67 a.C. All'inizio del suo regno si svolse la cosiddetta guerra degli scettri, combattuta tra Ianneo e i rivali tolemaici Tolomeo IX, Tolomeo X e Cleopatra III.\nFu di cultura ellenistica, vassallo dei sovrani egiziani della stirpe dei Lagidi. Ci\u00f2 nonostante impose la religione ebraica anche ai suoi sudditi siriaci e greci. Durante il suo regno ci furono contrasti tra Farisei e Sadducei che sfociarono in aspre rivolte che egli fece reprimere spietatamente. Per aver fatto crocifiggere circa 800 suoi oppositori Farisei attorno alle mura di Gerusalemme, Alessandro Ianneo \u00e8 ricordato come un tiranno sanguinario e crudele.\nLe fortezze di Alessandro Ianneo.\nSulle monete di Alessandro Ianneo era incisa un'ancora: alcuni studiosi ritengono che il simbolo si riferisca alle conquiste del re Ianneo sulla costa mediterranea, ma da altri si propugna la tesi secondo cui il riferimento era alla sua attivit\u00e0 marittima nel Mar Morto.\nPeraltro, i resti di una struttura portuale fortificata fanno intuire l'intensa attivit\u00e0 del re in questa regione: le mura raggiungono un'altezza di 3-4 metri, mentre la struttura comprendeva una torre, uno scivolo per tirare su le barche, un grande capannone per ripararle, e un molo.\nLe monete sono state rinvenute nell'agosto del 2004, quando gli operai che stavano riparando una condotta delle acque fognarie nella parte vecchia di Gerusalemme hanno scoperto la biblica piscina di Siloam, dove la tradizione evangelica narra che in quel sito Ges\u00f9 oper\u00f2 il miracolo della guarigione di un uomo nato cieco.\nA Macheronte (il luogo dove Giovanni Battista fu decapitato su richiesta di Salom\u00e8, figlia della moglie illegittima di Erode Antipa), sono stati trovati i resti di un'altra fortezza, costruita da Alessandro Ianneo verso il 90 a.C. e distrutta da Gabinio nel 57 a.C.\nRicostru\u00ec parzialmente Ashdod (citt\u00e0 dei Filistei che faceva parte della Pentapoli, insieme ad Asqelon, Gat, Ekron, e Gaza).\nTra il 100 e il 96 a.C. la stessa citt\u00e0 di Gaza viene assediata da Alessandro Ianneo, resistendo circa un anno.\nLa citt\u00e0 antica di Jerash, l'antica Gerasa, citt\u00e0 di origine romana a 40\u00a0km a nord di Amman, faceva parte di un complesso di citt\u00e0 che diedero vita ad una fiorente zona commerciale. Costruita nel II secolo a.C., la citt\u00e0 fu conquistata da Alessandro Ianneo nel 78 a.C. Successivamente fece parte della Decapoli.\nPolitica.\nCrudele e paranoico, Alessandro Ianneo mostr\u00f2 di preferire la vita dei campi. Quando prese il titolo di re, agli occhi dei Farisei, rimasti fedeli alla dinastia davidica (quella dalla quale doveva nascere il Messia), egli appare come sacrilego, e dunque saranno perseguitati.\nNell'88 a.C., una rivolta di Farisei indusse Alessandro Ianneo alla fuga; il suo rientro fu seguito da un massacro con oltre 50.000 morti, migliaia di esiliati e 800 condannati a morte, che egli fece crocifiggere davanti alle loro mogli e ai figli, mentre egli banchettava con le sue concubine.\nLa setta pi\u00f9 rigorista tra tutte, quella degli Esseni, si ritir\u00f2 invece nella comunit\u00e0 monastica di Qumran, presso il Mar Morto, dedicandosi a rigide pratiche ascetiche.\nSuccessori.\nLa debole monarchia degli Asmonei, funestata da intrighi familiari e guerre civili, non riusc\u00ec a fare del paese uno stato ebraico, ma un regno di tipo greco-ellenistico, assai simile a quello di Siria.\nLa dinastia asmonea si mosse molto spesso secondo logiche di potere e prepotenza, and\u00f2 degenerando fino al vergognoso traffico del sommo sacerdozio (che non avrebbe potuto essere assunto da sacerdoti non saddociti) e alla sanguinosa persecuzione dei Farisei da parte di Alessandro Ianneo.\nAlla morte di Alessandro govern\u00f2 sua moglie Alessandra (76-67 a.C.), che invece si avvalse proprio dell'appoggio dei Farisei. Dopo di lei, la Giudea divenne un focolaio di intrighi, cosa che diede alla Repubblica romana l'occasione di intervenire.\nAnche i figli di Alessandro Ianneo, Giovanni Ircano II e Aristobulo II, con le loro lotte per la successione sollecitarono l'intervento di Gneo Pompeo Magno e la conquista romana della Giudea nel 63 a.C.\nIl popolo giudaico riusc\u00ec a godere di un periodo di tranquillit\u00e0 approfittando del declino dei seleucidi. Il paese allarg\u00f2 i confini geografici oltre la Giudea, ma fu turbato da conflitti interni tra la classe sacerdotale dei Sadducei, che miravano alla unificazione del potere religioso con quello politico, e quella dei Farisei, avversari del potere monarchico.\nLa lotta per la successione tra gli eredi asmonei Aristobulo II e Ircano II fin\u00ec per sollecitare l'intervento di Pompeo, che gi\u00e0 si trovava in Oriente nell'ambito della terza guerra mitridatica e aveva invaso la Siria trasformandola in provincia romana e stabilendo la fine della monarchia dei Seleucidi. Pompeo occup\u00f2 Gerusalemme e irruppe nel Tempio facendo strage di nemici ma senza saccheggiare nulla: era sufficiente l'aver affermato il controllo di Roma in terra giudea."}
{"id": "749424", "revid": "287204", "url": "https://it.wikipedia.org/wiki?curid=749424", "title": "Giovanni di Tobol'sk", "text": "Fu Metropolita di Tobol'sk e di tutta la Siberia. \u00c8 un santo venerato dalla Chiesa ortodossa russa.\nBiografia.\nNacque nella citt\u00e0 ucraina di Ni\u017ein, nell'odierna oblast' di \u010cernihiv, nel 1651. Ultimo di sette fratelli studi\u00f2 in giovent\u00f9 nel collegio di Kiev-Mogiljansk (che pi\u00f9 tardi sarebbe diventata l'Accademia Spirituale di Kiev), diplomandosi come insegnante di latino. Poco pi\u00f9 tardi, nel 1680, fu ordinato monaco al Monastero delle Grotte di Kiev dedicandosi in maniera totale alla vita spirituale.\nNel 1685 fu inviato a Mosca in missione per conto del monastero. L\u00ec incontr\u00f2 il Patriarca Gioacchino (1674-1690) nelle vesti di vicario del monastero di Brjansk-Svensk, allora posto sotto l'influenza del Monastero delle Grotte.\nSan Teodosio, arcivescovo di \u010cernihiv, poco prima della sua morte, ordin\u00f2 nel 1695 Giovanni Archimandrita del monastero di \u010cernihiv Eletsk, designandolo come suo successore nella carica di vescovo, ruolo a cui fu designato il 10 gennaio 1697 da Adriano, Patriarca di Mosca e di tutta la Russia (1690-1700) nella Cattedrale dell'Ascensione del Cremlino.\nGiovanni install\u00f2 inoltre una pressa da stampa, che ebbe il compito di stampare e rendere quindi pi\u00f9 accessibili al clero russo, i suoi lavori teologici. Tra questi si possono ricordare \"Lo Specchio didattico-morale\" (\u010cernihiv, 1703 e 1707), \"La Madre Vergine di Dio\" (1707), \"Il teatro, o Disgrazie Didattico-morali\" (1708), \"Escurso al Salmo 50\" (\u010cernihiv, 1708), \"Escurso al Padre Nostro\", \"Le otto Beatitudini del Vangelo\" e \"La Via Reale alla Croce\" (1709) e i postumi \"Il Pellegrino\" e \"Pensieri Spirituali\" (Mosca, 1782).\nNell'intento di creare una nuova Atene a \u010cernihiv\", Giovanni apr\u00ec nei pressi della Cattedrale un Collegio teologico. Presto tale istituzione ricevette una grande rinomanza in tutta la Russia e fu, in pratica, il primo seminario russo, il cui modello fu presto copiato nelle altre diocesi della Chiesa russa.\nIl 14 agosto 1711 Giovanni fu elevato a metropolita, diventando vescovo di Tobol'sk e di tutta la Siberia. Qui il santo continu\u00f2 nella sua opera intrapresa a \u010cernihiv, ampliando la scuola aperta dal suo predecessore Filoteo e sostenendo una grande opera di evangelizzazione delle trib\u00f9 pagane ancora presenti in Siberia, convertendo migliaia di persone al cristianesimo. A Tobol'sk continu\u00f2 inoltre la sua attivit\u00e0 letteraria, usando per la stampa la pressa lasciata a \u010cernihiv. Qui nel 1714 Giovanni scrisse e pubblic\u00f2 la sua opera principale, l\"Heliotropion\" che aveva gi\u00e0 iniziato ad elaborare durante la propria permanenza al monastero di Kiev.\nGli agiografi ci descrivono il santo come una persona dotata di una straordinaria eloquenza ma mite e umile, che nonostante la grande carica ricoperta non disdegnava di servire egli stesso la cena ai suoi ospiti. Mor\u00ec il 21 giugno 1715, al vespro, e il suo corpo fu seppellito nella Cattedrale dell'Assunzione di Tobol'sk.\nCulto.\nSan Giovanni \u00e8 molto venerato, soprattutto in Siberia e, a causa di questa venerazione e dei miracoli a lui attribuiti, la Chiesa ortodossa russa lo ha glorificato nel 1916."}
{"id": "749432", "revid": "599013", "url": "https://it.wikipedia.org/wiki?curid=749432", "title": "Colli Senesi", "text": "Colli Senesi \u00e8 una delle sotto-zone di produzione del vino Chianti.\nStoria.\nLa sottozona Colli Senesi fu istituita con DM del 31 luglio 1932 in una zona ricchissima di vini pregiati.\nArea geografica.\nTutto il territorio della sottozona \u00e8 in Provincia di Siena e comprende al suo interno anche le DOCG Brunello di Montalcino, Vino Nobile di Montepulciano e Vernaccia di San Gimignano.\nProduzione Chianti.\nNonostante la grande estensione territoriale (seconda solo alla Classico), a causa della presenza di alcune tra le pi\u00f9 prestigiose DOC e DOCG toscane la produzione di Chianti Colli Senesi si attesta a meno dell'8% del totale Chianti (anno 2004)."}
{"id": "749439", "revid": "712828", "url": "https://it.wikipedia.org/wiki?curid=749439", "title": "Eneru", "text": ""}
{"id": "749440", "revid": "287204", "url": "https://it.wikipedia.org/wiki?curid=749440", "title": "Organismo acidofilo", "text": "Gli organismi acidofili sono quegli organismi che vivono sotto condizioni di acidit\u00e0 particolarmente elevata (a pH 2.0 o inferiore). Questi organismi si trovano in diversi regni biologici, inclusi archeobatteri, batteri e funghi. \nUna lista parziale di questi organismi include \nMeccanismi d'adattamento.\nLa maggior parte degli organismi acidofili hanno sviluppato meccanismi di resistenza all'acidit\u00e0 dell'ambiente caratterizzati da un'estrema efficacia: la maggior parte di questi si basano sulla capacit\u00e0 di pompare protoni fuori dallo spazio intracellulare, per fare in modo di non acidificare troppo il citoplasma e, in questo modo, mantenere livelli neutri di pH interni. Sono pochi gli organismi che optano per avere un pH interno acido, fra questi possiamo trovare, ad esempio, il gruppo degli \"Acetobacter\".\nGli studi hanno dimostrati come le proteine strutturali dei microorganismi acidofili si sono adattate a queste condizioni estreme integrando, all'interno della loro conformazione, residui acidi, minimizzando in questo modo l'effetto del basso pH."}
{"id": "749446", "revid": "767487", "url": "https://it.wikipedia.org/wiki?curid=749446", "title": "Ernest Meissonier", "text": "Vita.\nMeisonnier nacque a Lione e, sin dalla prima infanzia, dimostr\u00f2 una grande passione per l'arte, come provano alcuni suoi schizzi risalenti gi\u00e0 al 1823; dopo un breve periodo di apprendistato presso uno speziale, ottenne dai genitori il consenso ad intraprendere gli studi di pittore e, su raccomandazione del Prix de Rome Jean Potier, venne ammesso presso lo studio di L\u00e9on Cogniet.\nDurante la giovinezza visit\u00f2 spesso Roma e la Svizzera, espose al Salon del 1831 con un dipinto dal titolo \"Les Bourgeois Flamands\" e divenne piuttosto noto grazie all'opera \"Visita al borgomastro\", successivamente acquistata da Sir Richard Wallace ed oggi, insieme ad un'altra cinquantina di suoi dipinti, parte della collezione della Hertford House di Londra. Le sue opere furono il primo tentativo francese di miniaturismo ad olio ed oper\u00f2 attivamente sia come pittore che come illustratore per gli editori Curmer, Hetzel e Dubocherhe, oltre ad esporre al Salon parigino almeno un'altra volta con \"Giocatori di scacchi e il vagabondo\" (1836).\nDopo alcuni tentativi di pittura a soggetto religioso, l'influenza dell'amico pittore Antoine-Marie Chenavard lo fece tornare al filone artistico originario: in quegli anni produsse numerose opere di successo tra cui \"Il gioco degli scacchi\" (1841), \"Giovane con violoncello\" (1842), \"Il pittore nel suo studio\" (1843), \"Il guardaroba\", \"Ritratto di giovane donna\", \"Giovane uomo che ammira dei disegni\", \"il Piquet\" (1845) e \"Il gioco delle bocce\", tutte opere di altissimo valore tecnico.\nDopo la sua opera \"Soldati\" (1848) inizi\u00f2 l'opera che lo torment\u00f2 per il resto della vita senza mai giungere a compimento, \"Giornata in giugno\", ed espose \"Fumatore\" (1849) e \"Les Bravi\" (1852). Nel 1855 realizz\u00f2 il suo capolavoro con \"I giocatori d'azzardo\" e \"La Rixe\", che venne presentato da Napoleone III alla corte britannica. Il suo trionfo venne sancito dal Salon del 1857, cui partecip\u00f2 con ben nove opere tra dipinti e disegni: tra essi figurava \"Giovane al tempo della restaurazione\", \"Il pittore\", \"Il fabbro\", \"Il musicista\" e \"Una lettura da Diderot\". Per il Salon del 1861 prepar\u00f2 \"L'imperatore a Solferino\", \"Fabbro ferraio\", \"Il musicista\", \"Un pittore\" e \"Louis Fould\"; a quello del 1864 partecip\u00f2 infine con un'altra versione di \"L'imperatore a Solferino\" ed espose inoltre \"Rissa tra giocatori d'azzardo\" (1865) e \"Desaix e l'armata del Reno\" (1867).\nLo stile di Meissonier era caratterizzato da una meticolosa attenzione ai dettagli e all'aspetto naturalistico: proprio a causa di tale maniacale cura alcune delle sue opere rimasero degli incompiuti; in virt\u00f9 dell'attenzione all'esecuzione lo si pu\u00f2 tuttavia definire un artista piuttosto prolifico. Nel 1878 contribu\u00ec all'esibizione internazionale con sedici dipinti: un \"Ritratto di Alexandre Dumas\" gi\u00e0 esposto al Salon del 1877, \"Corazzieri\" del 1805, \"Pittori veneziani\", \"Moreau e il suo gruppo presso Hohenlinden\", un \"Ritratto di signora\", \"Strada per La Salice\", \"Due amici\", \"Avamposto della guardia\", \"Un esploratore\" e \"Dettando le proprie memorie\".\nDa questo momento in poi partecip\u00f2 sempre pi\u00f9 di rado ai Salon e dedic\u00f2 la propria attenzione ad esposizioni di minore impatto e dimensioni. Venne scelto presidente della \"Great National Exhibition\" nel 1883 e presenzi\u00f2 con opere come \"Il pioniere\", \"L'armata dei Reno\", \"L'arrivo degli ospiti\" e \"San Marco\". Il 24 maggio 1884 venne inaugurata alla \"Petit Gallery\" un'esposizione personale di Meissonier composta da 146 opere. Fu inoltre presidente della giuria all'Exhibition del 1889 e presidente della \"National Society of Fine Arts\", partecipando al nuovo Salon del 1890. Mor\u00ec nel 1891."}
{"id": "749448", "revid": "115449", "url": "https://it.wikipedia.org/wiki?curid=749448", "title": "Bosone di Provenza", "text": ""}
{"id": "749449", "revid": "767487", "url": "https://it.wikipedia.org/wiki?curid=749449", "title": "Go - Una notte da dimenticare", "text": "Go - Una notte da dimenticare (\"Go\") \u00e8 un film del 1999 diretto da Doug Liman.\nTrama.\nLa storia ha per protagonisti tre ragazzi che lavorano nello stesso supermercato nelle 24 ore che precedono il Natale. Ronna \u00e8 senza soldi e sta per essere sfrattata dal suo appartamento. Dopo aver lavorato per 14 ore consecutive, si offre, in cambio di soldi, di fare turno del collega britannico, Simon, che vuole andare a Las Vegas con tre amici.\nMentre \u00e8 alla cassa, viene avvicinata da due ragazzi, Adam e Zack, che le chiedono di procurargli venti pasticche di ecstasy dopo aver notato l'assenza del loro consueto spacciatore, Simon. Avendo bisogno di trovare soldi, Ronna va dallo spacciatore di Simon, Todd Gaines, ma, avendo solo 2 dei 300 dollari necessari, Ronna lascia l'amica e collega Claire in casa con Todd per poter terminare lo scambio.\nA quel punto va da Adam e Zack nel posto stabilito, ma qui trova una terza persona mai incontrata prima, Burke, che le chiede di consegnargli la droga. Subodorando qualcosa, va in bagno, butta via le pasticche nella tazza del water e riesce a lasciare l'appartamento. Ronna decide allora di andare al supermercato per rubare delle pillole di aspirina al supermercato con l'aiuto di Mannie, che nel frattempo ingerisce due pillole di ecstasy, per restituirle a Todd in cambio di parte dei 200 dollari che gli aveva poco prima consegnato.\nRonna restituisce le pillole a Todd e insieme a Claire e Mannie vanno al rave party. Todd capisce presto che la ragazza gli ha reso delle pillole false e va a cercarla. Mannie vede Todd al party, cos\u00ec avvisa Ronna che lo nasconde dentro ad alcuni bidoni per andare a prendere l'auto. Nel parcheggio Todd si dirige verso Ronna con una pistola, ma prima di spararle la ragazza viene investita da un'auto e scaraventata nel fossato che si trova poco sotto, lasciando il suo destino in sospeso.\nLa storia fa un flashback, concentrandosi su Simon che sta andando a Las Vegas con i suoi tre amici Marcus, Tiny, e Singh. Singh e Tiny hanno un'indigestione dopo aver mangiato troppi gamberetti e rimangono in albergo, mentre Simon e Marcus vanno al casin\u00f2 dell'albergo. Simon entra nella cappella nuziale dove si svolge un matrimonio, e qui ha un rapporto sessuale con due damigelle d'onore prima che la stanza prenda accidentalmente fuoco. Marcus e Simon lasciano l'hotel, entrando in un'auto di qualcuno che scambia Marcus per il posteggiatore dell'albergo. Nell'auto Simon trova una pistola calibro 9, e decide di portarla con s\u00e9. Marcus e Simon vanno poi al Crazy Horse, uno strip club, dove Simon, pur se sconsigliato da Marcus, chiede a due procaci ballerine, Holly e Noelle, una lap dance nel priv\u00e9, usando la carta di credito di Todd come garanzia del pagamento. Simon fa per\u00f2 infuriare il buttafuori Victor Jr. dopo aver afferrato il sedere di una delle spogliarelliste, gli spara al braccio con la pistola e fugge con Marcus. Sapendo di non avere molto tempo, i due tornano all'albergo e con Singh e Tiny riescono a seminare il buttafuori e suo padre, Victor Sr., il proprietario del club. Ma Simon dimentica al club la carta di credito di Todd, che viene usata dai due per risalire alla residenza di Todd.\nLa storia torna indietro per una terza volta, questa volta focalizzandosi su Adam e Zack, due attori di soap opera, che in segreto sono gay e hanno una relazione. Dopo essere stati fermati per un piccolo spaccio, si mettono d'accordo con Burke, un detective della polizia, per risalire a Simon, e ad Adam viene posizionata una cimice sotto il pube. Scoprendo che Simon non si trova nel supermercato, cercano di convincere Ronna a reperire la droga. Quando Ronna entra in casa per la consegna, Zack le sussurra di andare via, e grazie alla soffiata lei va in bagno per gettare le pillole nella tazza del gabinetto.\nDopo l'operazione non riuscita, Burke invita Adam e Zack alla cena di Natale preparata dalla moglie. A casa di Burke, Adam e Zack notano uno strano comportamento di Burke (che, totalmente nudo, fa annusare un profumo a Zack mostrandogli il letto) e della moglie Irene (Jane Krakowski)(che in cucina cerca di \"farsi\" Adam appena entrato in casa).\nAdam e Zack lasciano poi la casa di Burke, e confidano l'un l'altro di tradirsi con la stessa persona, Jimmy, il loro truccatore. Decidono allora di andare al rave party per punire Jimmy tagliandogli brutalmente i capelli. I due, mentre lasciano il parcheggio, investono accidentalmente Ronna, e fuggono dopo aver visto Todd armato della pistola. Nel bagno di una stazione di servizio Adam si rende conto di aver ancora addosso la cimice. Temendo di essere scoperti per l'omissione di soccorso, tornano al parcheggio dove trovano Ronna ancora viva. La caricano sul cofano di un'altra auto, aspettando che altri frequentatori del party chiamino un'ambulanza.\nClaire va poi al ristorante sperando di trovare Mannie e Ronna, ma incontra Todd. Claire inizia a parlargli, flirtando, e i due presto vanno verso l'appartamento di Todd. Mentre si baciano distesi sulle scale, trovano i due Victor ad attenderli: entrati in casa Todd comunica ai due l'indirizzo della casa Simon proprio quando lo stesso Simon, nella speranza di trovare un nascondiglio per qualche giorno, entra nell'appartamento. Per \"giustizia\", Victor Jr. prova, non riuscendoci, a sparare al braccio di Simon. Disgustata, Claire esce dal palazzo, mentre si sente un colpo di pistola e Simon che grida, \"Stai tranquilla! Sto bene!\"\nRonna si sveglia in ospedale, e poi entra zoppicando nel supermarket dove Claire \u00e8 di turno. Non vedendo Mannie, Ronna e Claire tornano al parcheggio del rave party dove lo trovano tremolante e pallido. I tre montano nell'auto di Ronna, contenta di trovato i soldi per l'affitto, e Mannie chiede alle amiche cosa faranno per Capodanno."}
{"id": "749452", "revid": "1573940", "url": "https://it.wikipedia.org/wiki?curid=749452", "title": "Calocera", "text": "I buceri (Calocera ( \u00e8 un genere di funghi basidiomiceti appartenente alla famiglia delle Dacrymycetaceae.Appartengono ad esso circa una decina di specie, una parte delle quali cresce su ceppaie di conifere.\nSpecie di Calocera.\nCirca 15 specie esistono in tutto il mondo.\nEtimologia.\nDal greco \"kal\u00f3s\" (\"\u03ba\u03b1\u03bb\u03cc\u03c2\") = bello e \"k\u00e9ras\" (\"\u03ba\u03ad\u03c1\u03b1\u03c2\") = corno, cio\u00e8 con le belle corna, per la forma del carpoforo."}
{"id": "749453", "revid": "44939", "url": "https://it.wikipedia.org/wiki?curid=749453", "title": "Fosfocreatina", "text": ""}
{"id": "749454", "revid": "78273", "url": "https://it.wikipedia.org/wiki?curid=749454", "title": "Colonne di San Teodoro e San Marco", "text": ""}
{"id": "749455", "revid": "125732873", "url": "https://it.wikipedia.org/wiki?curid=749455", "title": "Bubalus bubalis", "text": "Il bufalo indiano o bufalo d'acqua (\"Bubalus bubalis\" ), la cui forma selvatica \u00e8 detta arni ed \u00e8 a volte classificata come specie a s\u00e9 stante (\"Bubalus arnee\"), \u00e8 un grande mammifero erbivoro della sottofamiglia dei bovini.\nDescrizione.\nUn bufalo indiano adulto pu\u00f2 pesare fra i 300 ed i 600\u00a0kg; l'arni pesa di norma il doppio, ossia fra i 600\u00a0kg per le femmine (che sono pi\u00f9 piccole) fino a 1200\u00a0kg per i maschi, con un'altezza al garrese fino a 1,7 m. Un'altra differenza fra le due specie (o sottospecie, a seconda dell'autore) sta nel fatto che il bufalo indiano domestico presenta un ventre arrotondato, che di solito manca nella forma selvatica pura, ed ha corna pi\u00f9 corte e spesse e meno arcuate in dentro.\nLe tre sottospecie di bufalo indiano (carabao, arni e bufalo indiano vero e proprio) sono spesso considerate specie a s\u00e9 stanti: infatti il carabao ha 48 cromosomi, mentre l'arni ed il bufalo domestico ne hanno 50. Tuttavia, le varie sottospecie si incrociano facilmente e danno ibridi fertili.\nDistribuzione.\nL'arni sopravvive con popolazioni sparse nel subcontinente indiano, oltre che in Vietnam, Cina, Filippine, Taiwan, Indonesia e Thailandia.\nIl bufalo indiano invece \u00e8 molto diffuso in tutta l'Asia meridionale. Nel corso dei secoli il \"B. bubalis\" \u00e8 stato introdotto in numerose aree tra cui il Brasile, il Medio Oriente, la Tunisia e l'Italia meridionale, dove, secondo importanti studiosi, esisteva in tempi preistorici, poi si era estinto in epoca classica e fu reintrodotto dai Longobardi. Pi\u00f9 recentemente \u00e8 stato introdotto in Australia (precisamente nel Territorio del Nord) ove alcuni esemplari sfuggiti dagli allevamenti hanno iniziato a riprodursi allo stato brado dando luogo a popolazioni selvatiche. Pi\u00f9 incerto \u00e8 lo status delle popolazioni selvatiche del Sud-est asiatico: si ritiene che siano frutto di incroci fra individui domestici sfuggiti alla cattivit\u00e0 ed individui selvatici.\nSi pensa che ci siano all'incirca 160 milioni di bufali domestici nel mondo, concentrati in Asia (95% del totale). La popolazione di arni, invece, \u00e8 stimata a meno di 4000 esemplari.\nLe minacce per le popolazioni selvatiche, pi\u00f9 che dai predatori, provengono dalla riduzione dell'habitat e dall'incrocio con i bufali domestici.\nRiproduzione.\nLa femmina d\u00e0 alla luce un solo piccolo per volta, dopo una gestazione di circa 10 mesi.\nRapporti con l'uomo.\nGrazie alla sua resistenza in ambienti umidi il bufalo indiano (molto pi\u00f9 adatto del bue a muoversi in zone umide e fangose) \u00e8 stato scelto dall'esercito brasiliano come animale da soma per missioni nella foresta amazzonica. Anche in Asia i bufali sono diffusissimi come animali da soma; inoltre dal loro sterco si ricavano mattoni per le abitazioni, fertilizzanti ed addirittura combustibile per il fuoco.\nDalla loro pelle si ricava cuoio di buona qualit\u00e0. Vengono anche usati come animali da corsa nelle gare chiamate Kambala che si svolgono principalmente nella regione indiana del Karnataka.\nLe corna del bufalo indiano sono molto usate nella produzione di bottoni, alamari, fibbie ed altri accessori per vestiti e moda in generale. Le corna del bufalo indiano ed africano sono molto usate per la produzione di manici per coltelli (soprattutto in Italia), biro ed oggettistica in generale. Le corna del bufalo indiano sono pi\u00f9 lunghe e pi\u00f9 pratiche da lavorare di quelle del bufalo africano, che invece sono corte e spesso con molte crepe all'interno della parte piena (punta), determinando un notevole aumento degli scarti, ma vantano dei colori molto pi\u00f9 belli.\nIl bufalo indiano \u00e8 da sempre considerato, a ragione, un animale molto irritabile e scontroso, che pu\u00f2 attaccare anche senza motivo (fama questa che condivide col bufalo africano e l'anoa). Un maschio adulto pu\u00f2 difendersi con successo perfino dall'attacco di una tigre o di un leone, riuscendo in alcuni casi ad uccidere l'aggressore.\nImpieghi alimentari.\nDa secoli questo animale viene allevato per il suo latte, utilizzato per fare mozzarella oppure ricotta o yogurt: per questi scopi \u00e8 stata selezionata una razza di bufalo da latte, chiamata \"murrah\". La razza selezionata a tal fine in Italia ha ricevuto la denominazione di bufala mediterranea italiana.\nLa carne di bufalo ha qualit\u00e0 nutrizionali di gran lunga superiori ad altri tipi di carne; il suo contenuto calorico \u00e8 inferiore a quello dei bovini, cos\u00ec come il contenuto di grassi. La carne di bufalo \u00e8 una carne rossa molto tenera e succosa grazie alla sua maggiore capacit\u00e0 di ritenzione idrica rispetto ad altre carni. Ma la sua caratteristica principale \u00e8 un bassissimo contenuto di grassi saturi a fronte di un elevato livello proteico e di una consistente percentuale di ferro. La sua digeribilit\u00e0, il suo ottimo sapore ed il basso tenore di colesterolo ne fanno un alimento adatto a tutti e soprattutto a bambini ed anziani e sportivi. I numerosi prodotti di carne bufalina sono tutti gustosi e sani a partire dai tagli di carne fresca fino agli insaccati pi\u00f9 tradizionali e si prestano ad essere cucinati in ogni modo, dalle ricette di tutti i giorni fino ai piatti di alta cucina senza perdere la loro tenerezza ed i loro pregi nutrizionali.\nIl latte viene usato sia fresco come alimento che lavorato sotto forma di ghee."}
{"id": "749456", "revid": "228587", "url": "https://it.wikipedia.org/wiki?curid=749456", "title": "Camus dell'Acquario", "text": ""}
{"id": "749457", "revid": "39346002", "url": "https://it.wikipedia.org/wiki?curid=749457", "title": "Tomb Raider Chronicles", "text": ""}
{"id": "749460", "revid": "38120", "url": "https://it.wikipedia.org/wiki?curid=749460", "title": "Shura del Capricorno", "text": ""}
{"id": "749463", "revid": "8230868", "url": "https://it.wikipedia.org/wiki?curid=749463", "title": "Citizen journalism", "text": ""}
{"id": "749473", "revid": "119504562", "url": "https://it.wikipedia.org/wiki?curid=749473", "title": "Adattamento", "text": "Il termine adattamento in biologia si riferisce alla facolt\u00e0 degli organismi viventi di mutare i propri processi metabolici, fisiologici e comportamentali, consentendo loro di adattarsi alle condizioni dell'ambiente nel quale vivono.\nIn particolare, l'adattamento \u00e8 riferito alle modificazioni di una struttura anatomica, un processo fisiologico o un tratto comportamentale di un organismo che si \u00e8 evoluto in un certo periodo di tempo come effetto della selezione naturale, in maniera tale da aumentare il successo riproduttivo di tale organismo (nelle determinate condizioni ambientali in cui l'organismo si trova). \nL'adattamento pu\u00f2 aumentare l'efficienza nel procurarsi o utilizzare le risorse fondamentali quali aria, luce, acqua e nutrimento, permettere di sopportare determinate condizioni fisiche difficili, quali basse o elevate temperature, e l'assenza di luce o aumentare la capacit\u00e0 di difendersi da un predatore.\nDefinizioni amministrative e normative.\nSecondo il Glossario Dinamico ISPRA-CATAP, per adattamento si intende l'adeguamento di un organismo, una specie o di un sistema ambientale al modificarsi delle condizioni esterne."}
{"id": "749475", "revid": "116330380", "url": "https://it.wikipedia.org/wiki?curid=749475", "title": "Stefano Fiorentino", "text": "Vita e opere.\n\u00c8 citato in un documento di Pistoia risalente al 1347, dove viene indicato come autore della scomparsa pala dell'altare maggiore per la chiesa di San Giovanni Fuorcivitas di Pistoia.\nViene nominato in una novella di Franco Sacchetti, scritta tra il 1388 e il 1395. Filippo Villani, nel suo \"Liber de origine Florentinae et eiusdem famosis civibus\" (1375\u20131404), d\u00e0 del pittore un giudizio piuttosto scettico, etichettandolo come una \"scimmia\" ossessionata dalla mimesi della natura sin nel pi\u00f9 piccolo dettaglio.\nIl Ghiberti nei \"Commentarii\" lo ricorda come primo allievo di Giotto, lo definisce \"egregiissimo dottore\" e gli attribuisce alcuni affreschi in Firenze (tre \"Storie\" nel chiostro della basilica di Santo Spirito, un ritratto di san Tommaso d'Aquino e altre pitture in Santa Maria Novella) e ad Assisi (una \"Gloria\" incompiuta).\nGiorgio Vasari gli dedic\u00f2 un capitolo delle \"Vite\" nel quale lo considera il migliore allievo di Giotto, colui che super\u00f2 il maestro nel disegno e nel colore: \"oltre all'essere stato pi\u00f9 vario nell'invenzioni, fu ancora pi\u00f9 unito nei colori e pi\u00f9 sfumato che tutti gl'altri, e sopra tutto non ebbe paragone in essere diligente\"; per l'aretino, Stefano dipingeva di \"una maniera tanto dolcissima e tanto unita, che pare quasi impossibile che in que' tempi fosse fatta\". \nLe opere che il Vasari gli attribuisce, con grandi elogi sulla sua \"modernit\u00e0\", sono: \nNeppure una delle opere citate dal Vasari \u00e8 sopravvissuta e pertanto non \u00e8 stato possibile operare alcun tentativo di ricostruzione critica dell'attivit\u00e0 artistica di Stefano.\nNonostante ci\u00f2, la notizia vasariana dell'attivit\u00e0 milanese di Stefano ha consentito di attribuirgli con buona probabilit\u00e0 gli affreschi con \"Storie della Vergine\" nel tiburio dell'abbazia milanese di Chiaravalle.\nFu padre, secondo Vasari ed altri, dell'altrettanto enigmatico Giottino."}
{"id": "749483", "revid": "281901", "url": "https://it.wikipedia.org/wiki?curid=749483", "title": "Bubalus bubalis carabanensis", "text": "Il carabao \u00e8 una sottospecie domestica, o secondo alcuni una specie separata, del bufalo indiano particolarmente diffusa nelle Filippine e sull'isola di Guam, dove l'animale \u00e8 tra i simboli di quei Paesi, e in varie zone del Sud-est asiatico.\nQuesto bufalo domestico viene utilizzato dalle popolazioni locali come animale da soma con particolare impiego, grazie agli zoccoli larghi che ne impediscono l'affondamento, nelle risaie che in quelle aree abbondano.\nGli adulti pesano fino a 800 kg ed hanno pelame fitto, corto e nero o grigio scuro, con un ciuffo di pelo pi\u00f9 lungo sulla fronte e sulla punta della coda. Entrambi i sessi presentano grosse corna incurvate verso l'alto.\nCaratteristica del carabao, come della maggior parte dei bovini, \u00e8 quella di non avere ghiandole sudoripare, mancanza che lo spinge a fare frequenti bagni in pozze d'acqua o di fango, soprattutto nelle ore pi\u00f9 calde. Il fango, inoltre, solidificandosi sul corpo, lo protegge dalle punture degli insetti.\nIl carabao \u00e8 un animale silenzioso, ma pu\u00f2 emettere una vasta gamma di sbuffi e grugniti se sorpreso o infastidito. Si nutre principalmente di erba nella frescura del mattino o del tramonto. Vive fino a 20 anni in cattivit\u00e0 e la femmina pu\u00f2 avere un vitello ogni anno."}
{"id": "749485", "revid": "74801", "url": "https://it.wikipedia.org/wiki?curid=749485", "title": "Giovanni da Milano", "text": "Nel 1346 risulta nell'elenco degli artisti forestieri, dal 1362-63 \u00e8 iscritto all'Arte dei Medici e Speziali di Firenze e nel 1366 gli viene concessa la cittadinanza fiorentina. Riusc\u00ec ad operare una sintesi fra l'arte del gotico francese e la pittura italiana, non cadendo in un'emulazione di maniera della lezione di Giotto e riuscendo a svincolarsi dal gusto arcaizzante della cultura figurativa locale.\nBiografia e attivit\u00e0.\nA Prato esegu\u00ec per lo Spedale della Misericordia il grandioso polittico firmato nel 1354.\nSulla tavola compaiono:\nAl periodo tra 1363 e 1369 \u00e8 datato il \"Polittico d'Ognissanti\", smembrato e oggi conservato nei pannelli superstiti agli Uffizi.\nDecisamente pi\u00f9 importanti sono gli affreschi della Cappella Rinuccini in Santa Croce a Firenze, raffiguranti \"Scene della vita della Vergine\". In quest'opera si riconosce la distanza che ormai separa gli artisti della generazione successiva da Giotto, ma anche il tributo che l'arte fiorentina continua a pagare al maestro. L'impianto architettonico della scena della \"Cacciata di Gioachino dal Tempio\", \u00e8 risolto come uno spaccato di una chiesa a cinque navate, seguendo il modello dei polittici. La monumentalit\u00e0 dei gesti, delle figure panneggiate, ha un'eco giottesca arricchita da una nuova volont\u00e0 descrittiva dei dettagli quotidiani. Ancora giottesca \u00e8 la scelta cromatica, che diventa personale sottigliezza tecnica nella descrizione dei bianchi e dei neri negli abiti delle donne. Propria di Giovanni \u00e8 la qualit\u00e0 umana dei soggetti e degli atteggiamenti, che qui si coglie nello sguardo incrociato dei due protagonisti. Nell\"'Incontro alla Porta Aurea\" emerge il viandante, assai realistico nel costume incappucciato, tanto che sembra essere proprio questo il capostipite della pittura realistica che approder\u00e0 a Firenze dalla Lombardia.\nNel 1365 dipinge anche la commovente \"Piet\u00e0\" per il convento di S. Girolamo alla Costa (oggi all'Accademia di Firenze). \u00c8 un'opera che coinvolge l'osservatore grazie a soluzioni tecniche inedite: una su tutte la resa materica delle lacrime in rilievo sui volti dei protagonisti e la Vergine che posa la mano sul costato di Cristo. Da notare le somiglianze tecniche con il Maestro degli Angeli ribelli, seguace di Simone Martini.\nLe ultime notizie documentate sulla sua attivit\u00e0 si riferiscono alla decorazione di due cappelle vaticane nel 1369, in collaborazione con Giottino, Agnolo e Giovanni Gaddi."}
{"id": "749486", "revid": "1123217", "url": "https://it.wikipedia.org/wiki?curid=749486", "title": "Dacrymycetales", "text": ""}
{"id": "749488", "revid": "1240990", "url": "https://it.wikipedia.org/wiki?curid=749488", "title": "Decodificatore", "text": ""}
{"id": "749489", "revid": "767487", "url": "https://it.wikipedia.org/wiki?curid=749489", "title": "Aeroplancton", "text": "L'aeroplancton \u00e8 l'insieme di organismi, per la maggior parte microscopici, che fluttuano nell'aria trasportati dai venti. \u00c8 l'analogo nell'atmosfera del plancton nell'oceano. Suoi componenti comuni che sono stati identificati sono un migliaio di specie batteriche, circa 40\u00a0000 specie di funghi e centinaia di specie di virus, protisti e alghe, nonch\u00e9 spore, polline e semi, ma anche alcuni animali molto leggeri, tra cui insetti e aracnidi, che sfruttano le correnti d'aria per lasciarsi trasportare. Per lo studio dell'aeroplancton questo viene raccolto da retini posti su aeromobili."}
{"id": "749491", "revid": "320578", "url": "https://it.wikipedia.org/wiki?curid=749491", "title": "Codificatore", "text": ""}
{"id": "749494", "revid": "247222", "url": "https://it.wikipedia.org/wiki?curid=749494", "title": "Dacrymycetaceae", "text": "Dacrymycetaceae \u00e8 l'unica famiglia dell'ordine Dacrymycetales.\nGeneri di Dacrymycetaceae.\nIl genere tipo \u00e8 \"Dacrymyces\" Nees, gli altri generi inclusi sono:"}
{"id": "749498", "revid": "33224", "url": "https://it.wikipedia.org/wiki?curid=749498", "title": "Sommatore", "text": ""}
{"id": "749500", "revid": "984922", "url": "https://it.wikipedia.org/wiki?curid=749500", "title": "Cantone di Bobigny", "text": "Il Cantone di Bobigny \u00e8 una divisione amministrativa dell'Arrondissement di Bobigny.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Bobigny.\nDal 2015 comprende il comune di Noisy-le-Sec e parte del comune di Bobigny."}
{"id": "749502", "revid": "88740", "url": "https://it.wikipedia.org/wiki?curid=749502", "title": "Monty (fumetto)", "text": "Monty (prima nota come Robotman o Robotman &amp; Monty) \u00e8 una striscia a fumetti statunitense, di genere comico, ideata nel 1985 dal cartoonist Jim Meddick. Da aprile 2001 ha assunto la denominazione di Monty. Nella striscia vengono spesso parodiate celebri opere del cinema e della televisione come Star Trek, Matrix, Lost e Gilligan's Island, o dei fumetti come l'Uomo Ragno. Ha vinto il Reuben Award nella categoria Best Newspaper Comic Strip nel 2007.\nLa serie si caratterizza anche per la presenza sin dall'esordio di situazioni illogiche e improbabili come animali antropomorfi e parlanti, personaggi assurdi e frequenti incursioni al di l\u00e0 del quarto muro; inoltre \u00e8 ricco di riferimenti alla cultura popolare americana con citazioni di serie televisive e pubblicit\u00e0 entrate nell'immaginario comune ma anche riferimenti ad altri fumetti e alla teoria del complotto e alla sottocultura nerd. Come disse lo stesso autore:\nStoria editoriale.\nJim Meddick inizi\u00f2 a realizzare il fumetto nel 1985 su incarico della United Feature Syndicate che gli chiese di produrre un'opera avente come protagonista un robot. Robotman, il personaggio principale, era gi\u00e0 definito, e Meddick dovette solo creare la trama ed i personaggi di contorno. Successivamente Meddick introdusse altri strampalati personaggi, alcuni di rilievo, e uno di questi, Monty, divenne in breve tempo il protagonista della serie. Agli inizi del 2000, durante la negoziazione del contratto, gli editori chiesero a Meddick di cambiare il titolo della striscia e di rimuovere il personaggio del robot per esigenze di marketing e, a seguito di questo, Robotman assunse un ruolo via via sempre pi\u00f9 di secondo piano fino a scomparire definitivamente lasciando Monty come unico protagonista e cambiando di conseguenza il titolo.\nIn Italia \u00e8 pubblicata regolarmente dalla rivista \"Linus\".\nPeriodo Robotman.\nIl fumetto nacque nel 1985 con il titolo di \"Robotman\". Le prime strisce raccontavano le avventure di Robotman, un piccolo robot antropomorfo, convinto di essere un extraterrestre in visita sulla Terra. Nelle primissime strisce aveva ancora difficolt\u00e0 ad approcciarsi allo stile di vita terrestre e viveva come ospite presso una famiglia della media borghesia, i Milde. All'inizio degli anni novanta Robotman lasci\u00f2 la sua famiglia adottiva e and\u00f2 a vivere con un goffo inventore, contraddistinto da spiccati atteggiamenti da geek, Monty che successivamente si scopr\u00ec essere stato il costruttore e il programmatore di Robotman, dandogli falsi ricordi e convincendolo di essere un alieno. I due iniziarono cos\u00ec una lunga convivenza. Dagli inizi del 2000 il personaggio di Monty inizi\u00f2 ad avere sempre pi\u00f9 risalto nella striscia, cos\u00ec come assunsero maggiore spessore altri personaggi in precedenza poco pi\u00f9 che comparse, come Cagnone, uno strampalato amico nullafacente di Monty, o Loco, un'artista esistenzialista con la quale l'inventore ha una contorta storia d'amore. Infine, nell'aprile 2001, vengono creati i presupposti per l'addio di Robotman: il robot viene rapito da alcuni alieni e portato su un lontano pianeta; qui, pur riuscendo a liberarsi, incontra una avvenente robot femmina della quale si innamora e, per conquistarla, affronta in duello William Shatner, anch'egli prigioniero degli alieni. Battuto Shatner grazie ai suggerimenti inviatigli dalla Terra dall'amico Monty, Robotman riesce a ricongiungersi con la sua amata e decide di restare nello spazio con lei, dando per sempre addio ad un commosso Monty.\nPeriodo Monty.\nPer rimpiazzare lo scomparso Robotman, nella nuova versione della striscia vengono presto affiancati a Monty due nuovi coprotagonisti: Mr. Pi, un curioso alieno, e Chimpy, una scimmia parlante ma il protagonista rimane comunque Monty, impegnato tra le sue invenzioni bislacche e i mille lavori che tenta di svolgere, da impiegato in un grande magazzino a boscaiolo, e il suo drammatico rapporto con le donne in generale e con Loco in particolare, verso la quale nutre un misto di attrazione e di odio."}
{"id": "749505", "revid": "697352", "url": "https://it.wikipedia.org/wiki?curid=749505", "title": "Dave Bautista", "text": "\u00c8 un sei volte campione del mondo, avendo detenuto quattro volte il World Heavyweight Championship e due volte il WWE Championship; ha inoltre vinto tre volte il World Tag Team Championship (due volte con Ric Flair e una volta con John Cena) e una volta il WWE Tag Team Championship (con Rey Mysterio), oltre a due edizioni diverse della Royal Rumble (edizione 2005 e edizione 2014). Il suo primo regno da World Heavyweight Champion, durato 282 giorni (dal 3 aprile 2005 al 13 gennaio 2006), \u00e8 il pi\u00f9 lungo nella storia del titolo.\nNel 2010, dopo aver lasciato la WWE, ha iniziato la carriera attoriale, ed \u00e8 apparso in diversi film direct-to-video. Nel 2012 interpreta il primo ruolo cinematografico nel film \"L'uomo con i pugni di ferro\". Successivamente recita in grandi produzioni cinematografiche tra cui \"Riddick\" (2013), \"Guardiani della Galassia\" (2014), \"Spectre\" (2015), \"Blade Runner 2049\" (2017), \"Guardiani della Galassia Vol. 2\" (2017), ' (2018), ' (2019) e \"Dune\" (2021).\nCarriera.\nWorld Xtreme Wrestling (1999\u20132000).\nL'incontro con Curt Hennig e Road Warrior Animal ad un raduno di culturisti gli apr\u00ec la strada nel mondo del wrestling. Su loro consiglio, fece un provino presso la World Championship Wrestling, ma venne scartato. Batista non si diede per vinto e riusc\u00ec ad entrare nella scuola di wrestling di Afa Anoa'i, esordendo nella World Xtreme Wrestling con il ring name Kahn.\nOhio Valley Wrestling (2000\u20132002).\nQualche anno dopo sigl\u00f2 un contratto di sviluppo con la World Wrestling Federation, che lo spost\u00f2 nella Ohio Valley Wrestling per affinare tecnica e capacit\u00e0 al microfono. Assunse il ring name Leviathan ed entr\u00f2 a far parte della stable dei Disciples of Synn, in un periodo nel quale rimase imbattuto fino a una sconfitta contro Kane all'evento Christmas Chaos, sconfitta propiziata anche dall'intervento di Stone Cold Steve Austin. Sotto la guida di Synn riusc\u00ec a conquistare l'OVW Heavyweight Championship sconfiggendo Doug Basham. Il regno di campione dur\u00f2 poco meno di tre mesi, poich\u00e9 nel febbraio 2002 fu sconfitto da The Prototype.\nWorld Wrestling Entertainment (2002\u20132010).\nStoryline con Reverend D-Von (2002\u20132003).\nCon la Brand extension del 2002, Dave Batista \u00e8 stato assegnato al roster di \"SmackDown!\", dove ha esordito il 9 maggio 2002, affiancando Reverend D-Von, con la gimmick di un sacrestano di nome Deacon Batista. Ha poi combattuto il suo primo match nella puntata di \"SmackDown!\" del 27 giugno seguente, quando, in coppia con Reverend D-Von, ha sconfitto Faarooq e Randy Orton. Nelle settimane successive Orton ha cercato di sconfiggere Batista e Reverend D-Von insieme a vari tag team partner, senza successo. Batista sub\u00ec la sua prima sconfitta l'8 agosto contro Rikishi, dopo essere stato accidentalmente colpito da D-Von con un pugno. Da quel momento incominciarono dei dissapori tra i due, che portarono alla loro separazione e al successivo approdo di Batista nel roster di \"Raw\", dove si alle\u00f2 con Ric Flair e assunse il ring name di Dave Batista (o semplicemente Batista). In quel periodo ebbe una breve faida con Kane, che lo port\u00f2 all'esordio in pay-per-view ad Armageddon, il 15 dicembre 2002, dove vinse grazie all'aiuto di Flair.\nEvolution (2003\u20132005).\nNel gennaio del 2003 entr\u00f2 a far parte dell'Evolution, stable guidata da Triple H e nella quale militavano anche Ric Flair e Randy Orton. Nella puntata di \"Raw\" del 13 gennaio Batista partecip\u00f2 ad un Battle Royal match che comprendeva anche Chris Jericho, Kane e Rob Van Dam ma l'incontro fu vinto da Jericho. Il 19 gennaio, alla Royal Rumble, Batista partecip\u00f2 all'omonimo match entrando col numero 28 ma venne eliminato da The Undertaker. Nella puntata di \"Raw\" del 20 gennaio Batista fu sconfitto da Scott Steiner per squalifica a causa dell'intervento di Randy Orton; poco dopo, l'Evolution attacc\u00f2 brutalmente Steiner. Nella puntata di \"Raw\" del 27 gennaio Batista e Triple H sconfissero Kane e Rob Van Dam. Nella puntata di \"Raw\" del 10 febbraio Batista sconfisse facilmente Tommy Dreamer. Nella puntata di \"Raw\" del 17 febbraio Batista e Triple H vennero sconfitti da Booker T e Scott Steiner. Nella puntata di \"Raw\" del 24 febbraio Batista e Randy Orton vennero sconfitti da Booker T e Scott Steiner; poco dopo, la sera stessa, Batista partecip\u00f2 ad un Battle Royal match per determinare il contendente n\u00ba1 al World Heavyweight Championship di Triple H ma l'incontro fu vinto da Booker T. Successivamente, dopo aver combattuto un evento dal vivo, Batista sub\u00ec un susseguirsi di infortuni al bicipite che lo costrinsero ad assentarsi per gran parte dell'anno.\nDopo aver recuperato a pieno regime, Batista torn\u00f2 durante la puntata di \"Raw\" del 20 ottobre 2003, dove attacc\u00f2 brutalmente il World Heavyweight Champion Goldberg con una sedia. Nella puntata di \"Raw\" del 10 novembre Batista fu sconfitto da Goldberg per squalifica a causa dell'intervento di Triple H. Nella puntata di \"Raw\" del 17 novembre l'Evolution (Batista, Triple H e Randy Orton) sconfisse il solo Goldberg in un 3-on-1 Handicap match. Nella puntata di \"Raw\" del 24 novembre Batista e Ric Flair vennero sconfitti da Chris Jericho e Shawn Michaels. Nella puntata di \"Raw\" del 1\u00ba dicembre Batista, Randy Orton e Kane vennero sconfitti da Goldberg, l'Intercontinental Champion Rob Van Dam e Shawn Michaels. Nella puntata di \"Raw\" dell'8 dicembre Batista sconfisse l'Intercontinental Champion Rob Van Dam in un match non titolato. Il 14 dicembre, ad Armageddon, Batista fu sconfitto da Shawn Michaels; tuttavia, poco dopo, lui e Ric Flair vinsero un Tag Team Turmoil match dopo aver eliminato per ultimi i Dudley Boyz (Bubba Ray Dudley e D-Von Dudley), conquistando cos\u00ec il World Tag Team Championship per la prima volta. Nella puntata di \"Raw\" del 5 gennaio 2004 Batista e Ric Flair difesero con successo i titoli contro i Dudley Boyz. Nella puntata di \"Raw\" del 12 gennaio Batista sconfisse D-Von Dudley. Il 25 gennaio, alla Royal Rumble, Batista e Ric Flair difesero con successo i titoli contro i Dudley Boyz in un Tables match. Nella puntata di \"Raw\" del 2 febbraio Batista e Ric Flair difesero con successo i titoli contro Chris Jericho e Christian. Nella puntata di \"Raw\" del 16 febbraio Batista e Ric Flair persero i titoli contro Booker T e Rob Van Dam dopo 64 giorni di regno. Nella puntata di \"Raw\" del 1\u00ba marzo Batista e l'Intercontinental Champion Randy Orton sconfissero Chris Benoit e Shawn Michaels. Nella puntata di \"Raw\" dell'8 marzo l'Evolution (Batista, Randy Orton e Ric Flair) sconfisse The Hurricane e Rosey in un 3-on-2 Handicap match. Il 14 marzo, a WrestleMania XX, l'Evolution sconfisse Mick Foley e The Rock in un 3-on-2 Handicap match. Nella puntata di \"Raw\" del 15 marzo l'Evolution fu sconfitta dal World Heavyweight Champion Chris Benoit e Shawn Michaels in un 3-on-2 Handicap match. Nella puntata di \"Raw\" del 22 marzo Batista e Ric Flair sconfissero Booker T e Rob Van Dam, riconquistando cos\u00ec il World Tag Team Championship per la seconda volta. Nella puntata di \"Raw\" del 29 marzo Batista e Ric Flair difesero con successo i titoli contro Chris Benoit e Shawn Michaels grazie all'aiuto di Johnny Nitro. Nella puntata di \"Raw\" del 12 aprile l'Evolution fu sconfitta da Chris Benoit, Mick Foley, Shawn Michaels e Shelton Benjamin. Nella puntata di \"Raw\" del 19 aprile Batista e Ric Flair persero i titoli contro Chris Benoit e Edge dopo 28 giorni di regno. Nella puntata di \"Raw\" del 26 aprile Batista e Ric Flair affrontarono Chris Benoit e Edge per il World Tag Team Championship ma vennero sconfitti. Nella puntata di \"Raw\" del 3 maggio l'Evolution fu sconfitta da Edge, Shelton Benjamin e Tajiri. Nella puntata di \"Raw\" del 17 maggio Batista e Randy Orton affrontarono Chris Benoit e Edge per il World Tag Team Championship ma vennero sconfitti; poco dopo, la sera stessa, Batista partecip\u00f2 ad un Battle Royal match per determinare il contendente n\u00ba1 al World Heavyweight Championship di Chris Benoit ma l'incontro fu vinto da Kane. Nella puntata di \"Raw\" del 24 maggio Batista e Randy Orton vennero sconfitti da Chris Jericho e Shelton Benjamin. Nella puntata di \"Raw\" del 7 giugno Batista sconfisse Shelton Benjamin. Nella puntata di \"Raw\" del 14 giugno l'Evolution fu sconfitta da Edge, Chris Benoit e Chris Jericho. Nella puntata di \"Raw\" del 21 giugno Batista e Randy Orton sconfissero Edge e Chris Jericho. Nella puntata di \"Raw\" del 28 giugno Batista e Randy Orton vennero sconfitti da Edge e Chris Jericho. Nella puntata di \"Raw\" del 5 luglio il match tra Batista e Kane termin\u00f2 in no-contest a causa dell'intervento di Matt Hardy. L'11 luglio, a Vengeance, Batista sconfisse Chris Jericho. Nella puntata di \"Raw\" del 12 luglio Batista fu sconfitto dall'Intercontinental Champion Edge in un match non titolato. Nella puntata di \"Raw\" del 19 luglio Batista fu sconfitto dal World Heavyweight Champion Chris Benoit per squalifica. Nella puntata di \"Raw\" del 26 luglio Batista partecip\u00f2 ad un Battle Royal match per determinare il contendente n\u00ba1 al World Heavyweight Championship di Chris Benoit ma l'incontro fu vinto da Randy Orton. Nella puntata di \"Raw\" del 2 agosto l'Evolution sconfisse Edge, Chris Benoit e Chris Jericho. Il 15 agosto, a SummerSlam, Batista partecip\u00f2 ad un Triple Threat match per l'Intercontinental Championship che comprendeva anche il campione Edge e Chris Jericho ma l'incontro fu vinto da Edge. Nella puntata di \"Raw\" del 16 agosto Batista fu sconfitto da Chris Jericho per squalifica a causa dell'intervento di Ric Flair. Nella puntata di \"Raw\" del 30 agosto Batista sconfisse William Regal. Nella puntata di \"Raw\" del 13 settembre l'Evolution fu sconfitta da Randy Orton, loro ex alleato, per squalifica in un 3-on-1 Handicap match. Nella puntata di \"Raw\" del 20 settembre l'Evolution fu sconfitta da Chris Benoit, Randy Orton e Shelton Benjamin. Nella puntata di \"Raw\" del 27 settembre Batista sconfisse Randy Orton in un No Disqualification match grazie all'aiuto di Ric Flair e Triple H. Nella puntata di \"Raw\" del 4 ottobre Batista sconfisse Chris Benoit per squalifica a causa dell'intervento di Randy Orton. Nella puntata di \"Raw\" dell'11 ottobre l'Evolution fu sconfitta da Chris Benoit, Edge e Shawn Michaels. Nella puntata di \"Raw\" del 18 ottobre Batista e Ric Flair sconfissero Chris Jericho e Randy Orton. Nella puntata di \"Raw\" del 25 ottobre Batista fu sconfitto da Maven. Nella puntata di \"Raw\" del 1\u00ba novembre l'Evolution fu sconfitta da Chris Benoit, Maven e Randy Orton. Nella puntata di \"Raw\" dell'8 novembre Batista fu sconfitto da Randy Orton. Il 14 novembre, a Survivor Series, Batista partecip\u00f2 ad un 4-on-4 Traditional Survivor Series Elimination match come parte del \"Team Triple H\" contro il \"Team Orton\" ma venne eliminato da Chris Jericho. Nella puntata di \"Raw\" del 22 novembre Batista fu sconfitta da Chris Jericho per squalifica.\nVerso la fine del 2004 il suo rapporto con Triple H, leader dell'Evolution, incominci\u00f2 gradualmente a deteriorarsi; nei sei mesi successivi le occasioni di scontro tra i due wrestler furono sempre pi\u00f9 frequenti e, parallelamente, Batista cominci\u00f2 a ricevere consensi positivi da parte del pubblico. A New Year's Revolution, durante l\"'elimination chamber match\", Batista venne eliminato da Randy Orton sotto gli occhi di un Triple H che avrebbe potuto interrompere il conteggio e cos\u00ec evitare l'eliminazione del compagno di \"stable\"; Batista venne a conoscenza del fatto alla successiva edizione di \"RAW\" proprio dallo stesso Orton mediante un filmato, mentre Triple H stava festeggiando la conquista del titolo con tutta l'Evolution. La situazione precipit\u00f2 ancor di pi\u00f9 a Royal Rumble, quando Batista partecip\u00f2 al Royal Rumble match nonostante Triple H gli avesse ordinato di non farlo; \"The Animal\" vinse la contesa eliminando per ultimo John Cena e acquis\u00ec quindi il diritto di sfidare il campione mondiale di uno dei due roster della WWE nel main-event di WrestleMania 21. Nel frattempo Triple H, spaventato dall'idea che Batista potesse affrontare proprio lui, cerc\u00f2 di spingere il suo protetto a passare nel roster di SmackDown! per sfidare l'allora WWE Champion John \"Bradshaw\" Layfield (JBL). Triple H giustific\u00f2 tale richiesta spiegando che in questo modo l'Evolution sarebbe riuscita a controllare l'intera WWE. Inizialmente Batista sembr\u00f2 prendere in seria considerazione l'idea del suo leader, tanto che presenzi\u00f2 nello show blu in diverse occasioni per incutere timore nei confronti di JBL, ma nella puntata di Raw del 21 febbraio, al momento della firma per il passaggio a SmackDown!, si volt\u00f2 verso Triple H e gli fece il gesto del pollice in alto, salvo immediatamente cambiare il gesto in quello del pollice verso; decise quindi di rimanere a Raw e, completando il suo turn face, attacc\u00f2 Triple H con una \"Batista Bomb\" su un tavolo.\nWorld Heavyweight Champion e varie faide (2005\u20132007).\nIl 3 aprile 2005, a WrestleMania 21, Batista conquist\u00f2 per la prima volta il World Heavyweight Championship, dopo un match all'ultimo sangue contro il suo ex mentore Triple H; da quel momento in poi incominci\u00f2 a utilizzare il gesto del \"pollice verso\" prima di eseguire la \"Batista Bomb\". Batista lott\u00f2 di nuovo con Triple H a Backlash, mantenendo il titolo. Dopo aver difeso la cintura dall'assalto di Edge, sconfisse nuovamente Triple H in un Hell in a Cell a Vengeance. Il 30 giugno Batista lasci\u00f2 il roster di Raw per passare a quello di SmackDown!, nell'ambito dell'ultimo trasferimento della . Fece un'apparizione a sorpresa mentre JBL stava festeggiando la vittoria nel six-man elimination match che avrebbe dovuto incoronare il nuovo \"SmackDown! Champion\" (lo show era rimasto senza un titolo mondiale dopo il passaggio del WWE Champion, John Cena, a Raw). JBL e Batista si sfidarono il 24 luglio al pay-per-view The Great American Bash in un incontro vinto dal primo per squalifica. Il rematch si tenne il 21 agosto, a SummerSlam, in un No Holds Barred in cui Batista riusc\u00ec ad avere la meglio. La faida raggiunse il culmine durante la puntata di SmackDown! del 9 settembre: Batista difese con successo il titolo in un Texas Bullrope match. Subito dopo aver terminato con successo una breve rivalit\u00e0 con Eddie Guerrero (sconfitto in un match titolato a No Mercy), che ben presto si trasform\u00f2 in un'alleanza, la WWE comunic\u00f2 che Batista fu vittima di uno strappo a un muscolo della schiena (legit) durante la puntata di SmackDown! dell'11 novembre a causa di una doppia chokeslam da parte di Big Show e Kane (kayfabe). Inoltre i piani che prevedevano per Batista la difesa della cintura in un triple threat match contro Randy Orton ed Eddie Guerrero saltarono dopo l'improvvisa morte di quest'ultimo. Batista, insieme con gli altri wrestler della WWE, partecip\u00f2 alle puntate speciali di SmackDown! e Raw dedicate alla memoria di Guerrero. Nella prima improvvis\u00f2 tra le lacrime un toccante discorso in favore dell'amico scomparso.\nBatista guid\u00f2 il \"Team SmackDown!\" (Batista, Bobby Lashley, JBL, Randy Orton e Rey Mysterio) contro il \"Team Raw\" (Big Show, Carlito, Chris Masters, Kane e Shawn Michaels) in una faida interbrand tenutasi in vista delle Survivor Series. Nel 5-on-5 tag-team elimination match \"The Animal\" venne eliminato per terzo, ma la sua squadra riusc\u00ec comunque a ottenere la vittoria grazie allo schienamento decisivo di Randy Orton ai danni di Shawn Michaels. Dopo aver salvato Rey Mysterio dall'attacco dei World Tag Team Champions, Big Show e Kane, fu annunciato che Mysterio e Batista avrebbero affrontato i loro rivali ad Armageddon, pay-per-view esclusivo del roster di SmackDown!; a vincere furono per\u00f2 i due giganti. Durante la puntata di SmackDown! del 16 dicembre Batista e Rey Mysterio sconfissero gli MNM, conquistando i WWE Tag Team Championship in un match da loro dedicato a Eddie Guerrero. Tuttavia due settimane dopo, a SmackDown!, gli MNM sconfissero i campioni grazie all'aiuto del rientrante Mark Henry, riconquistando le cinture. I team si sfidarono di nuovo in uno steel cage match al quale prese parte anche Henry; Batista e Mysterio furono nuovamente sconfitti. I guai al tricipite sono sempre pi\u00f9 importanti: lottando da infortunato, aggrav\u00f2 la sua situazione, tanto da arrivare a rendere vacante il titolo di campione il 9 gennaio 2006. Theodore Long, general manager di SmackDown!, decide di mettere in palio il titolo vacante in una Battle Royal a 20 uomini da disputarsi il giorno stesso. Al match parteciparono 19 wrestler di SmackDown! pi\u00f9 Kurt Angle, transfuga da \"Raw\"; al termine del match, dopo aver eliminato come ultimo avversario Mark Henry, Angle divenne il nuovo campione del mondo.\nBatista non \u00e8 rimasto passivamente a guardare: \u00e8 apparso infatti ai pay-per-wiew No Way Out e a WrestleMania 22 comunicando il suo rientro, previsto per la fine della primavera. Inoltre ha dichiarato che tenter\u00e0 subito di riconquistare il titolo che, a suo dire, gli spetta di diritto. Il 7 luglio 2006 fa il suo ritorno sul ring dello \"show blu\" della WWE; attacca Mark Henry, colui che nel mese di gennaio aveva aggravato il suo infortunio costringendolo a operarsi. Theodore Long proclamer\u00e0 per Great American Bash un match tra i due, obbligandoli tuttavia a partecipare a un \"6 men tag-team match\" a Saturday Night's Main Event. Bobby Lashley e Rey Mysterio sono gli uomini della squadra di Batista, Fit Finlay e King Booker completano quella di Henry. Vince la sfida il team face e Henry subisce un infortunio alla rotula. La settimana dopo, Batista proclama una \"Open Challenge\" per poter combattere all'evento: a questa sfida risponde Ken Kennedy che vincer\u00e0 per squalifica. Dopo aver perso un'altra volta contro Mr. Kennedy per countout, lo affronta una terza volta, riuscendo a sconfiggerlo. Batista ha la possibilit\u00e0 di riconquistare il titolo del mondo, affrontando King Booker per il World Heavyweight Championship a SummerSlam 2006; Batista vince il match, ma non il titolo poich\u00e9 l'incontro termina con la squalifica di King Booker. Ci riprova a No Mercy in un Fatal 4-way match a cui partecipavano anche Finlay e Bobby Lashley, oltre a Batista e King Booker, che riesce a mantenere ancora il titolo. Durante una puntata di SmackDown Batista sconfigge Finlay e Bobby Lashley in un Triple Threat match per la title shot alle Survivor Series. Il 26 novembre alle Survivor Series, Batista batte King Booker e vince il World Heavyweight Championship. Lo difende pochi giorni dopo a \"SmackDown!\" in un triple threat match contro King Booker e Finlay. Al pay-per-view di dicembre Armageddon, al fianco di John Cena, combatte in un tag team match contro Finlay e King Booker, vincendo. Qualche settimana dopo, il campione del mondo affronta il Cruiserweight Champion Gregory Helms, vincendo l'incontro.\nAlla Royal Rumble, Batista combatte contro Ken Kennedy, vincitore ai danni di Chris Benoit in un \"SmackDown\u01c3 Sprint\", un torneo al quale hanno preso anche parte King Booker, MVP, Kane, Brian Kendrick, Paul London, Tatanka, Jimmy Wang Yang, The Undertaker, The Miz e Chavo Guerrero; lo scopo del torneo era quello di battere l'avversario assegnato nel minor tempo possibile. Il match viene vinto da Batista, il quale conserva il titolo. Nel corso dello stesso pay-per-view The Undertaker vince il \"Royal Rumble match\", guadagnandosi la possibilit\u00e0 di sfidare uno dei tre campioni della federazione a WrestleMania 23. La scelta ricade proprio su Batista, il quale dovr\u00e0 quindi difendere il suo titolo dall'assalto del Deadman. Il cammino che porta al \"Grandaddy of Them All\" \u00e8 per\u00f2 ancora lungo; una tappa intermedia \u00e8 stata No Way Out, dove la coppia formata da Batista e The Undertaker ha affrontato John Cena e Shawn Michaels; nel corso di questo match Batista attacca Undertaker, dando ufficialmente il via alla rivalit\u00e0 tra i due. La faida continua per settimane nel corso di \"SmackDown!\" e di \"Raw\" e culmina nella sfida di WrestleMania; l'incontro vede uscire vincitore Undertaker, che vince il World Heavyweight Championship. I due si riaffrontano poi a Backlash in un Last Man Standing match che termina in parit\u00e0. In seguito, Edge sconfisse The Undertaker al termine di uno steel cage match contro Batista sfruttando la valigetta vinta al Money in the Bank ladder match, conquistando il titolo. Edge e Batista si sfidarono a Judgment Day in un match vinto da The Animal per squalifica. Batista ha avuto un altro rematch, stavolta a One Night Stand: in uno steel cage match, in cui si \u00e8 imposto Edge. A , Edge ha sconfitto Batista in un \"Last Chance match\": perdendo, Batista non potr\u00e0 pi\u00f9 sfidare Edge fino a quando questi fosse rimasto campione. In seguito all'infortunio Edge fu costretto a rendere la cintura di campione vacante e la stessa fu vinta da The Great Khali. Batista ha quindi sfidato Khali al Great American Bash, in un triple threat match in cui \u00e8 stato coinvolto pure Kane, vinto da Khali. Ha ottenuto la sua rivincita a SummerSlam, ma vinse solo per squalifica, senza conquistare il titolo. Per decisione del General Manager Theodore Long sfid\u00f2 Khali ad Unforgiven in un Triple Threat match al quale partecip\u00f2 anche Rey Mysterio. A vincere il match fu proprio Batista, il quale conquist\u00f2 per la terza volta il World Heavyweight Championship. La rivalit\u00e0 con Khali sfoci\u00f2 in un Punjabi prison match a No Mercy, vinto da Batista. A Cyber Sunday ha battuto The Undertaker in un match con arbitro speciale Stone Cold Steve Austin. Alle Survivor Series sconfisse nuovamente Undertaker, in Hell in a Cell match, grazie all'aiuto di Edge. A Armageddon perse il titolo in favore di Edge durante un triple threat match al quale prese parte anche The Undertaker.\nOpportunit\u00e0 titolate (2007\u20132009).\nBatista rimane a questo punto lontano dal giro del World Heavyweight Championship per un po' di tempo e inizia a prepararsi per la Royal Rumble 2008, dove Batista entra col numero 8 ed \u00e8 tra gli ultimi wrestler rimasti, ma venne eliminato da Triple H quando sul quadrato erano rimasti solo questi due e John Cena. A WrestleMania XXIV batt\u00e9 Umaga in un match interpromozionale SmackDown! vs. Raw. Dopo WrestleMania, Batista inizia una faida con Shawn Michaels, che Batista ha accusato di aver costretto di proposito al ritiro il suo mentore Ric Flair. Ci\u00f2 port\u00f2 a un match a Backlash, dove Michaels vinse il match dopo aver simulato un infortunio. Gli strascichi di questo match danno vita a una faida tra Batista, Michaels e Jericho, che era l'arbitro speciale di quel match: Jericho accusa Michaels di aver simulato l'infortunio per vincere il match, mentre Michaels sostiene fermamente di essere infortunato seriamente al ginocchio. Dopo svariate settimane di accuse e smentite, Michaels ammette di avere per la prima volta in carriera barato per vincere un incontro e causa di ci\u00f2 Batista giura vendetta; i due si sfidano a One Night Stand, Batista sconfigge Michaels in uno stretcher match. Dopo questa vittoria, Batista si focalizza nuovamente sul World Heavyweight Championship detenuto da Edge. Quest'ultimo, spalleggiato dalla \"Familia\", composta da Vickie Guerrero (General Manager di \"SmackDown!\"), Chavo Guerrero, Bam Neely, Curt Hawkins e Zack Ryder, rende molto difficile la vita a Batista che comunque riesce ad assicurarsi un match titolato a Night of Champions.\nDurante la puntata di \"Raw\" del 23 giugno 2008 Batista \u00e8 stato il settimo wrestler ad effettuare un cambio di brand nell'ambito della , passando al roster rosso. A Night of Champions viene sconfitto da Edge grazie all'interferenza della Familia. Il giorno dopo a \"Raw\" si vendica attaccando Edge impegnato in un promo; immediatamente dopo, CM Punk sfrutta la title shot ottenuta vincendo il Money in the Bank Ladder match e sconfigge facilmente Edge, diventando il nuovo World Heavyweight Champion. Il 20 luglio 2008 a Great American Bash ha sfidato CM Punk in un match per il titolo, terminato con una doppia squalifica a causa dell'interferenza del \"Big Red Monster\" Kane. Nella puntata di \"Raw\" successiva al pay-per-view, vince per squalifica il re-match per il World Heavyweight Championship, a causa dell'interferenza di JBL. Durante la puntata di \"Raw\" del 4 agosto 2008 ha sconfitto, insieme a John Cena, i detentori del World Tag Team Championship Cody Rhodes e Ted DiBiase jr., conquistando le cinture di coppia. Il duo ha perso le cinture la settimana successiva a \"Raw\" in favore di Rhodes e DiBiase. A SummerSlam ha sconfitto John Cena. Ad Unforgiven prese parte al World Heavyweight Championship scramble match, ma a vincere l'incontro fu Chris Jericho.\nA No Mercy, Batista ha sconfitto John \"Bradshaw\" Layfield e guadagnato un match contro il campione Chris Jericho a Cyber Sunday. Per stipulazione, i fan potevamo scegliere l'arbitro speciale tra Steve Austin, Shawn Michaels e Randy Orton. La scelta ricadde su Austin e a Cyber Sunday, Batista ha vinto per la quarta volta il World Heavyweight Championship. Per l'animale si \u00e8 trattato per\u00f2 di un regno molto corto, infatti il luned\u00ec della settimana successiva viene sconfitto da Chris Jericho in uno steel cage match e perde il titolo.\nSuccessivamente inizi\u00f2 una faida con Randy Orton, per determinare il miglior giovane della vecchia stable Evolution, che port\u00f2 ad un Survivor Series Elimination match, alle Survivor Series 2008, tra il team Batista (Batista, CM Punk, R-Truth, Kofi Kingston, Matt Hardy) e il team Orton (Randy Orton, Cody Rhodes, Shelton Benjamin, William Regal, Mark Henry), vinto da quest'ultimo. La resa dei conti in un incontro singolo fu ad Armageddon, dove Batista vinse. La notte successiva a \"Raw\", Batista viene colpito dal \"Punt Kick\" di Orton che lo infortuna e gli impedisce di partecipare ad un nuovo torneo per determinare il primo sfidante al World Championship detenuto da John Cena. L'infortunio \u00e8 servito come espediente, per tenere lontano Batista dalle scene, in quanto necessitava di un intervento chirurgico per sanare una lesione ad un tendine.\nWWE Champion (2009\u20132010).\nNella puntata di \"Raw\" del 6 aprile 2009, Batista \u00e8 tornato difendendo Triple H, Vince McMahon e Shane McMahon dalla Legacy, composta dal suo vecchio rivale Randy Orton, Ted DiBiase, Jr. e Cody Rhodes. Batista partecipa al six-man tag team match che si tiene al pay-per-view Backlash assieme a Triple H e Shane contro la Legacy, con in palio il WWE Championship di Triple H; la squadra vincitrice dar\u00e0 il titolo ai propri capitani, Triple H e Randy Orton. Durante il match, Batista tenta di colpire Rhodes con una sedia, ma Triple H cerca di fermarlo, pena la perdita del titolo, infatti secondo stipulazione se uno del team di HHH fosse stato squalificato, Orton avrebbe vinto il titolo. Questa distrazione coster\u00e0 cara a Triple H, che verr\u00e0 colpito dalle due tecniche finali dell'avversario, la \"RKO\" e dal \"calcio leggendario\" e successivamente verr\u00e0 schienato. La notte seguente a \"Raw\", Batista diventa il primo sfidante al WWE Championship sconfiggendo Big Show. A Judgement Day, per\u00f2, non \u00e8 riuscito a vincere il titolo; Randy Orton si \u00e8 fatto volontariamente squalificare colpendo l'arbitro. Dopo il match, Ric Flair \u00e8 intervenuto in soccorso di Batista, salvandolo da un attacco della Legacy. A Extreme Rules, Batista \u00e8 riuscito finalmente a conquistare il WWE Championship contro Orton, in uno steel cage match. La sera successiva a \"Raw\", Batista viene attaccato dalla Legacy e costretto a lasciare l'arena in ambulanza. Il giorno dopo, il sito della WWE rilascia un comunicato in cui viene rivelato che Batista star\u00e0 fuori per quattro mesi. Di conseguenza il WWE Championship viene dichiarato vacante.\nBatista \u00e8 tornato a \"Raw\" il 14 settembre e ha affermato di non essere tornato per ritirarsi, bens\u00ec per spostarsi a \"SmackDown\"; nella stessa sera avrebbe sconfitto Orton in un No Holds Barred match per porre fine alla loro faida. Tornato a \"SmackDown\", Batista ha sconfitto gli Unified Tag Team Champions, i Jeri-Show (Chris Jericho e Big Show), in match singoli. Queste due vittorie sono culminate in un tag team match titolato con il suo partner Rey Mysterio nel pay-per-view Hell in a Cell, dove i Jeri-Show hanno vinto. Nello stesso mese a WWE Bragging Rights, Batista non \u00e8 riuscito a vincere il World Heavyweight Championship in un Fatal Four-Way match che includeva CM Punk, Rey Mysterio e il campione e vincitore Undertaker; durante il match, Mysterio ferm\u00f2 uno schienamento di Batista su Undertaker e al termine del match ha effettuato un turn heel attaccando selvaggiamente Mysterio. I due si sono affrontati il 22 novembre alle Survivor Series, dove Batista ha vinto per K.O. tecnico dopo l'esecuzione di tre \"Batista Bomb\" sul lottatore di San Diego. Batista ha sconfitto Mysterio nuovamente in uno Street Fight match nella puntata di \"SmackDown\" dell'11 dicembre. Poche settimane dopo, Batista ha perso contro Mysterio in un match per il primo sfidante al World Heavyweight Championship; il match per il titolo di Mysterio contro Undertaker si \u00e8 conclusa in un no-contest dopo l'interferenza di Batista. Il 13 dicembre a , Batista ha sconfitto Undertaker per il World Heavyweight Championship in un Chairs match in seguito a una manovra illegale. Il General Manager di SmackDown Theodore Long ha riavviato il match, con Undertaker che ha vinto il match e conservato il titolo.\nBatista poi venne coinvolto nella rivalit\u00e0 tra il chairman della WWE Vince McMahon e Bret Hart nel febbraio 2010, assistendo McMahon in un attacco a Hart; John Cena ha tentato di salvare Hart, ma \u00e8 finito per essere assalito da Batista. Il 21 febbraio a Elimination Chamber, come ricompensa a Batista per aver attaccato Hart, McMahon gli ha permesso di affrontare Cena per il WWE Championship subito dopo che Cena ha vinto il titolo in un Elimination Chamber match. Batista ha vinto il match e il suo secondo WWE Championship, che ha fatto tornare Batista a \"Raw\". Il 28 marzo a WrestleMania XXVI Batista ha perso il WWE Championship contro John Cena in un rematch, terminando il suo regno a 35 giorni. Batista ha ricevuto il suo rematch per il titolo in un Last Man Standing match, il 25 aprile a Extreme Rules, ma \u00e8 stato sconfitto da Cena dopo che Cena ha avvolto le sue gambe attorno ad un paletto, impedendogli di alzarsi. Batista e Cena si sono affrontati ancora una volta per il WWE Championship, il 23 maggio a Over the Limit, ma non \u00e8 riuscito ancora una volta a riconquistare il titolo di Cena in un \"I Quit\" match. La notte seguente a \"Raw\", Batista ha aperto lo show su una sedia a rotelle e ha sostenuto che avrebbe perseguito un'azione legale contro Cena e la WWE per le ferite riportate. Il suo promo \u00e8 stato interrotto dal nuovo General Manager di \"Raw\" Bret Hart, che gli ha chiesto di affrontare Randy Orton per qualificarsi per una nuova opportunit\u00e0 al WWE Championship contro Cena al nuovo pay-per-view Fatal 4-Way; Batista ha rifiutato e ha abbandonato la compagnia dopo che Hart ha nominato Orton come vincitore a tavolino (\"kayfabe\"). Il suo profilo \u00e8 stato successivamente spostato alla pagina alumni di WWE.com. In seguito ha detto in un'intervista che ha lasciato la WWE perch\u00e9 non gli piaceva la direzione che la compagnia stava prendendo e che non sarebbe tornato per un po' (\"legit\").\nRitorno (2014).\nIl 20 gennaio 2014 Batista ha fatto il suo ritorno in WWE dopo quasi quattro anni; quella stessa sera si \u00e8 confrontato con l'allora WWE World Heavyweight Champion Randy Orton, suo ex compagno di squadra ai tempi dell'Evolution, promettendo di vincere il Royal Rumble match e di diventare campione mondiale a WrestleMania XXX. Il 26 gennaio, alla Royal Rumble, Batista ha vinto la rissa reale entrando con il numero 28 ed eliminando per ultimo Roman Reigns, diventando il quinto wrestler della storia a trionfare in due diversi Royal Rumble match; tuttavia il pubblico presente all'arena ha reagito negativamente alla sua vittoria, soprattutto perch\u00e9 era rimasto deluso dalla mancata partecipazione di Daniel Bryan. In un episodio del podcast \"Talk is Jericho\" di Chris Jericho, pubblicato il 27 agosto 2014, Batista ha tenuto un'intervista fuori dal personaggio (\"legit\"), dichiarando di aver pensato fin da subito che un suo ritorno in WWE come \"babyface\" sarebbe stata una cattiva idea visto quanto il pubblico era coinvolto nello \"Yes! Movement\" di Bryan.\nNella puntata di \"Raw\" del 3 febbraio 2014 Batista \u00e8 stato attaccato alle spalle da Alberto Del Rio, con cui aveva avuto un'accesa discussione su Twitter prima di tornare in WWE; \"The Animal\" si \u00e8 vendicato la settimana successiva, eseguendo su Del Rio una Powerbomb attraverso il tavolo dei commentatori. Il 23 febbraio, ad Elimination Chamber, ha sconfitto Del Rio in otto minuti ma \u00e8 stato ancora una volta contestato dal pubblico presente all'arena.\nNella puntata di \"SmackDown\" del 28 febbraio 2014 Batista ha tenuto un \"promo\" da \"heel\" ad inizio show, dicendo di non essere tornato in WWE per essere amato dai fan e criticando i wrestler di nuova generazione per essersi imborghesiti nel corso degli anni; la sera stessa ha sconfitto Dolph Ziggler. Nel frattempo, dopo che Randy Orton aveva mantenuto il WWE World Heavyweight Championship ad Elimination Chamber, il \"main-event\" di WrestleMania XXX avrebbe dovuto essere tra Batista e Orton; tuttavia Daniel Bryan \u00e8 stato aggiunto al match dopo aver sconfitto Triple H nell'incontro di apertura dello show. Il match per il titolo \u00e8 quindi diventato un Triple Threat match ed \u00e8 stato vinto proprio da Bryan, che ha sottomesso Batista alla sua \"Yes! Lock\" ed \u00e8 diventato campione mondiale per la terza volta in carriera. La sera dopo, a \"Raw\", Batista ed Orton hanno collaborato per affrontare gli Usos (Jey Uso e Jimmy Uso) in un Tag Team match valido per i WWE Tag Team Championship, ma l'incontro \u00e8 terminato in \"no-contest\" poich\u00e9 entrambe le coppie sono state contate fuori dal ring. La stessa sera i due, insieme a Kane, hanno attaccato Daniel Bryan, il quale avrebbe dovuto difendere il WWE World Heavyweight Championship contro Triple H, ma sono stati fermati dallo Shield (Dean Ambrose, Roman Reigns e Seth Rollins), il quale ha permesso a Bryan di mantenere il titolo per squalifica. La settimana successiva Batista, Randy Orton e Triple H hanno riformato l'Evolution dopo nove anni e sono saliti sul ring per attaccare lo Shield al termine di un 11-on-3 Handicap match. Il 4 maggio, ad Extreme Rules, l'Evolution \u00e8 stata sconfitta dallo Shield in un 6-Men Tag Team Elimination match. La cosa si \u00e8 ripetuta anche il 1\u00ba giugno, a Payback.\nNella puntata di \"Raw\" del 2 giugno 2014 Batista ha deciso di lasciare la WWE dopo che Triple H gli ha negato un match per il WWE World Heavyweight Championship; ci\u00f2 si \u00e8 reso necessario per permettere a Batista di promuovere il film \"I Guardiani della Galassia\", con uscita prevista per il 1\u00ba agosto. Tuttavia, secondo un report riguardo al suo abbandono, Batista aveva effettivamente lasciato la federazione a causa di divergenze creative con la dirigenza. La sua ultima apparizione in WWE \u00e8 avvenuta il 12 giugno, ad un house show di \"NXT\", in cui ha attaccato Bo Dallas con una Spinebuster.\nFaida con Triple H e ritiro (2018-2019).\nIl 16 ottobre 2018 Batista \u00e8 apparso dopo pi\u00f9 di quattro anni in uno show della WWE, al fianco dei vecchi compagni dell'Evolution (Randy Orton, Ric Flair e Triple H), per festeggiare la millesima puntata di \"SmackDown\". Ha poi tenuto un promo elogiando i suoi compagni, ma ha poi sottolineato il fatto che Triple H non era mai riuscito a batterlo in carriera.\nNella puntata di \"Raw\" del 25 febbraio 2019, durante i festeggiamenti per il 70\u00ba compleanno di Ric Flair, Batista ha attaccato quest'ultimo nel backstage, effettuando un turn heel, e ha chiesto a Triple H se fosse finalmente riuscito ad ottenere la sua attenzione. La settimana successiva i due si sono sfidati ad un No-Holds Barred match a \"WrestleMania 35\" con in palio la carriera di Triple H. Batista \u00e8 stato sconfitto e l'8 aprile ha annunciato il suo ritiro dal wrestling lottato.\nArti marziali miste.\nDopo aver lasciato la WWE nel giugno del 2010, ha tentato pi\u00f9 volte di entrare nel mondo delle arti marziali miste, andando anche vicino ad ottenere un contratto con la Strikeforce. Nella primavera del 2011 era riuscito a trovare un accordo con la federazione con sede a San Jos\u00e9, ma la cessione alla Ultimate Fighting Championship ha fatto saltare l'affare.\nIl 6 ottobre 2012, ha fatto il suo esordio nelle MMA, ad un evento organizzato dalla Classic Entertainment &amp; Sports, sconfiggendo per KO tecnico l'italo-americano Vince Lucero al primo \"round\".\nAccuse di doping.\nNell'agosto del 2007 \u00e8 stato inserito tra i lottatori passibili di sospensione da parte dalla WWE poich\u00e9 ritenuto cliente della \"Signature Pharmacy\", societ\u00e0 farmaceutica di Orlando accusata di aver venduto medicinali senza regolare ricetta. Con un comunicato sul proprio sito ufficiale, Batista ha negato qualunque coinvolgimento nella vicenda dicendo inoltre di essere sempre risultato negativo ai test anti-doping della WWE.\nDoppiatori italiani.\nIn italiano \u00e8 stato doppiato da:"}
{"id": "749506", "revid": "670021", "url": "https://it.wikipedia.org/wiki?curid=749506", "title": "Giovanni di Balduccio", "text": "Biografia.\nFiglio di Balduccio di Alboneto, nacque quasi sicuramente a Pisa intorno all'anno 1300.\nSvolse il suo apprendistato da scalpellino nel grande cantiere dell'Opera del Duomo di Pisa negli anni immediatamente successivi all'uscita di scena di due grandi maestri della scultura toscana, Giovanni Pisano (morto nel 1314) e Tino di Camaino. \nNel mediocre \"niveau\" del nuovo capomastro Lupo di Francesco da Pisa e della sua bottega, \u00e8 credibile che le sue sculture lo abbiano messo in mostra piuttosto presto. \nNon fu allievo di Giovanni Pisano per motivi anagrafici e non \u00e8 documentata alcuna occasione di incontro con Andrea Pisano e la sua bottega. Cos\u00ec si ritiene probabile un sodalizio artistico con Tino di Camaino, col quale sembra condividere anche certi stilemi e molte caratteristiche esecutive.\nNei primi anni '30 \u00e8 attestato a Bologna, dove ha lasciato un polittico marmoreo per lungo tempo rimasto nella Basilica di San Domenico e ora smembrato. La composizione \u00e8 stata identificata con l'altare della cappella del Castello di Galliera, costruito nel 1331-1332 e destinato a residenza pontificia ma demolito a furor di popolo nel 1334. \u00c8 probabile infatti che il polittico sia arrivato nella chiesa domenicana dopo questa data.\nLa sua attivit\u00e0 si svolse essenzialmente in Toscana e a Milano; tra le poche notizie biografiche di cui siamo a conoscenza c'\u00e8 il trasferimento dell'artista in Lombardia, su invito di Azzone Visconti, intorno al 1334. Ha lasciato la sua firma nelle sculture di Sarzana (1327), San Casciano in Val di Pesa (1330-31) e Milano (1339 e 1347); l'ultima sua impresa potrebbe essere stata la decorazione della facciata della chiesa di Santa Maria di Brera.\nNel 1349 gli venne offerta la nomina a capomastro del cantiere del Duomo di Pisa, ma Giovanni la rifiut\u00f2. \nDopo questa data non si hanno pi\u00f9 notizie di lui."}
{"id": "749507", "revid": "984922", "url": "https://it.wikipedia.org/wiki?curid=749507", "title": "Cantone di Bondy-Nord-Ovest", "text": "Il Cantone di Bondy-Nord-Ovest era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Bondy."}
{"id": "749509", "revid": "78273", "url": "https://it.wikipedia.org/wiki?curid=749509", "title": "Trattato che istituisce una Costituzione per l'Europa", "text": ""}
{"id": "749510", "revid": "984922", "url": "https://it.wikipedia.org/wiki?curid=749510", "title": "Cantone di Bondy-Sud-Est", "text": "Il Cantone di Bondy-Sud-Est era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Bondy."}
{"id": "749514", "revid": "36426", "url": "https://it.wikipedia.org/wiki?curid=749514", "title": "L'anziano di Santa Zita", "text": ""}
{"id": "749515", "revid": "767487", "url": "https://it.wikipedia.org/wiki?curid=749515", "title": "Cantone di Le Bourget", "text": "Il Cantone di Le Bourget era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva la parte settentrionale del comune di Drancy e i comuni di:"}
{"id": "749516", "revid": "767487", "url": "https://it.wikipedia.org/wiki?curid=749516", "title": "Cantone di Drancy", "text": "Il Cantone di Drancy \u00e8 una divisione amministrativa dell'Arrondissement di Bobigny.\nA seguito della riforma complessiva dei cantoni del 2014 \u00e8 stato ridisegnato.\nComposizione.\nPrima della riforma del 2014 comprendeva la parte meridionale del comune di Drancy, mentre dal 2015 ne comprende la parte occidentale."}
{"id": "749517", "revid": "1318658", "url": "https://it.wikipedia.org/wiki?curid=749517", "title": "Amensalismo", "text": "L'amensalismo in ecologia \u00e8 un tipo di interazione tra organismi diversi in cui uno impedisce e diminuisce il successo di un altro, senza per\u00f2 allo stesso tempo trarne n\u00e9 vantaggio n\u00e9 svantaggio. Questo pu\u00f2 accadere se un organismo secerne un prodotto chimico come parte del suo normale metabolismo che ha un effetto negativo sul secondo organismo. Un esempio si ha in \"Penicillium\", che secerne penicillina, un composto battericida. Un altro esempio \u00e8 la pianta \"Juglans nigra\" la cui radice secerne un composto (juglone) che danneggia o uccide le piante nell'area circostante."}
{"id": "749522", "revid": "287204", "url": "https://it.wikipedia.org/wiki?curid=749522", "title": "Phallales", "text": "Phallales \u00e8 un ordine dei funghi Basidiomiceti che raggruppa specie i cui carpofori possiedono forme piuttosto varie e talvolta curiose.\nFamiglie di Phallales.\nAppartengono all'ordine le seguenti famiglie:"}
{"id": "749523", "revid": "984922", "url": "https://it.wikipedia.org/wiki?curid=749523", "title": "Cantone di Les Lilas", "text": "Il Cantone di Les Lilas era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "749525", "revid": "984922", "url": "https://it.wikipedia.org/wiki?curid=749525", "title": "Cantone di Montreuil-Est", "text": "Il Cantone di Montreuil-Est era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Montreuil."}
{"id": "749526", "revid": "123739708", "url": "https://it.wikipedia.org/wiki?curid=749526", "title": "Jacobello dalle Masegne", "text": "Biografia.\nLavor\u00f2 anche insieme al fratello Pietro Paolo, sebbene anche le opere firmate dai due fratelli congiuntamente appartengano all'attivit\u00e0 indipendente di uno o dell'altro.\nSue opere sono:\nNel 1400 Jacobello aiut\u00f2 Pietro Paolo nella realizzazione della facciata della Cattedrale di San Pietro a Mantova, opera andata distrutta (riprodotta in un dipinto di Domenico Morone la Cacciata dei Bonacolsi oggi conservato presso il Palazzo Ducale)."}
{"id": "749528", "revid": "984922", "url": "https://it.wikipedia.org/wiki?curid=749528", "title": "Cantone di Montreuil-Nord", "text": "Il Cantone di Montreuil-Nord era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Montreuil."}
{"id": "749529", "revid": "984922", "url": "https://it.wikipedia.org/wiki?curid=749529", "title": "Cantone di Montreuil-Ovest", "text": "Il Cantone di Montreuil-Ovest era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Montreuil."}
{"id": "749531", "revid": "339392", "url": "https://it.wikipedia.org/wiki?curid=749531", "title": "Registration Authority Italiana", "text": ""}
{"id": "749533", "revid": "767487", "url": "https://it.wikipedia.org/wiki?curid=749533", "title": "Cantone di Noisy-le-Sec", "text": "Il Cantone di Noisy-le-Sec era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Noisy-le-Sec."}
{"id": "749535", "revid": "858577", "url": "https://it.wikipedia.org/wiki?curid=749535", "title": "Biomass to liquid", "text": "Il Biomass to liquid o BTL \u00e8 una nuova modalit\u00e0 per trasformare la biomassa, costituita da rifiuti organici di qualsiasi natura, in combustibile liquido o \"biodiesel di seconda generazione\". \nIl procedimento.\nIl sistema adottato si compone di tre fasi:\nVantaggi.\nI vantaggi di questo sistema di produzione di carburante sono notevoli:"}
{"id": "749536", "revid": "984922", "url": "https://it.wikipedia.org/wiki?curid=749536", "title": "Cantone di Pantin-Est", "text": "Il Cantone di Pantin-Est era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Pantin."}
{"id": "749537", "revid": "984922", "url": "https://it.wikipedia.org/wiki?curid=749537", "title": "Cantone di Pantin-Ovest", "text": "Il Cantone di Pantin-Ovest era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Pantin."}
{"id": "749538", "revid": "124903126", "url": "https://it.wikipedia.org/wiki?curid=749538", "title": "Lauretta Masiero", "text": "Biografia.\nCapelli biondo platino e fisico slanciato, esord\u00ec nel teatro di rivista come ballerina. A 18 anni fu la \"soubrette\" di \"Amore biondo\" con Walter Chiari. In seguito apparve in spettacoli di Wanda Osiris (\"Galanteria\"), di Erminio Macario (\"Follie di Amleto\", \"Votate per Venere\") e Ugo Tognazzi (\"Paradiso per tutti\"). Come attrice venne scoperta da Garinei e Giovannini. Debutt\u00f2 con un ruolo brillante nel 1952 in \"Attanasio cavallo vanesio\", affiancando il protagonista Renato Rascel: fu subito un successo.\nIn seguito pass\u00f2 al repertorio drammatico. La sua prima prova in tal senso ebbe luogo nel 1954 al Teatro Goldoni, in occasione della Biennale di Venezia. Fece parte di compagnie di primissimo piano, come la Masiero-Lionello-Pagani, la Masiero-Volonghi e la Masiero-Fo\u00e0. Interpret\u00f2 anche numerosi ruoli nel cinema comico-brillante degli anni cinquanta. I suoi due pi\u00f9 grandi successi popolari sono dovuti alla partecipazione in televisione: la conduzione di \"Canzonissima\" (1960) e il ruolo da protagonista nello sceneggiato \"Le avventure di Laura Storm\" (1965-1966), serie poliziesca rivoluzionaria per l'epoca poich\u00e9 - ruolo insolito per una donna - la vedeva protagonista nei panni di una giornalista investigatrice abile nel judo e nel karate.\nFra il 1959 e il 1968 fu compagna di Johnny Dorelli, dal quale nel 1967 ebbe un figlio, l'attore Gianluca Guidi.\nLauretta Masiero mor\u00ec il 23 marzo 2010 a 82 anni, in una clinica romana dopo un lungo ricovero per l'aggravarsi della malattia di Alzheimer.Le sue ceneri riposano al Cimitero di San Michele, a Venezia, nella tomba della famiglia Masiero Favaro.\nOmaggi.\nNel 1959 Giovanni Testori pubblic\u00f2 \"S\u00ec, ma la Masiero\", racconto incentrato sul fascino dell'allora famosa \"soubrette\", \u00abuna specie di farfalla matta, capace delle cose pi\u00f9 straordinarie, di farti rotolar dal ridere, quando tira fuori la voce all'americana, o di farti piangere, quando tira fuori il sentimento\u00bb.\nTelevisione.\nPartecip\u00f2 inoltre ad alcune versioni della rubrica televisiva pubblicitaria \"Carosello\":nel 1968 fu \"testimonial\", insieme a Mister Okay, di burro e latte della Polenghi Lombardo; negli anni 1958, 1960 e 1961, insieme ad Alberto Lionello, Mimmo Craig, Camillo Milli e Nico Pepe, della brillantina Tricofilina; nel 1962, ancora con Alberto Lionello, nuovamente della brillantina Tricofilina; negli anni 1962, 1963, 1964 e 1965, insieme a Raffaele Pisu, del Doppio brodo Star."}
{"id": "749539", "revid": "1543377", "url": "https://it.wikipedia.org/wiki?curid=749539", "title": "Kun\u00e9e", "text": "La kun\u00e9e (\u1f21 \u1f0c\u03ca\u03b4\u03bf\u03c2 \u03ba\u03c5\u03bd\u03ad\u03b7 o \u03ba\u03c5\u03bd\u1fc6), conosciuta anche come Elmo di Ade o Elmo dell'oscurit\u00e0, \u00e8 un copricapo magico presente nella mitologia Greca in grado di rendere invisibile chiunque lo indossi. Secondo il mito, l'elmo venne fabbricato dai ciclopi con pelle di cane (\"k\u00faon\") e dato in dono ad Ade, assieme al tridente per Poseidone ed alla folgore per Zeus, in occasione della guerra contro i Titani. Con l'aiuto dell'elmo Ade si introdusse nottetempo nell'accampamento nemico e distrusse le armi dei Titani, gesto che assicur\u00f2 a Zeus e ai suoi fratelli la vittoria. Nella mitologia il kun\u00e9e, oltre che dallo stesso Ade, venne utilizzato anche dalla dea Atena nell'\"Iliade\", da Ermes nella \"Biblioteca\" e da Perseo che sfrutt\u00f2 il potere del copricapo per sconfiggere Medusa."}
{"id": "749541", "revid": "767487", "url": "https://it.wikipedia.org/wiki?curid=749541", "title": "Cantone di Les Pavillons-sous-Bois", "text": "Il Cantone di Les Pavillons-sous-Bois era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Les Pavillons-sous-Bois."}
{"id": "749542", "revid": "77358", "url": "https://it.wikipedia.org/wiki?curid=749542", "title": "The tube", "text": ""}
{"id": "749543", "revid": "53481", "url": "https://it.wikipedia.org/wiki?curid=749543", "title": "Cun\u00e9e", "text": ""}
{"id": "749544", "revid": "125491221", "url": "https://it.wikipedia.org/wiki?curid=749544", "title": "Associazione Sportiva Dilettantistica Pomezia Calcio 1957", "text": "La Associazione Sportiva Dilettantistica Pomezia Calcio 1957, meglio nota come Pomezia Calcio o semplicemente Pomezia, \u00e8 una societ\u00e0 calcistica italiana con sede nella citt\u00e0 di Pomezia, nella citt\u00e0 metropolitana di Roma.\nMilita attualmente in Eccellenza, quinta divisione calcistica italiana.\n\u00c8 nata nel 1957 dall'unione tra l\"Associazione Sportiva Pomezia\" (nata nel 1949) e la \"Virtus Pomezia\" (nata nel 1956).\nConta una presenza tra i professionisti, nella stagione 2010-2011, e dieci stagioni passate in Serie D.\nDopo la retrocessione giudiziaria nel 2011 per irregolarit\u00e0 nell'iscrizione precedente in Lega Pro, in estate arriva il fallimento, che porta il Pomezia a ripartire dalla Seconda Categoria. Al termine della stagione 2011-2012 viene retrocesso, e la societ\u00e0 si scioglie definitivamente dopo 55 anni di vita.\nNell'estate del 2014 l\"Associazione Sportiva Dilettantistica Sporting Real Pomezia D.A.\", squadra pometina fondata nel 2010 e militante in Eccellenza Laziale, annuncia il cambio di denominazione in \"Associazione Sportiva Dilettantistica Pomezia Calcio\" e riprende la tradizione sportiva dello storico \"Pomezia Calcio\".\nStoria.\nI primi anni.\nLa nascita della prima squadra di calcio a Pomezia si ha con la fondazione dell'Associazione Sportiva Pomezia nel 1949 e l'iscrizione al torneo Gabetto, creato in ricordo dell'esemplare giocatore del Torino che mor\u00ec nella tragedia di Superga. Con l'anno successivo e con l'iscrizione a un campionato federale, la III Divisione Romana, il Pomezia incomincia la sua storia calcistica giocando inizialmente le sue partite in quello che \u00e8 conosciuto oggi come il campo dei preti, ma gi\u00e0 nel 1950 viene inaugurato un nuovo campo di gioco, dove ora sorge il Comunale. In quegli anni il Pomezia diede vita a diverse fusioni prima con la \"Virtus Pomezia\" (che d\u00e0 vita al sodalizio attuale) e successivamente con il Divino Amore, per riuscire a creare una squadra competitiva. La prima promozione risale al 1968 con il passaggio alla 2\u00aa Divisione Laziale (equivalente dell'attuale 1\u00aa Categoria) e qualche anno dopo in Promozione, dove la squadra si afferma nei primi anni settanta. Quello a cavallo tra gli anni sessanta e settanta \u00e8 anche il periodo in cui giocano a Pomezia calciatori che verranno ricordati come alcuni tra i migliori di sempre, come il difensore Arcangelo Faeti e il centravanti Pietro Paolo Brighenti.\nLe prime stagioni in D.\nSono anni difficili quelli della fine degli anni settanta, l'Italia \u00e8 nel pieno degli anni di piombo e il calcio a Pomezia affronta il periodo peggiore della sua storia, retrocedendo di nuovo in 1\u00aa Categoria dopo 9 stagioni consecutive in Promozione. Negli anni ottanta per\u00f2, la squadra, che gi\u00e0 da qualche anno si chiama Virtus Pomezia, in seguito ad altre 2 fusioni, incomincia la sua ripresa tornando in Promozione nel 1980. Il Pomezia si affaccia per la prima volta in Interregionale con la storica ed entusiastica promozione del 1982, che vede i dragoni arrivare primi davanti al Tivoli Calcio e festeggiare cos\u00ec la prima promozione nel massimo campionato dilettantistico. Purtroppo il Pomezia retrocede subito arrivando ultima nel girone G, e torna nuovamente in Promozione. Dopo qualche anno di stagioni concluse a met\u00e0 classifica, viene nuovamente promossa in D nel 1988, con alla guida mister Sparacca, grazie a un secondo posto in Promozione laziale (alle spalle della e dopo un duro testa a testa per la seconda piazza con il Ladispoli) e raggiunge quella che poi diventer\u00e0 il CND restandoci ben 7 anni consecutivi. Nel primo anno riesce a salvarsi arrivando all'8\u00ba posto, mentre la stagione successiva raggiunge quello che era il miglior risultato fino ad allora, cio\u00e8 un buon 5\u00ba posto raggiunto nel 1989-1990. Seguono un 10\u00ba e un 7\u00ba posto, ma nel 1992 torna Sparacca (che aveva lasciato nel 1990) e riesce a eguagliare il 5\u00ba posto di qualche anno prima. Questo \u00e8 l'apice che raggiunge la societ\u00e0 pometina, portando grande entusiasmo agli sportivi della citt\u00e0. In seguito a questo risultato, la compagine rossobl\u00f9 non riesce a ripetersi e raggiunge un mediocre 13\u00ba posto. La stagione successiva, i rossobl\u00f9 non riescono a evitare una retrocessione che sembrava scritta dall'inizio della stagione, e chiudendo al 16\u00ba posto, a 3 punti dalla salvezza, retrocedono nella da poco nata categoria dell'Eccellenza.\nIl nuovo millennio e la discesa in Promozione.\nIl Pomezia torna, dopo 7 anni consecutivi in D, in un campionato regionale, e la societ\u00e0 tenta l'immediata risalita sfiorando la promozione sia con il 3\u00ba posto del 1995-1996, sia con il 2\u00ba posto dell'anno successivo, in cui perde la possibilit\u00e0 di tornare in Serie D con la sconfitta nel doppio spareggio con il Rieti, che si conclude con il risultato complessivo di 1-0 per i sabini, che ottengono un successo di misura in casa dopo aver pareggiato per 0-0 a Pomezia. Purtroppo le cose cominciano a girare per il verso sbagliato, e ad alcuni campionati di basso livello (escluso un altro buon 3\u00ba posto), far\u00e0 eco la discesa in Promozione nel 2001 che allontana il Pomezia dai vertici del calcio dilettantistico.Tra i maggiori protagonisti di quelle stagioni va segnalato il centravanti Alessandro Patruno autore di cento gol in tre anni.\nL'era Di Mario.\nL'Eccellenza.\nCon il cambio di propriet\u00e0 che passa a Raffaele Di Mario, noto imprenditore della zona, inizialmente affiancato dal presidente Franco Mancini, il Pomezia vince il campionato di Promozione nel 2005 dopo un duro testa a testa con Gaeta e Vis Artena.\nIl patron inizia a gettare le prime basi per una nuova organizzazione societaria. Nel primo anno di Eccellenza la squadra si salva dai play-out solo a poche giornate dalla fine, terminando a quota 46 punti. Nel 2006 l'arrivo del nuovo presidente Giovanni Santodonato sancisce l'inizio di una politica volta alla crescita del club. Tutti i campi da calcio della societ\u00e0 godono di un restyling e vengono dotati di manti sintetici di ultima generazione. Viene creata una mascotte \"Pommy\" raffigurante un dragone, il soprannome della squadra, e lo stemma diventa la dea Pomona, stabilendo cos\u00ec un ritorno alla tradizione della citt\u00e0. Viene prodotto l'inno del Pomezia: \"Ora siamo noi\" e distribuito ai tifosi il giornalino del club prima di ogni partita. Tutte queste novit\u00e0 vengono accompagnate anche dalla creazione di sciarpe e bandiere come merchandising, nonch\u00e9 dal completo rinnovamento del sito internet. Gli sforzi della societ\u00e0 ripagano sul campo, tanto che i rossobl\u00f9 giocano un campionato di vertice. La squadra colleziona il 3\u00ba posto rimanendo imbattuta nel girone di ritorno, trascinata soprattutto dalle 22 reti del bomber pometino Corrado Zanchi, tornato a Pomezia in estate dopo avervi gi\u00e0 giocato nelle giovanili e ribattezzato dai tifosi \"The King\".\nLa stagione 2007-08 comincia con l'obiettivo di lottare per le prime posizioni della classifica. Gli stretti contatti tra il presidente Santodonato e vari esponenti del calcio europeo portano grandi nomi del pallone a scegliere la citt\u00e0 di Pomezia come luogo ideale per svolgere la preparazione pre-stagionale. Nella citt\u00e0 pontina arrivano gli azzurri della Nazionale di calcio a 5 dell'Italia e il Futbol'nyj Klub Lokomotiv Moskva, uno dei principali club di Russia. La presidenza organizza anche due amichevoli di lusso: una contro la Societ\u00e0 Sportiva Lazio a Formello, un'altra contro l'Associazione Sportiva Roma a Pomezia davanti ad uno Stadio Comunale gremito in ogni ordine di posto. Si ha fame di vittoria e per raggiungere la serie D viene scelto l'allenatore Scarfini. Arriva solo il 6\u00ba posto, con l'allenatore esonerato a qualche giornata dalla fine per far spazio sulla panchina all'ex calciatore della Roma tricolore Odoacre Chierico (a sua volta non confermato a fine stagione).\nNei primi tre anni di Eccellenza quindi, il Pomezia non riesce a trovare l'assetto giusto per la promozione, nonostante le ingenti spese del patron Di Mario per rafforzare la squadra, ma il club acquisisce prestigio e l'affluenza dei tifosi allo stadio raggiunge una media di 1.500 presenze registrate. La vittoria del campionato viene solo rimandata alla stagione successiva.\nIl biennio Lanza.\n Con l'arrivo di Carlo Lanza come allenatore nel 2008 (fortemente voluto dal DS Tanzi), il Pomezia cambia marcia. Il mister porta in dote un gioco veloce e divertente che si basa principalmente sul suo modulo preferito e mai abbandonato nei due anni rossobl\u00f9: il 4-3-3. In estate parte l'idolo della piazza Zanchi, dopo 31 gol in 2 stagioni, ma arrivano alla corte dell'allenatore siciliano giocatori semi-sconosciuti, ma che presto saranno osannati dal pubblico che ne apprezzer\u00e0 le capacit\u00e0 tecniche e che diventeranno presto i pilastri di una squadra che crescer\u00e0 soprattutto grazie alle loro prodezze. Nel primo anno targato Lanza il Pomezia vince la fase regionale della Coppa Italia Dilettanti, grazie a una vittoria sul Fidene per 1-0, firmata dal bomber rossobl\u00f9 Laurent Amassoka e guadagna l'accesso alle fasi nazionali. Il suo cammino verr\u00e0 interrotto solo dal Casarano (poi vincitore) in semifinale, dove i dragoni vengono sconfitti 2-0 in salento e impattano 1-1 in casa. In campionato la squadra d\u00e0 subito dimostrazione di poter aspirare alla vittoria finale e riesce a inanellare una serie di 16 risultati utili consecutivi, tra cui la vittoria nel sentito derby con l'Aprilia per 2-1 grazie a un gol allo scadere di Amassoka. Nel girone di ritorno la squadra, dopo la sconfitta con il Fidene, mette insieme un'altra grande catena di 8 vittorie di fila, compreso il derby di ritorno ad Aprilia per 2-0. Seguono altri ottimi risultati, interrotti bruscamente dalla sconfitta a Latina a 3 giornate dal termine. Nonostante questo per\u00f2, i rossobl\u00f9 mantengono i nervi saldi e festeggiano la promozione nell'ultima partita di campionato contro il Santa Marinella, vinta per 4-1, in un Comunale gremito con 2.000 spettatori, guadagnando il 1\u00ba posto e la promozione in Serie D. Finita la sbornia per una stagione magistrale e per la promozione nel massimo campionato dilettantistico, Santodonato rinuncia alla presidenza del club e a lui succede Maurizio Schiavon. L'estate inizia con un colpo durissimo: l'attaccante camerunese Laurent Amassoka, dopo 2 stagioni e ben 48 gol, lascia il Pomezia e approda allo Zagarolo; per i tifosi pometini \u00e8 un colpo molto duro, in quanto a lasciare non \u00e8 solo l'idolo incontrastato della tifoseria, ma anche uno dei bomber pi\u00f9 forti e prolifici di sempre. Ci\u00f2 nonostante, la stagione 2009-2010, risulter\u00e0 speciale per il calcio pometino: la squadra non parte benissimo e inizialmente punta alla salvezza, arrivando a gennaio 10\u00ba in classifica; nel mercato invernale acquista dal Morolo l'attaccante Loreto Macciocca, che si riveler\u00e0 decisivo con 12 gol in campionato e sar\u00e0 il vero trascinatore della squadra in futuro. A fine anno, dopo una grande rimonta culminata con la rincorsa alla capolista Fondi nelle ultime giornate, arriva uno storico 3\u00ba posto alle spalle proprio del Fondi e del Gaeta, che vale la conquista dei play-off per il ripescaggio in Lega Pro Seconda Divisione. In questi play-off, il Pomezia supera il Sanluri e il Selargius rispettivamente per 2-2 (passa per miglior piazzamento) e 3-0 e accede ai triangolari con 2 squadre di altri gironi: si tratta di Union Quinto e Castel Rigone. La prima partita dei rossobl\u00f9 viene giocata in veneto, e vedr\u00e0 i laziali soccombere alla squadra di Quinto di Treviso per 5-2. Nella seconda e ultima sfida, il Pomezia, in virt\u00f9 del risultato tra Castel Rigone e Union Quinto (2-1) deve vincere con gli umbri di almeno 5 gol: incredibilmente, i rossobl\u00f9 firmano un 7-2 che rimarr\u00e0 per sempre nella memoria degli sportivi pometini e che li porta addirittura in semifinale! Autore di una tripletta quel giorno \u00e8 Andrea Marano. In semifinale il Pomezia pesca il blasonato , vincitore della Coppa Italia di serie D; nella partita di andata, al Comunale, circa 1500 pometini assistono a una prestigiosa vittoria per 1-0, con gol di Salvatore Novembrino. Qualche giorno dopo la citt\u00e0 pontina si prepara per un evento calcistico quasi storico e una cinquantina di appassionati tifosi segue la squadra in trasferta in Basilicata: il campo per\u00f2 sorride alla squadra lucana, che vince 3-0 (in seguito i Materani saranno vincitori dei play-off). Grazie al fallimento di alcuni club di Lega Pro, i rossobl\u00f9 decidono per\u00f2 di presentare ugualmente la domanda di ripescaggio, che verr\u00e0 accolta dagli organi competenti: il Pomezia si ritrova quindi, meritatamente in Seconda Divisione.\nLa stagione tra i professionisti.\nNonostante la sua stupenda annata, Lanza viene esonerato a fine stagione per divergenze con la societ\u00e0. A sostituirlo arriva Massimiliano Farris. A luglio 2010, per la prima volta nella sua storia, il Pomezia viene inserito nel tabellone della Coppa Italia 2010-2011, dove verr\u00e0 eliminato al primo turno dal Lumezzane.\nIl 4 agosto 2010 viene ufficializzato lo storico ripescaggio in 2\u00aa Divisione, che porta il Pomezia per la prima volta tra i professionisti. Il Pomezia viene inserito nel girone C, dove trova squadre di prestigio come , e , ma anche altre squadre laziali, quali Isola Liri, Fondi e (anche quest'ultima ha tratto beneficio dal ripescaggio). Dal punto di vista di mercato, la dirigenza riesce a trattenere pezzi pregiati molto richiesti, come il centrocampista Andrea Costantini (per i tifosi \"il principe\"), il terzino Francesco Colantoni e gli attaccanti Andrea Marano e Loreto Macciocca. In entrata, grazie ad acquisti mirati come il portiere Scarzanella, il difensore De Martis, il terzino iraniano Lolli, i centrocampisti Coppola (ex Lazio) e l'attaccante Morbidelli, riesce a rinforzare la gi\u00e0 competitiva rosa a disposizione di mister Farris. Il capitano per la storica stagione che si prospetta diventa il terzino sinistro nonch\u00e9 beniamino dei tifosi, Francesco Colantoni. Lo sponsor tecnico che disegna i completini del Pomezia per il suo primo campionato professionistico \u00e8 Adidas.\nDato che la citt\u00e0 pontina in estate non dispone ancora di uno Stadio Comunale a norma per la Lega Pro, il Pomezia gioca fino ai primi di novembre allo Stadio Flaminio di Roma, per poi fare ritorno a Pomezia nella sfida casalinga contro l'Aversa Normanna, del 7 novembre. La squadra inizia il campionato con l'obiettivo della salvezza, ma sorprendendo tutti, gioca un campionato di vertice. L'esordio nella nuova serie vede i rossobl\u00f9 pareggiare 1-1 contro il , che poi si riveler\u00e0 una delle avversarie pi\u00f9 dure per la rincorsa alla Prima Divisione. La prima vittoria tra i professionisti invece arriva alla 2\u00aa giornata per 2-1 sul campo del Milazzo. Segue un periodo altalenante, ma dal mese di ottobre in poi la squadra trova continuit\u00e0 e d\u00e0 il via a una serie di risultati utili che la porteranno presto nelle zone alte della classifica. La squadra di Farris pu\u00f2 contare su una difesa solidissima (tra le migliori di tutta la Seconda Divisione) e sui gol del bomber Macciocca, che sigillano vittorie importanti come quella con il Brindisi o la Vigor Lamezia; queste componenti saranno decisive per il prosieguo del campionato, che vedr\u00e0 il Pomezia arrivare a Natale addirittura in 2\u00aa posizione. A gennaio la squadra riparte forte: sul mercato acquista dal S\u00fcdtirol l'ex Francesco Virdis, e alla ripresa del campionato conquista un pareggio a Trapani; quindi, forte delle penalizzazioni della capolista Latina e dello stesso Trapani, consolida la 2\u00aa posizione. Seguono per\u00f2 dei risultati non buoni e i rossobl\u00f9 collezionano nelle seguenti 4 partite soltanto 2 punti, ritrovandosi in 4\u00aa posizione e perdendo il podio della classifica che occupavano ormai da novembre. Segue un altro periodo estremamente difficile, dove la squadra (ormai uscita anche dal giro play-off) n\u00e9 riesce a ottenere la prima vittoria del 2011, n\u00e9 riesce a fermare le voci di una situazione economica difficile, e di un imminente fallimento. Finalmente, a fine marzo, il Pomezia torna alla vittoria battendo per 3-0 la Vigor Lamezia, poi, nella settimana successiva, va a giocarsi una fetta di play-off ad Aversa, dove vince a sorpresa per 5-2. I rossobl\u00f9 si riportano quindi in corsa per un posto tra le prime 5, nonostante un altro scandalo investa la compagine pometina: la lega apre infatti un'inchiesta sulla base di una presunta documentazione falsa, presentata dai dirigenti del Pomezia nel giorno dell'iscrizione al campionato. Per la societ\u00e0 di via Varrone la sentenza \u00e8 dura: 16 punti di penalizzazione, quindi sogno play-off sfumato. Nello stesso giorno viene arrestato il patron rossobl\u00f9 Raffaele Di Mario (per il fallimento di diverse aziende da lui possedute), e quindi il Pomezia, fortemente indebitato anch'esso (si parla di una cifra attorno agli 800.000 \u20ac), viene messo in vendita, nella speranza di trovare un compratore che la salvi dal fallimento (che poi non viene trovato). La squadra comunque continua il suo campionato collezionando una vittoria a Fondi 3-1 e due pareggi 0-0 nelle successive tre partite, perdendo le ultime due contro Catanzaro e Melfi.\nIl 4 maggio 2011 la nuova sentenza della Commissione Disciplinare aggrava la pena inflitta al Pomezia, che viene retrocesso all'ultima posizione (e quindi alla serie inferiore): il 27 maggio il Pomezia presenta il ricorso per la retrocessione all'ultimo posto, che viene comunque rigettato dal TNAS, e si rinuncia a nuovi ricorsi. Il Pomezia dunque viene retrocesso d'ufficio in Serie D, tra le proteste dei tifosi, la maggior parte dei quali ritiene che, nonostante il Pomezia fosse fortemente indebitata e sull'orlo della crisi, la federazione abbia aperto l'inchiesta sulla documentazione falsa, condannando il Pomezia all'ultimo posto, solo per tentare di salvare il :Catanzaro, societ\u00e0 ben pi\u00f9 potente e prestigiosa, dalla retrocessione fra i dilettanti. A Luglio il Pomezia, viene escluso anche dalla Serie D per motivi finanziari dalla CoViSoD, contro la quale poi il Pomezia non annuncia ricorso.\nAd agosto il patron Raffaele Di Mario lascia la presidenza in mano a \"Hamdi Gamoudi\", con la squadra che ripartir\u00e0 dal campionato regionale di Seconda Categoria.\nIl fallimento e la definitiva scomparsa.\nNonostante il nome prestigioso, l'annata dei rossobl\u00f9 in Seconda Categoria si rivela disastrosa: il Pomezia riesce a vincere solo due partite in tutto l'anno, terminando il campionato in ultima posizione e retrocedendo con due giornate di anticipo in Terza Categoria. A influire sulle prestazioni negative della squadra pometina, sono state anche, probabilmente, le troppe voci su un possibile acquisto di un titolo sportivo: gi\u00e0 da inizio anno infatti, in molti avevano capito che sarebbe stato pi\u00f9 semplice acquisire un titolo di categoria superiore piuttosto che puntare a un'improbabile risalita per tornare ai vertici del calcio laziale. Fra le tanti voci, le pi\u00f9 insistenti dalle parti di Pomezia sono state quelle di una possibile fusione con il \"Monterotondo Lupa\" (societ\u00e0 partecipante alla Serie D 2011-2012), formazione di propriet\u00e0 del Presidente Pochesci, che disputava le sue partite proprio al Comunale, o quella di un'acquisizione del marchio \"Pomezia Calcio\" da parte dell\"ASD Sporting Real Pomezia\", squadra di Eccellenza, divenuta dopo il fallimento dei rossobl\u00f9 la principale societ\u00e0 del territorio. Per i tifosi pometini per\u00f2, la possibilit\u00e0 di rivedere una squadra con il nome e i colori del Pomezia in un campionato di prestigio, diventa una vana speranza: infatti a fine stagione, dopo il trasloco da Pomezia del Monterotondo e il fallimento della trattativa per una possibile collaborazione con il Real Pomezia. Quest'ultima diventa dunque la prima squadra della citt\u00e0, e il Pomezia Calcio SRL decide cos\u00ec di ritirarsi dal campionato di Terza Categoria, mettendo cos\u00ec la parola fine (anche se i tifosi sperano solo temporaneamente) all'attivit\u00e0 di 55 anni dello storico club pontino.\n2014/2015: rinasce il Pomezia Calcio.\nNella stagione 2014/2015 il nome Pomezia Calcio torna nel maggior palcoscenico dilettantistico regionale, l'Eccellenza laziale.\nLo Sporting Real Pomezia, infatti, assume il nome e i colori del vecchio Pomezia Calcio, provando a porsi come punto di riferimento per i vecchi tifosi e appassionati, nonostante il titolo sportivo e il marchio del vecchio Pomezia stazionino ancora nei tribunali fallimentari.\nIl nuovo Pomezia mette a disposizione del tecnico Francesco Punzi, ex Rieti, una rosa di discreto valore per l'Eccellenza: oltre a Mauro Ciccarelli, ex bomber del San Michele in Promozione, sono arrivati tra le file rossobl\u00f9 Stefano Iannotti e Fabrizio Romondini. La stagione si conclude con un nono posto.\nLa stagione 2015-2016 inizia con profondi mutamenti sia a livello societario sia tecnico. A Federico Coculo e Alessandro Spina si uniscono nuovi imprenditori e la presidenza viene offerta a Cerusico. La panchina viene affidata all'ex Persia, campione in carica nella categoria Juniores con la Vigor Perconti. Nel mercato estivo il Pomezia mette sotto contratto l'attaccante Ciro Di Fiandra e l'ex Civitavecchia Palermo (gi\u00e0 protagonista ai tempi di mister Lanza). Da Aprilia arriva Tommaso Gamboni. I risultati per\u00f2 non sono quelli sperati: il Pomezia chiude al 13\u00ba posto, rischiando anche la retrocessione.\nNella stagione 2016-2017, grazie alla promozione dell'UniPomezia in Eccellenza, comincia una rivalita' stracittadina che continuera' anche nei prossimi anni. L'annata si chiude con un anonimo ottavo posto.\nEra Bizzaglia.\nNella stagione 2017-2018, sotto la guida del patron Alessio Bizzaglia, si fanno ingenti investimenti per la promozione. Il Pomezia Calcio conclude la stagione con un secondo posto nel girone B laziale approdando ai play-off per la Serie D. In semifinale play-off per\u00f2 si arrende ai calci di rigore alla Sinalunghese in trasferta (4 - 1).\nNella stagione 2018-2019 il Pomezia si piazza ancora una volta secondo nel girone B di Eccellenza, superando stavolta le semifinali nazionali play-off con il Sorso Calcio (vincendo in trasferta per 2-1 dopo aver perso in casa 1-0). In finale play-off perde per\u00f2 il doppio confronto con il Mestre per il numero di gol in trasferta (1-1 in casa e 0-0 in trasferta), lasciando ai veneti la promozione sul campo. La promozione in Serie D finalmente comunque arriva grazie al ripescaggio, ufficializzato dalla LND il 31 Luglio 2019.\nColori e simboli.\nColori.\nI colori del Pomezia sono il rosso e il blu.\nQuesti colori sono quelli ufficiali dello stemma cittadino e del comune: riprendono simbolicamente il rosso della terra su cui sorge la citt\u00e0 e il blu del mare sul quale si affaccia.\nSimboli ufficiali.\nStemma.\nIl simbolo del Pomezia Calcio \u00e8 la dea romana Pomona, simbolo della citt\u00e0. La dea \u00e8 presente anche sullo stemma del Pomezia.\nInno.\nL'inno del Pomezia \u00e8 stato composto nel 2006 da Massimo Moi: il brano si intitola \"Ora siamo noi\".\nNegli anni 80 fu inciso il primo inno ufficiale dell'U.S. Pomezia da Ugo Casadei dal titolo \"Forza Pomezia\".\nMascotte.\nLa mascotte ufficiale del Pomezia Calcio \u00e8 il dragone \"Pommy\".\nStrutture.\nStadio.\nIl Pomezia gioca le partite casalinghe allo stadio Comunale di Pomezia.\nL'impianto presenta le seguenti caratteristiche:\nStatistiche e record.\nPartecipazione ai campionati.\nCampionati professionistici.\nIl Pomezia Calcio finora ha disputato un solo campionato di livello professionistico, nel 2010-11:\nCampionati dilettantistici.\nA partire dall'esordio a livello provinciale in Seconda Divisione nel 1957, il Pomezia ha disputato ben 60 stagioni tra i dilettanti, di cui 10 nel massimo campionato dilettantistico:\nTifoseria.\nStoria.\nSolitamente, al termine di ogni stagione la media spettatori del Pomezia si aggira intorno alle 600-700 persone. Soprattutto nei momenti d'oro della squadra per\u00f2, come nel biennio Lanza o nella stagione tra i professionisti, il numero delle persone che hanno affollato il Comunale \u00e8 stato notevolmente superiore, creando ottime cornici specialmente nei match decisivi e in quelli di fine stagione: infatti nelle ultime stagioni diverse partite di grande caratura hanno fatto superare ampiamente quota 1000 presenti, toccando spesso anche i 1500. Addirittura, per\u00f2, a Pomezia qualcuno parla di partite, nel passato, che hanno fatto raggiungere le 2000 unit\u00e0.\nAttualmente, il Pomezia, nonostante giochi in una categoria che poco le compete, viene considerata da quasi tutti i cittadini \"la prima squadra della citt\u00e0\", e quindi ha mantenuto un buon numero di tifosi, sebbene l'affluenza di tifosi al Comunale si sia comprensibilmente abbassata.\nLa squadra rossobl\u00f9, oltre a essere molto seguita in citt\u00e0, pu\u00f2 vantare un \"club\" di tifosi a Santa Palomba.\nI primi timidi tentativi di portare a Pomezia il tifo organizzato ci furono negli anni ottanta, dove il gruppo maggiore fu la \"Brigata rossobl\u00f9\", sciolto in poco tempo. Intorno alla figura di due storici tifosi, Rudy Costanzelli e il mitico \"Sezzese\" sorse il gruppo \"Commandos\", anche questo sciolto dopo tre anni di attivit\u00e0. Negli anni 90, nonostante i buoni risultati del Pomezia e il numeroso pubblico, al Comunale di Via Varrone non si vide tifo organizzato. Nel nuovo millennio il primo vero e proprio gruppo Ultras fu la \"Base 167\", gruppo abbastanza numeroso che ag\u00ec al servizio della squadra nei primi anni 2000, dimostrando un grande attaccamento ai colori rossobl\u00f9, per questo fu molto apprezzato e rispettato dal resto della tifoseria. Purtroppo fin\u00ec per sciogliersi intorno al 2004.\nUn nuovo e sporadico tentativo di creare un gruppo ci fu nel 2009, con la squadra impegnata sia in Campionato (dove risulter\u00e0 vittoriosa) sia in Coppa Italia Dilettanti: il gruppo in questione prese il nome di \"Ultras Pomezia 09\", ma la scarsissima organizzazione e alcuni contrasti avuti con l'ambiente esterno portarono i componenti del gruppo a sciogliersi in pochi mesi. La citt\u00e0 rimase senza tifo organizzato fino al 2010 quando nasce il gruppo dei Boys 1957 che porta avanti l'attivit\u00e0 di tifo per circa quattro anni per sciogliersi definitivamente nel 2015.\nGemellaggi e rivalit\u00e0.\nLa tifoseria del Pomezia non ha gemellaggi ufficiali, nonostante in passato ci sia stata una sentita amicizia con i tifosi della Virtus Casarano. Un tempo, il gruppo Ultras Pomezia 09, era gemellato con gli Utras della Cisco Roma, la \"Bad Side\". Sciolto il gruppo pometino, finirono anche i rapporti con i tifosi della squadra romana. Dal punto di vista delle rivalit\u00e0, \u00e8 molto sentito, sportivamente parlando, il derby con i \"cugini\" dell'Aprilia, squadra che nella stagione 2010-11 ha vinto il girone G della Serie D. Altre partite molto calde sono quelle con l'Anziolavinio e con il Latina. Si tratta comunque di rivalit\u00e0 sanamente sportive, e che non hanno quasi mai confluito in episodi di violenza, a parte qualche incidente di poca importanza."}
{"id": "749545", "revid": "767487", "url": "https://it.wikipedia.org/wiki?curid=749545", "title": "Cantone di Romainville", "text": "Il Cantone di Romainville era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Romainville."}
{"id": "749546", "revid": "287204", "url": "https://it.wikipedia.org/wiki?curid=749546", "title": "Kunee", "text": ""}
{"id": "749547", "revid": "984922", "url": "https://it.wikipedia.org/wiki?curid=749547", "title": "Cantone di Rosny-sous-Bois", "text": "Il Cantone di Rosny-sous-Bois era una divisione amministrativa dell'Arrondissement di Bobigny.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Rosny-sous-Bois."}
{"id": "749549", "revid": "53481", "url": "https://it.wikipedia.org/wiki?curid=749549", "title": "Cunee", "text": ""}
{"id": "749551", "revid": "53481", "url": "https://it.wikipedia.org/wiki?curid=749551", "title": "Cun\u00e8", "text": ""}
{"id": "749552", "revid": "287204", "url": "https://it.wikipedia.org/wiki?curid=749552", "title": "Cantone di Villemomble", "text": "Il Cantone di Villemomble \u00e8 una divisione amministrativa degli arrondissement di Bobigny e di Le Raincy.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Villemomble.\nDal 2015 comprende i comuni di:"}
{"id": "749553", "revid": "53481", "url": "https://it.wikipedia.org/wiki?curid=749553", "title": "Kun\u00e8", "text": ""}
{"id": "749554", "revid": "53481", "url": "https://it.wikipedia.org/wiki?curid=749554", "title": "Cune", "text": ""}
{"id": "749556", "revid": "53481", "url": "https://it.wikipedia.org/wiki?curid=749556", "title": "Kune", "text": ""}
{"id": "749558", "revid": "1442080", "url": "https://it.wikipedia.org/wiki?curid=749558", "title": "Hacker Journal", "text": " \nHacker Journal \u00e8 la prima rivista di hacking italiana, fondata nel 2002. Inizialmente pubblicata da 4ever, \u00e8 in seguito passata a Sprea Editori, a WLF Publishing e infine, dopo essere stata chiusa tra il 2011 e il 2018, nuovamente a Sprea.\nStoria.\nDal maggio 2002 la rivista usciva in edicola di gioved\u00ec bisettimanalmente, anche se per gli ultimi numeri la frequenza di uscita era divenuta mensile.\nDal numero 189 pass\u00f2 ad una licenza Creative Commons. A partire dal numero 195, anche a seguito di alcune problematiche sorte durante operazioni di aggiornamento al sito connesse a diversi attacchi ricevuti ed il conseguente allontanamento della vecchia community (che ha creato di conseguenza il forum non ufficiale), la rivista si ripropose ai propri lettori con una nuova veste grafica ed un insieme di funzionalit\u00e0 e servizi aggiuntivi che interessavano sia il sito che la rivista stessa volti a migliorare l'interazione tra gli utenti e lo staff ed il coinvolgimento dell'intera comunit\u00e0. Il 29 aprile 2010 venne pubblicato il numero 200 della rivista, con la prima parte di un corso di programmazione in linguaggio C.\nDal numero 202, Hacker Journal divent\u00f2 mensile a causa della crisi editoriale e infine venne chiusa nel giugno 2011, eliminando anche il sito che conteneva tutti gli arretrati della rivista e il forum con migliaia di discussioni.\nA dicembre 2017 torna attivo il dominio storico hackerjournal.it e infine il 5 gennaio 2018 viene pubblicato il numero 216, disponibile in versione cartacea o digitale. La rivista viene attualmente realizzata da Sprea Editori spa.\nContenuti.\nLa composizione della vecchia rivista era in generale questa: un editoriale, notizie riguardanti l'informatica, gli articoli; l'ultima facciata (la rivista non era provvista di copertina cartonata) poteva contenere un enigma crittografico, o un quesito di natura sondaggistica accompagnato da alcune delle risposte inviate dai lettori relative al quesito precedente.\nVi erano anche rubriche dedicate alle e-mail dei lettori, approfondimenti ed era possibile mettersi in contatto con la redazione per la segnalazione di articoli, guide, interviste e quant'altro attraverso il \"Laboratorio dei lettori\" il cui concetto era un po' quello della comunit\u00e0 open source: un gruppo di sviluppatori che sono anche fruitori di un software a cui lavorano per migliorarlo di continuo. Era possibile contare quindi su un parco collaboratori pressoch\u00e9 infinito, ognuno in grado di dare il proprio contributo.\nLa rivista trattava argomenti sia per utenti \"avanzati\" che per principianti, dividendo gli articoli in tre livelli di difficolt\u00e0: per Newbie, Mid Hacking e Hard Hacking (stringhe di codice, sicurezza, modding o overclocking).\nTra le caratteristiche peculiari della rivista si annoverava la presenza, all'apice della seconda pagina di ogni numero, al di sopra dell'editoriale, della definizione della parola hacker: \"Persona che si diverte ad esplorare i dettagli dei sistemi di programmazione e come espandere le loro capacit\u00e0, a differenza di molti utenti, che preferiscono imparare solamente il minimo necessario.\""}
{"id": "749560", "revid": "729019", "url": "https://it.wikipedia.org/wiki?curid=749560", "title": "Porta di San Romano", "text": "La porta di San Romano, oggi Topkapi (Porta del cannone), \u00e8 una porta, tuttora conservata, delle mura della citt\u00e0 di Costantinopoli (oggi Istanbul), costruita nel V secolo dall'architetto Antemio per volere dell'imperatore Teodosio II.\nIl progetto e le caratteristiche difensive.\nCome le altre porte della cinta muraria (particolarmente ben conservata la porta di Belgrado) si tratta di un doppio ingresso che attraversa la duplice cinta da cui sono costituite le mura cittadine teodosiane, con un cortile interno delimitato da muri trasversali (\"peribolos\"). La porta della cinta interna era quella pi\u00f9 importante ed era fiancheggiata da due alte torri, dalle quali, grazie alla loro altezza, era possibile proteggere anche l'ingresso posto sulla cinta pi\u00f9 esterna. Le torri erano simili a quelle che si trovavano lungo l'intero percorso delle mura; la loro posizione permetteva ai difensori di proteggere l'ingresso pi\u00f9 interno dai tiri degli arcieri nemici.\nL'ingresso esterno invece era piuttosto modesto, un semplice portone ad arco appena sopraelevato rispetto al livello della cinta esterna.\nLa storia.\nLa porta sub\u00ec gravi devastazioni durante l'assedio di Costantinopoli del 1453, durante il quale croll\u00f2 una delle torri dell'ingresso pi\u00f9 interno. Fu probabilmente questo il luogo in cui mor\u00ec, nel corso dell'assedio, l'ultimo imperatore bizantino, Costantino XI, impegnandosi nella difesa di quello che era considerato il punto pi\u00f9 debole delle difese della citt\u00e0.\nMancavano inoltre molti dei merli delle mura ed erano inoltre mal conservati i muri trasversali che recingono il \"peribolos\". La porta \u00e8 stata interessata dai lavori di restauro intrapresi a partire dal 2005 dal governo turco per tutte le architetture d'epoca bizantina d'Istanbul."}
{"id": "749565", "revid": "339392", "url": "https://it.wikipedia.org/wiki?curid=749565", "title": "56 nazionalit\u00e0 della Cina", "text": ""}
{"id": "749566", "revid": "371529", "url": "https://it.wikipedia.org/wiki?curid=749566", "title": "The Spotlight Kid", "text": "The Spotlight Kid \u00e8 il sesto album di Captain Beefheart &amp; the Magic Band e venne pubblicato nel 1972. Spesso ricordato come il pi\u00f9 commerciale dei dischi di Beefheart, il prodotto \u00e8 fondato sul blues, ma introduce alcuni strumenti \"esotici\" come la marimba.\nPur non arrivando in posizioni relativamente alte come quelle dei due dischi precedenti nelle classifiche del Regno Unito, \"The Spotlight Kid\" fu il primo album di Captain Beefheart ad apparire nella Top 200 di \"Billboard\". Raggiunse, infatti, il centotrentunesimo posto, ovvero la posizione pi\u00f9 elevata mai raggiunta da un disco di Don Van Vliet negli Stati Uniti.\nAttualmente, il disco \u00e8 disponibile solo in un cofanetto contenente anche il suo successore, \"Clear Spot\". Per comprare i due album separatamente, bisogna necessariamente acquistare le versioni in vinile.\nTracce.\nTutte le canzoni scritte da Captain Beefheart"}
{"id": "749567", "revid": "247222", "url": "https://it.wikipedia.org/wiki?curid=749567", "title": "Patriziato (Svizzera)", "text": "Patriziato (in tedesco \"Patriziat\", in francese \"Bourgeoisie\") \u00e8 il termine con cui in Svizzera si identifica un ente di diritto pubblico che gestisce propriet\u00e0 collettive. Nel Cantone Ticino si contano 211 enti patriziali, su 111 comuni; i cittadini patrizi sono circa 90 000.\nStoria.\nPer tradizione gli abitanti originari di citt\u00e0 e villaggi avevano diritti sui boschi e altri terreni comuni e non volevano spartire tali diritti con i \"nuovi cittadini\". Con la Repubblica Elvetica fu trovata una soluzione di compromesso, sostanzialmente ancora perdurante: c'\u00e8 un \"comune politico\", che accoglie tutti i dimoranti. I beni comuni spettano invece agli \"attinenti locali di antica data\", detti anche patrizi, e il loro organo \u00e8 chiamato \"comune patriziale\".\nScopo.\nIl patriziato \u00e8 un ente pubblico autonomo nei limiti stabiliti dalla Costituzione e dalle leggi, proprietario di beni d'uso comune da conservare e utilizzare con spirito vicinale a favore della comunit\u00e0. Nel Canton Ticino ogni patriziato deve essere riconosciuto dal Consiglio di Stato . Il patriziato ha il compito di curare la conservazione dei beni patriziali, di garantirne l'uso pubblico e di valorizzare le tradizioni locali.\nLe basi legali.\nLe principali basi legali sulle quali si fonda l'istituzione del patriziato, nel Canton Ticino, sono :\nOrgani del patriziato.\nGli organi del patriziato, nel Canton Ticino, sono l'assemblea e l'ufficio patriziale. Essi hanno il compito di amministrare secondo le competenze conferite loro dalla legge. L'ufficio patriziale amministra il patriziato la cui elezione ha luogo ogni quattro anni, in aprile, sulla base della data fissata dal Consiglio di Stato. L'assemblea patriziale \u00e8 la riunione degli aventi diritto di voto in materia, in genere la convocazione dell'assemblea patriziale avviene annualmente, su chiamata dell'ufficio patriziale.\nI patriziati ticinesi sono riuniti nell'Alleanza Patriziale Ticinese (ALPA), un\u2019associazione di diritto privato sorta nel 1938 che raggruppa 200 Patriziati, l\u2019Associazione Patrizi Chiassesi e la Corporazione Patrizi di Mendrisio ."}
{"id": "749568", "revid": "125885432", "url": "https://it.wikipedia.org/wiki?curid=749568", "title": "Jean-Pierre Aumont", "text": "Biografia.\nFiglio di Alexandre Salomons, proprietario de \"La Maison du Blanc\", una catena di negozi che vendevano lino, e di Suzanne Cahen, suo zio paterno era il famoso attore Georges Berr. Il padre, la cui famiglia era originaria dei Paesi Bassi, era ebreo e la madre veniva da una famiglia cattolica. Aumont cominci\u00f2 a studiare teatro all'et\u00e0 di 16 anni al Conservatorio di Parigi. Esord\u00ec sul palcoscenico a 20 anni, e nel 1931 debutt\u00f2 nel cinema con il film \"Jean de la Lune\" di Jean Choux.\nCarriera ed esperienze di guerra.\nSul grande schermo colse i maggiori successi, segnalandosi negli anni trenta con \"Il lago delle vergini\" (1934) di Marc All\u00e9gret e \"Lo strano dramma del dottor Molyneux\" (1937) di Marcel Carn\u00e9. Quando la sua carriera raggiunse l'apice, scoppi\u00f2 la seconda guerra mondiale: Aumont rimase in Francia fino al 1942, quando fu costretto a sfuggire alle persecuzioni naziste. Inizialmente si stabil\u00ec nel territorio non occupato di Vichy, poi si rifugi\u00f2 negli Stati Uniti, prima a New York, poi a Hollywood.\nCominci\u00f2 a lavorare per la MGM e, dopo aver completato il film \"La croce di Lorena\" (1943) di Tay Garnett, decise di arruolarsi per combattere nella Francia Libera. Aumont fu mandato in Nord-Africa, dove partecip\u00f2 all'Operazione Torch in Tunisia, quindi si spost\u00f2 in Italia e in Francia con gli Alleati. In guerra fu ferito due volte: la prima, mentre era in missione con suo fratello; la seconda, in modo pi\u00f9 grave, quando la sua jeep esplose in un campo minato e il generale brigadiere Di\u00e9go-Charles-Joseph Brosset, comandante della prima divisione della Francia Libera, fu ucciso. Per il suo coraggio, Aumont fu decorato con la Croix de guerre 1939-1945 e gli venne conferita la Legion d'Onore.\nNegli anni cinquanta riprese a lavorare sia in Europa che a Hollywood, ma la sua interpretazione forse pi\u00f9 importante giunse a carriera avanzata, con il ruolo del divo Alexandre in \"Effetto notte\" (1973) di Fran\u00e7ois Truffaut. Nel 1975 interpret\u00f2 \"Il gatto, il topo, la paura e l'amore\" di Claude Lelouch e nel 1984 \"Il sangue degli altri\" di Claude Chabrol; del 1995 la sua apparizione in \"Jefferson in Paris\" di James Ivory.\nNel corso degli anni lavor\u00f2 spesso per il piccolo schermo, prima come \"guest star\" in diverse produzioni statunitensi, poi come interprete di serie per la televisione francese.\nAutore di diverse commedie, nel 1991 fu insignito della croce come Commandeur des Arts et des Lettres, nel 1991 ricevette il Premio C\u00e9sar alla carriera.\nVita privata.\nDurante il suo periodo hollywoodiano, Aumont spos\u00f2 l'attrice dominicana Mar\u00eda Montez. Il loro matrimonio fu molto felice, fino all'improvvisa scomparsa della Montez il 7 settembre 1951, avvenuta nella loro villa a Suresnes, in Francia. Ebbero una figlia, Tina (1946-2006) divenuta a sua volta attrice, che nel 1963 spos\u00f2 l'attore Christian Marquand. Nel 1956 Aumont si rispos\u00f2 con l'attrice italiana Marisa Pavan, dalla quale ebbe altri due figli, Jean-Claude (1957) e Patrick (1960). Anche questo secondo matrimonio fu molto felice: i due infatti rimasero insieme fino alla morte dell'attore.\nAumont mor\u00ec nel 2001 di infarto, all'et\u00e0 di 90 anni. \u00c8 sepolto nel cimitero parigino di P\u00e8re-Lachaise."}
{"id": "749572", "revid": "36426", "url": "https://it.wikipedia.org/wiki?curid=749572", "title": "Alessio Baldovinetti", "text": ""}
{"id": "749577", "revid": "36426", "url": "https://it.wikipedia.org/wiki?curid=749577", "title": "Ciampolo di Navarra", "text": ""}
{"id": "749579", "revid": "1711941", "url": "https://it.wikipedia.org/wiki?curid=749579", "title": "E\u00f6l", "text": ""}
{"id": "749580", "revid": "371529", "url": "https://it.wikipedia.org/wiki?curid=749580", "title": "Clear Spot", "text": "Clear Spot \u00e8 il settimo album di Captain Beefheart &amp; the Magic Band, pubblicato nel 1972. Sebbene in questo periodo della sua carriera, ovvero quello centrale, i dischi di Beefheart sono ricordati per essere pi\u00f9 commerciali, \"Clear Spot\" non scal\u00f2 le classifiche, raggiungendo solo il centonovantunesimo posto nella Top 200 di \"Billboard\".\nLa versione CD \u00e8 disponibile solo in un cofanetto che contiene anche il suo predecessore, \"The Spotlight Kid\".\nNel marzo del 2005 \"Q\" magazine mise \"Big Eyed Beans from Venus\" al cinquantatreesimo posto nella lista delle migliori Guitar Tracks.\nNel 1998, la canzone \"Her Eyes Are a Blue Million Miles\" contenuta nell'album, \u00e8 apparsa nella colonna sonora del film dei fratelli Coen \"Il grande Lebowski\".\nTracce.\nTutte le canzoni scritte da Captain Beefheart"}
{"id": "749585", "revid": "1305772", "url": "https://it.wikipedia.org/wiki?curid=749585", "title": "Robert Angot", "text": "Robert Angot era avvocato al \"Pr\u00e9sidial\" di Caen. Ben presto diventato orfano, benefici\u00f2 della protezione di Nicolas de Malfil\u00e2tre, maestro ordinario dei conti in Normandia. Fu un accanito litigante che si spinse fino al punto da mettere alcune querele in versi. Appartiene alla tradizione della satira normanda, sulla falsariga di Vauquelin, Du Lorens, Courval-Sonnet e Auvray.\nCome poeta, cominci\u00f2 a cantare i suoi amori prima di dare sfogo al suo estro satirico che non aveva niente da invidiare a quello di Vauquelin de La Fresnaye. Scrisse, tra le altre cose, un'epistola per biasimare Malherbe di aver lasciato la sua citt\u00e0 natale."}
{"id": "749586", "revid": "767487", "url": "https://it.wikipedia.org/wiki?curid=749586", "title": "Dan Ar Braz", "text": "La sua carriera ha inizio verso la fine degli anni sessanta collaborando prima con Alan Stivell e poi intraprendendo la carriera solista. Agli inizi degli anni novanta fonda l'H\u00e9ritage des Celtes con il quale parteciper\u00e0 all'Eurovision Song Contest 1996 rappresentando la Francia con una canzone in bretone, \"Diwanit bugale\".\nNel panorama della musica celtica, e bretone in particolare, la sua esperienza \u00e8 una di quelle, assai innovative, che maggiormente si caratterizzano per influenze rock accostate ad una forte base tradizionale."}
{"id": "749590", "revid": "10728", "url": "https://it.wikipedia.org/wiki?curid=749590", "title": "Robert Angot de l'\u00c9peronni\u00e8re", "text": ""}
{"id": "749591", "revid": "6096479", "url": "https://it.wikipedia.org/wiki?curid=749591", "title": "Ulani", "text": ""}
{"id": "749600", "revid": "1904508", "url": "https://it.wikipedia.org/wiki?curid=749600", "title": "Maria Beatrice di Savoia (1792-1840)", "text": "Biografia.\nInfanzia.\nI suoi nonni paterni erano il re di Sardegna Vittorio Amedeo III e la regina Maria Antonietta di Borbone-Spagna; quelli materni l'arciduca Ferdinando d'Asburgo-Este e la principessa Maria Beatrice d'Este, erede del Ducato di Modena e Reggio. Ferdinando era il quattordicesimo figlio e terzo maschio di Francesco I, imperatore del Sacro Romano Impero e Maria Teresa d'Austria. Maria Beatrice era la figlia maggiore del duca Ercole III d'Este e Maria Teresa Cybo-Malaspina, duchessa di Massa.\nMatrimonio.\nIl 20 giugno 1812 Maria Beatrice spos\u00f2 lo zio materno Francesco, arciduca d'Asburgo-Este; la coppia aveva ottenuto una doppia dispensa papale per il matrimonio da Pio VII.\nMaria Beatrice acconsent\u00ec piangendo al matrimonio con lo zio, come ricorda il diario della sua \"camerista\", Monica Borron. Il matrimonio era stato pianificato in accordo con le mire dinastiche del marito, secondo cui i Savoia non seguivano la legge salica e perci\u00f2 Maria Beatrice poteva aspirare al trono di Sardegna. Le nozze furono celebrate nella cattedrale di Cagliari, citt\u00e0 in cui la famiglia reale si era trasferita dopo la perdita dei territori continentali del Regno di Sardegna, occupati da Napoleone. Numerose notizie sulla vita quotidiana dei due sposi si possono leggere nel diario di Francesco, inedito ma consultabile nell'Archivio di Stato di Modena: si legge, per esempio, che la coppia non fece nessun viaggio di nozze per mesi, per star vicina alla regina, in attesa all'epoca della sua ultima figlia, Maria Cristina, la futura \"Reginella Santa\" delle Due Sicilie, e che Francesco, dal matrimonio in poi, non pass\u00f2 mai molti giorni lontano dalla giovane moglie, con cui andava a teatro, ai balli cittadini, ed a cui impartiva frequenti lezioni di equitazione. Talvolta, nel suo diario, scrive di aver passeggiato con Beatrice sui bastioni di Cagliari, concludendo con frasi come: \"La sera fu bellissima\".\nNel luglio 1813 Beatrice e Francesco, accompagnati da un piccolo seguito, lasciarono per sempre la Sardegna, per andare a risiedere temporaneamente in Austria, sino alla partenza di Napoleone per l'isola d'Elba. Il marito sarebbe divenuto il 14 giugno 1814 Francesco IV, duca di Modena, Reggio e Mirandola.\nMorte.\nMaria Beatrice mor\u00ec, per insufficienza cardiaca, il 15 settembre 1840 al castello del Catajo di Battaglia Terme (Padova).\nDiritti dinastici sul trono inglese.\nCome primogenita di Vittorio Emanuele I e quindi nipote di Carlo Emanuele IV, morto senza discendenza, Maria Beatrice aveva ereditato i diritti lasciati allo zio dal cardinale di York Enrico Benedetto Stuart, ultimo degli Stuart cattolici, e quindi formalmente era la legittima Sovrana di Scozia e Inghilterra per i cattolici britannici. I suddetti diritti furono poi trasmessi a suo figlio, l'arciduca Francesco V d'Asburgo-Este, ultimo duca regnante del Ducato di Modena e Reggio, il quale li trasmise poi ai suoi discendenti.\nDiscendenza.\nFrancesco e Maria Beatrice ebbero quattro figli:\nNote.\n1. Rita LADOGANA,Giuseppe Verani artista alla Corte sabauda in Sardegna, Nuoro, Ilisso edizioni, 2015, p. 45 e 66.\n2. Archivio di Stato di Modena, Archivio Austro-Estense di Vienna, Parte V (Francesco IV), busta VI, fascicolo VI, \"Diarii, ovvero Descrizioni di viaggi negli anni 1810, 1811, 1812, 1813\"."}
{"id": "749605", "revid": "33224", "url": "https://it.wikipedia.org/wiki?curid=749605", "title": "Shift register", "text": ""}
{"id": "749606", "revid": "124130435", "url": "https://it.wikipedia.org/wiki?curid=749606", "title": "Stazione di Milano Domodossola", "text": "La stazione di Milano Nord Domodossola \u00e8 una fermata ferroviaria di Milano, posta sul tronco comune alle linee Milano-Asso e Milano-Saronno (Cadorna-Bovisa). L'impianto \u00e8 ubicato in via Domodossola, tra corso Sempione e l'area interessata dal progetto CityLife.\nStoria.\nLa stazione, denominazione ufficiale Milano Nord Domodossola, venne inaugurata il 15 maggio 2003 con la denominazione di \"Milano Nord Domodossola-Fiera\" ed entr\u00f2 in servizio il 18 maggio 2003. Fu realizzata nell'ambito dei lavori di quadruplicamento della tratta ferroviaria Milano Cadorna-Milano Bovisa, per avvicinare le linee del Gruppo FNM alla Fiera di Milano, sostituendo la storica stazione della Bullona, collocata poche centinaia di metri pi\u00f9 a nord, della quale \u00e8 stato mantenuto l'edificio originario.\nIn seguito alla chiusura e demolizione degli adiacenti padiglioni della Fiera di Milano, la stazione ha ricevuto l'attuale denominazione.\nDal 29 aprile 2015, con l'apertura dell'omonima fermata della linea M5, costituisce interscambio con la metropolitana di Milano.\nStrutture ed impianti.\nSi tratta di una fermata sotterranea a quattro binari passanti, serviti da due banchine laterali e da una banchina centrale a isola. I binari 1 e 3 sono per i treni in direzione Milano Bovisa, mentre i treni diretti a Milano Cadorna impiegano i binari 2 e 4.\nIl fabbricato viaggiatori \u00e8 situato in superficie, al di sopra del piano binari. Gli accessi sono collocati in via Domodossola e nella parallela via Filelfo.\nL'impianto \u00e8 dotato di ascensori e percorsi sensoriali per non vedenti.\nLa stazione \u00e8 collegata all'omonima stazione della metropolitana mediante un percorso all'aperto protetto da una tettoia in vetro.\nMovimento.\nLa stazione \u00e8 servita dalle linee S3 e S4 del servizio ferroviario suburbano di Milano, e dai treni regionali in servizio sulle relazioni Milano Cadorna-Saronno-Novara, Milano Cadorna-Saronno-Varese-Laveno, Milano Cadorna-Saronno-Como e Milano Cadorna-Asso. I treni regio-express e regionali provenienti e diretti a Saronno, Novara, Varese, Laveno o Como fermano sui binari 1 e 2, mentre i treni suburbani S3 e S4 e i treni regionali diretti a Erba ed Asso utilizzano i binari 3 e 4.\nInterscambi.\nNelle immediate vicinanze della stazione effettuano fermata alcune linee urbane, tranviarie ed automobilistiche, gestite da ATM."}
{"id": "749607", "revid": "1566286", "url": "https://it.wikipedia.org/wiki?curid=749607", "title": "Claude Autant-Lara", "text": "Biografia.\nFiglio di un architetto, \u00c8douard Autant, e di un'attrice teatrale, Louise Lara, esord\u00ec nel 1923, dopo anni passati a lavorare come assistente per il regista Ren\u00e9 Clair. Nel 1961 la questura di Roma proib\u00ec la proiezione del suo film \"Non uccidere\", perch\u00e9 ritenuto capace di istigare all'obiezione di coscienza (all'epoca reato in Italia).\nIl 18 giugno 1989 fu eletto al Parlamento Europeo come membro del Fronte Nazionale. In quanto deputato pi\u00f9 anziano anagraficamente fu chiamato a presiedere la seduta inaugurale. In quell'occasione, tenne anche un lungo discorso di apertura di stampo sciovinista ed in chiave fortemente antiamericana, tanto che numerosi eurodeputati lasciarono per protesta l'aula.\nIn conseguenza di alcune sue affermazioni alla stampa (dove si scagliava anche contro Simone Veil), fu incriminato su iniziativa del ministro della giustizia Pierre Arpaillange per insulti razzisti, diffamazione ed incitamento all'odio razziale. In altre circostanze aveva descritto le camere a gas naziste come \u00abuna sfilza di bugie\u00bb. Il successivo scandalo port\u00f2 alla rassegnazione delle dimissioni da eurodeputato. Fu anche espulso dall'Acad\u00e9mie des beaux-arts, di cui era vice presidente."}
{"id": "749608", "revid": "112382322", "url": "https://it.wikipedia.org/wiki?curid=749608", "title": "Malacoda", "text": "Malacoda \u00e8 un diavolo inventato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nMalacoda \u00e8 il capo di questi diavoli (essi stesso lo indicano come tale in coro), ed ha un linguaggio piuttosto forbito rispetto agli altri pi\u00f9 sguaiati e giullareschi. Il suo aspetto fisico non \u00e8 descritto da alcun aggettivo. Solo dal nome possiamo desumere almeno che in tutta probabilit\u00e0 egli \"avesse\" una coda.\nDa un punto di vista pi\u00f9 allegorico Malacoda rappresenta come la Ragione (Virgilio) possa venire tratta in inganno dalla frode pi\u00f9 bassa e inutile, perch\u00e9 inconcepibile nella logica pi\u00f9 razionale: \u00e8 infatti proprio Virgilio che rassicura Dante sul fatto che dei diavoli si deve fidare, venendo a suo modo beffato.\nLa trama dell'episodio.\nQuando Virgilio viene assalito dai diavoli nascosti sotto il ponte della bolgia dei barattieri (scena in verit\u00e0 molto farsesca, perch\u00e9 egli sa gi\u00e0 dove essi sono nascosti), egli li blocca chiedendo di parlare con il loro capo, che essi indicano in Malacoda.\nMalacoda, il cui nome \u00e8 creato unendo la parole \"male\" con un suo attributo, cio\u00e8 la coda (similmente alle parole Malebolge o Malebranche), si dimostra molto attento alla spiegazione di Virgilio di come la sua missione sia voluta dalla volont\u00e0 divina. Addirittura gli cade l'uncino di mano dallo stupore, un gesto teatrale che ben si addice al tono del canto.\nInoltre egli, con un fare da buon padrone di casa (particolarmente ridicolo in un mostro del genere) si mette a dare informazioni ai due pellegrini su come raggiungere il prossimo ponte per passare alla prossima bolgia, che quello in quel luogo \u00e8 crollato un giorno, cinque ore e mille duecento sessanta sei anni fa (cio\u00e8 alla morte di Cristo, con un'esattissima espressione temporale che fa collocare l'orario alle sette del sabato santo dell'anno 1300): non si pu\u00f2 negare che tanta precisione suoni piuttosto bislacca, come se il diavolo non stesse aspettando altro che pronunciarla.\nDopo aver bloccato Scarmiglione (che voleva tirare il suo uncino sul \"groppone\" di Dante) con un gridaccio, affida ai due poeti una scorta non richiesta di dieci diavoli, chiamandoli per nome uno per uno.\nMalacoda parla dando ordini con una solennit\u00e0 che lo fa assomigliare alla parodia di un comandante militare e usa un linguaggio piuttosto \"colto\", distinguendosi dagli altri diavoli ordinari ben pi\u00f9 \"plebei\": per esempio dice \"Che li approda?\" (\"a che pro?\"), dando del \"lei\" a Virgilio, oppure usa un arcaismo come \"pane\", da \"panie\", per indicare la \"pegola\", la pece.\nLe vere intenzioni del diavolo per\u00f2 si scopriranno solo alla fine del canto XXIII: per ora il timore di Dante, che vorrebbe andare da solo, \u00e8 solo sospetto, per via delle occhiate di intesa che i diavoli si scambiano tra loro, digrignando i denti minacciosi; infatti in realt\u00e0 il ponte non esiste (e i diavoli lo sanno bene), quindi il loro intento \u00e8 quello di imbrogliare i due viandanti a tempo debito.\nQuando la truppa parte Malacoda scompare di scena.\nNella cultura di massa.\nNella canzone Claver Gold cita anche Malacoda dicendo:\"noi siamo scesi sinceri scortati da Malacoda\"."}
{"id": "749609", "revid": "767487", "url": "https://it.wikipedia.org/wiki?curid=749609", "title": "Eimear Quinn", "text": "Biografia.\nDebutta vincendo l'Eurovision Song Contest 1996 con una canzone scritta da Brendan Graham, \"The Voice\", inclusa poi nell'album \"Winter, Fire and Snow\".\nNel 2001 incide \"Through the Lens of a Tear\", seguito nel 2006 da \"Gatherings\"."}
{"id": "749610", "revid": "404338", "url": "https://it.wikipedia.org/wiki?curid=749610", "title": "Milano Domodossola Fiera", "text": ""}
{"id": "749611", "revid": "404338", "url": "https://it.wikipedia.org/wiki?curid=749611", "title": "Stazione di Milano Domodossola Fiera", "text": ""}
{"id": "749612", "revid": "1776051", "url": "https://it.wikipedia.org/wiki?curid=749612", "title": "Thomas Youngblood", "text": "Egli \u00e8 uno dei membri fondatori della band power metal Kamelot.\nBiografia.\nYoungblood cominci\u00f2 a suonare la chitarra all'et\u00e0 di 17 anni; nel 1991 fonda i Kamelot, insieme al batterista Richard Warner. Dopo che quest'ultimo ha lasciato la band nel 1997, Youngblood \u00e8 diventato uno dei leader carismatici dei Kamelot e uno dei maggiori autori delle canzoni della band, insieme al cantante Roy Khan."}
{"id": "749613", "revid": "115449", "url": "https://it.wikipedia.org/wiki?curid=749613", "title": "Ugo di Arles", "text": ""}
{"id": "749614", "revid": "767487", "url": "https://it.wikipedia.org/wiki?curid=749614", "title": "Brian Kennedy (cantante)", "text": "Uno dei suoi pi\u00f9 grandi successi \u00e8 la canzone \"You Raise Me Up\" eseguita assieme ai Secret Garden.\nNel 2006 ha rappresentato il suo paese all'Eurofestival con \"Every Song Is A Cry For Love\"."}
{"id": "749625", "revid": "104458", "url": "https://it.wikipedia.org/wiki?curid=749625", "title": "Ludovico III del Sacro Romano Impero", "text": ""}
{"id": "749628", "revid": "767487", "url": "https://it.wikipedia.org/wiki?curid=749628", "title": "Bubalus", "text": "Bubalus \u00e8 un genere di Bovini nativo dell'Asia, comprendente cinque specie viventi, raggruppate in due sottogeneri:\nAlcuni zoologi dividono la specie \"Bubalus bubalis\" in due specie."}
{"id": "749629", "revid": "375960", "url": "https://it.wikipedia.org/wiki?curid=749629", "title": "Yanjing", "text": ""}
{"id": "749631", "revid": "1543377", "url": "https://it.wikipedia.org/wiki?curid=749631", "title": "Khanbaliq", "text": "Khanbaliq (Cambalu in italiano arcaico) o Dadu (cinese: ) era la capitale della dinastia Yuan, costruita per ordine del fondatore della dinastia, Kublai Khan, sul sito da cui svilupp\u00f2, sotto la successiva dinastia Ming, l'odierna Pechino, capitale della Cina. La neo-costruita capitale volle anche ergersi, nel disegno di Kublai, a principale centro di potere dell'Impero mongolo su cui rivendicava il predominio in qualit\u00e0 di Khagan, seppur l'unit\u00e0 degli antichi domini dell'Orda si fosse frammentata in diversi khanati alla morte di M\u00f6ngke Khan.&lt;br&gt;\nDa Khanbaliq l'istituto burocratico del Segretariato (cinese: ) ha amministrato direttamente, per conto del Gran Khan, la c.d. \"Regione Centrale\" (\u8179\u88cf) dell'Impero Yuan (comprendente l'attuale Pechino, Hebei, Shandong, Shanxi e parti del Henan e della Mongolia Interna) e dettato politiche per le altre province. \nKhanbaliq/Dadu occup\u00f2 quello che oggi \u00e8 il centro storico di Pechino e la nomenclatura di alcune delle sue porte perdura oggi nei nomi delle stazioni delle linee n. 10 e 13 della metropolitana cittadina. \nEtimologia.\nIl nome \"Khanbaliq\" deriva dalle parole mongola e uigura \"khan\" e \"balik\" (\"citt\u00e0\"/\"insediamento permanente\") e significano quindi \"Citt\u00e0 del Khan\". In realt\u00e0 era in uso tra i turchi orientali e i mongoli prima della caduta di Zhongdu, in riferimento agli imperatori Jin. \u00c8 tradizionalmente scritto come \"Cambaluc\" o \"Kanbalu\" in lingua inglese in accordo alla traduzione fonetica fattane da Rustichello nel redigere \"Il Milione\" di Marco Polo: \"Cambalu\", utilizzata in lingua italiana arcaica. \nIl nome \"Dadu\", romanizzato come \"Ta-Tu\", \u00e8 la trascrizione pinyin del nome cinese , che significa \"Grande Capitale\". I mongoli chiamarono anche la citt\u00e0 \"Daidu\" che era una traslitterazione diretta dal nome assegnato dai cinesi. Nel cinese moderno, viene chiamato \"Yuan Dadu\" per distinguerlo da altre citt\u00e0 che hanno portato nomi simili.\nStoria.\nZhongdu, la \"Capitale Centrale\" della Dinastia J\u012bn di etnia Jurchen (gi\u00e0 Nanchino, \"Capitale Meridionale\" della Dinastia Liao di etnia Kitai), si trovava in un sito vicino all'attuale distretto di Xicheng (Pechino). Fu distrutta da Genghis Khan nel 1215 quando la corte Jin si spost\u00f2 a sud verso la pi\u00f9 difendibile capitale di Kaifeng. \nNel 1264, Kublai Khan visit\u00f2 il Palazzo Daning sull'Isola di Giada del Lago Taiye (attuale Parco Beihai di Pechino) e rimase cos\u00ec incantato dal sito da ordinare che la sua capitale fosse costruita attorno a quel giardino. L'architetto capo e pianificatore della capitale fu Liu Bingzhong che fu anche supervisore della sua costruzione. Furono coinvolti anche il suo allievo Guo Shoujing e il musulmano Ikhtiyar al-Din. La costruzione delle mura della citt\u00e0 inizi\u00f2 nello stesso anno, mentre il Palazzo Imperiale fu costruita dal 1274 in poi. Un anno dopo la fondazione della dinastia Yuan del 1271, Kublai Khan proclam\u00f2 la citt\u00e0 la sua capitale con il nome di \"Dadu\" sebbene la costruzione non sarebbe stata completata prima del 1293. Il precedente sito imperiale mongolo di Shangdu divenne la \"Capitale Estiva\". \nLa Stamperia Imperiale ( ), fondata nel 1260 per produrre le banconote tipo \"jiaochao\" degli Yuan e testimoniata da Marco Polo, si trovava probabilmente vicino a Yanjing gi\u00e0 prima della fondazione della nuova capitale. \nCome parte della politica di tolleranza religiosa dei Grandi Khan, Khanbaliq accoglieva vari culti. Fu persino sede dell'Arcidiocesi cattolica romana di Khanbaliq dal 1307 fino alla sua soppressione del 1357 (l'arcidiocesi venne rifondata a Pechino nel 1609). \nL'imperatore Hongwu della dinastia Ming invi\u00f2 un esercito a Khanbaliq nel 1368. L'ultimo imperatore Yuan fugg\u00ec a nord verso Xanadu mentre i Ming radevano al suolo i palazzi della sua capitale. L'ex-capitale fu ribattezzata \"Beiping\" (it. \"Nord Pacificato\") e la Prefettura di Shuntian fu stabilita nell'area intorno alla citt\u00e0. \nAll'imperatore Hongwu successe il giovane nipote Jianwen rapidamente detronizzato dallo zio Yongle che, in quanto Principe di Yan aveva Shuntian quale base di potere e decise pertanto di spostare da Nanchino alle rovine della settentrionale Beiping la capitale imperiale. Yongle accorci\u00f2 i confini settentrionali della citt\u00e0 mongola e aggiunse un nuovo distretto meridionale separato da mura. Dopo l'estensione meridionale del Lago Taiye (l'attuale Nanhai), l'innalzamento della collina di Wansui sulle rovine mongole e il completamento della Citt\u00e0 Proibita a sud, dichiar\u00f2 la citt\u00e0 la sua \"Capitale del Nord\" (\"Beijing)\".\nKhanbaliq oggi.\nLe rovine delle mura dell'Era Yuan di Khanbaliq sono ancora esistenti e sono conosciute come \"Tucheng\" (it. \"Muro di terra\") e preservate nel \"Parco Tucheng\" insieme ad alcune statue moderne.\nDescrizione.\nLa ricerca storico-archeologica ha confermato molti degli elementi caratteristici di Khanbaliq e del Palazzo Imperiale Yuan descritti nel \"Milione\" di Marco Polo che avrebbe visitato la citt\u00e0 (allora ancora in costruzione) tra il 1274 e il 1292.\nLa citt\u00e0.\nLa planimetria di Dadu segu\u00ec diverse regole del classico confuciano \"I Riti di Zhou\": \"nove assi verticali, nove assi orizzontali\", \"palazzi nella parte anteriore, mercati nella parte posteriore\", \"culto ancestrale a sinistra, culto divino a destra\". Era di ampia scala, rigorosa nella pianificazione e nell'esecuzione e completa nelle attrezzature. \nLa cinta muraria era realizzata in terra battuta irrobustita da pietre (solo al tempo dei Ming Pechino ebbe mura di mattoni) e, nella parte settentrionale, superava l'estensione della futura \"Citt\u00e0 Interna\" dei Ming di circa 5 \"l\u01d0\", mentre le mura meridionali si trovavano circa 1,5 \"li\" pi\u00f9 a nord delle mura meridionali dei Ming. L'area complessiva dell citt\u00e0 era di circa 50 \"li\", certamente meno di quanto desumibile dal \"Milione\" ma nemmeno di troppo.\nLa citt\u00e0 aveva 11 porte: i lati est, sud e ovest del perimetro murato avevano tre porte ognuno, mentre il lato nord aveva solo due porte. Le porte orientali, da nord a sud, erano: Guangximen (), Chongrenmen () e Qihuamen (). Le porte occidentali erano, da nord a sud: Suqingmen (), Heyimen () e Pingzemen (). Le porte meridionali erano, da ovest a est: Shunchengmen (), Lizhengmen () e Wenmingmen (). Le due porte settentrionali erano invece Jiandemen () a ovest e Anzhenmen () ad est.\nLa Torre del Tamburo, allora nota come \"Torre dell'Amministrazione Ordinata\" (\"Qizhenglou\"), fu edificata nel centro di Dadu nel 1272. Ricostruita dai Ming nel XV secolo in uno stile rassomigliante a quello originario, costituisce con buon probabilit\u00e0 il riferimento pi\u00f9 attendibile per ricostruire la foggia architettonica delle fortificazioni della capitale Yuan (soprattutto le porte-torri tanto massicce da essere state definite \"palazzi\" da Polo): strutture possenti, certo prive dell'eleganza estetica degli edifici Ming ma non per questo meno impressionanti.\nNon \u00e8 invece ad oggi chiaro ove si trovasse, in citt\u00e0, la sede del Segretariato (cinese: ), organo burocratico tradizionalmente deputato all'elaborazione delle politiche (v. sistema di governo cinese dei c.d. \"Tre dipartimenti e sei ministeri\") che assurse sotto gli Yuan ad unico organo amministrativo imperiale. Marco Polo ne parla come di un \"\"palagio dentro a Canbalu; e \u00e8 molto bello e grande\" ospitante i \"12 baroni\" [segretari] \"che sono sopra tutte le cose del Grande Kane\"\".\nIl palazzo imperiale degli Yuan.\nIn accordo alla volont\u00e0 di Kublai, il suo palazzo sorse in prossimit\u00e0 del lago artificiale fatto scavare da Zhangzong (c.d. \"Lago Taiye\") la cui intera superficie venne circondata dalle mura della cittadella mongola e che gioc\u00f2 poi un ruolo fondamentale nell'approvvigionamento idrico della neonata capitale.&lt;br&gt;\nI testi mongoli chiamano la cittadella degli Yuan \"Huang Ch'eng\" (\"Citt\u00e0 Gialla\") o \"Kung Ch'eng\" (\"Citt\u00e0-Palazzo\"). La planimetria doveva essere rettangolare, pi\u00f9 che quadrata, praticamente sovrapponibile a quella dell'attuale \"Citt\u00e0 imperiale\" dei Ming, con torrioni angolari e porte-torri. Il palazzo reale vero e proprio, delimitato da una seconda cinta muraria, era chiamato dai mongoli \"Ta Nei\" (\"Grande Interno\"). La presenza, nei giardini compresi tra la cinta esterna della cittadella ed il palazzo vero e proprio, di \u02deselvaggina, non stupisce ed anzi richiama un \"modus operandi\" comune tra gli autocrati turco-mongoli: la medesima cosa si osserva anche nel Palazzo di Topkapi fatto costruire nella seconda met\u00e0 del Quattrocento dai sultani ottomani nella neoconquistata Costantinopoli.\nLascito culturale.\nNonostante la cattura della citt\u00e0 da parte dei Ming e l'apposizione del nuovo nome, Pechino continu\u00f2 ad essere chiamata \"Daidu\" dai mongoli della dinastia Yuan settentrionale di base in Mongolia. Il lamento dell'ultimo imperatore Yuan, Toghon Tem\u00fcr, riguardo alla perdita di Khanbaliq e Shangdu, \u00e8 registrato in molte cronache storiche mongole come l\u2019\"Altan Tobchi\" e l\u2019\"Asarayci Neretu-yin Teuke\". \n\"Khanbaliq\" \u00e8 rimasto il nome standard di Pechino in persiano e nelle lingue turche dell'Asia centrale e del Medio Oriente per molto tempo. Era, ad esempio, il nome usato nelle versioni persiana e turca del racconto di Ghiy\u0101th al-d\u012bn Naqq\u0101sh della missione degli inviati dello Shah Rukh nella capitale Ming (1419-22). Il racconto \u00e8 rimasto uno dei resoconti pi\u00f9 dettagliati e letti della Cina in queste lingue per secoli. \nQuando i viaggiatori europei raggiunsero la Cina via mare attraverso Malacca e le Filippine nel XVI secolo, inizialmente non erano consapevoli che la Cina era il \"Catai\" di cui avevano letto da Marco Polo n\u00e9 che \"Cambalu\" era la citt\u00e0 noto ai cinesi del sud come \"Pekin\". Fu solo durante la prima visita del gesuita Matteo Ricci a Pechino nel 1598 che incontr\u00f2 visitatori dell'Asia centrale (spec. \"arabi, turchi o maomettani\") che confermarono che la citt\u00e0 in cui si trovavano era \"Cambalu\"; la pubblicazione delle sue riviste da parte del suo aiutante annunci\u00f2 in Europa che il \"Catai\" era la Cina e \"Cambalu\" era Pechino. Il diario spieg\u00f2 poi fantasiosamente che il nome era \"in parte cinese e in parte di origine tartara \", da \" tartaro \" \"cam\" (\"grande\"), cinese \"ba\" (\"nord\") e cinese \"Lu\" (usato per nomadi nella letteratura cinese). Molte mappe europee continuarono a riportare i nomi \"Catai\" e \"Cambalu\" nel nord-est del territorio cinese per gran parte del XVII secolo."}
{"id": "749632", "revid": "640389", "url": "https://it.wikipedia.org/wiki?curid=749632", "title": "Pe\u0107", "text": "Pe\u0107 ( o \"Peja\"; ; ) \u00e8 una citt\u00e0 del Kosovo occidentale. Nel 2011 la citt\u00e0 aveva una popolazione di abitanti, mentre l'intera municipalit\u00e0 aveva una popolazione di abitanti. \nIn epoca medioevale, nel 1346, fu sede del Patriarcato della Chiesa ortodossa serba. Secoli dopo, nel 1899 vi fu fondata dalla popolazione locale albanese la \"Lega di Peja\". Il monastero patriarcale di Pe\u0107 \u00e8 patrimonio dell'umanit\u00e0 dell'UNESCO, incluso nei Monumenti medievali in Kosovo.\nGeografia fisica.\nPe\u0107 sorge nell'estremit\u00e0 nord-occidentale della piana di Metochia, ad est del gruppo montuoso delle Prokletije e della gola di Rugova. La citt\u00e0 \u00e8 attraversata da ovest verso est dal torrente Bistrica, affluente di destra del Drin Bianco. \u00c8 situata ad 85 km ad ovest di Pristina e a 250 km a nord di Tirana.\nEtimologia.\nIn serbo \"pe\u0107\" significa letteralmente \"forno\". Nei documenti della Repubblica di Ragusa la citt\u00e0 viene talvolta menzionata come \"Forno\". Durante la dominazione ottomana la citt\u00e0 era conosciuta come \"\u0130pek\" (\u0627\u064a\u067e\u0643). Altre denominazioni storiche sono in latino \"Pescium\" e in greco \"Episkion\" (\u0395\u03c0\u03b9\u03c3\u03ba\u03b9\u03bf\u03bd).\nStoria.\nTra il 1180 ed il 1190 il principe Stefano Nemanja liber\u00f2 l'area di Pe\u0107 dalla presenza bizantina, dando il via cos\u00ec al dominio serbo sulla regione. Suo figlio Stefano Nemanji\u0107 cedette la citt\u00e0 e il contado al monastero di \u017di\u010da nel 1220. Pe\u0107 pass\u00f2 cos\u00ec sotto il diretto controllo degli arcivescovi serbi, che costruirono le loro residenze e le loro chiese. Nel 1346 il re serbo Stefan Dusan fece di Pe\u0107 il centro della chiesa ortodossa serba.\nPe\u0107 fu conquistata dagli Ottomani nel 1455 e ribattezzata \"\u0130pek\". Nel 1513 divenne capoluogo del sangiaccato omonimo a sua volta suddiviso in quattro \"kaza\". Nel corso dei quattro secoli di dominazione ottomana affluirono nella citt\u00e0 numerosi immigrati turchi che le conferirono un aspetto tipicamente levantino. \nNel 1899, su iniziativa di Haxhi Zeka, fu costituita la Lega di Peja, un'organizzazione ispirata all'esperienza della Lega di Prizren di vent'anni prima, il cui obbiettivo era l'istituzione di un \"vilayet\" albanese all'interno dell'Impero ottomano. Durante la prima guerra balcanica i Montenegrini conquistarono la citt\u00e0 il 28 ottobre 1912. Al termine del conflitto e con la ratifica del trattato di Bucarest, Ipek venne annessa al Regno del Montenegro nonostante le aspirazioni degli Albanesi. \nNel corso della prima guerra mondiale fu occupata dall'esercito austroungarico l'8 gennaio 1916, mentre il 17 ottobre 1918 vi entrarono i Serbi. Cessate le ostilit\u00e0 Pe\u0107 venne annessa al neo costituito Regno dei Serbi, Croati e Sloveni e inclusa nella Banovina della Zeta. \nNel corso della seconda guerra mondiale Pe\u0107 venne occupata dal Regio esercito e annessa all'Albania occupata. Con la nascita della Jugoslavia, la citt\u00e0 venne annessa alla Provincia Socialista Autonoma del Kosovo della Repubblica Socialista di Serbia. Le tensione tra la maggioranza albanese e la minoranza serba, mai sopite nel corso degli anni, esplosero drammaticamente durante la guerra del Kosovo nel 1999. Altri gravi incidenti scoppiarono nel 2004.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nAlagina Reka, Babi\u0107e, Barane, Belo Polje, Blagaje, Boge, Bre\u017eanik, Brestovik, Broli\u0107, Bu\u010dane, Velika Jablanica, Veliki \u0160tupelj, Vitomirica, Vragovac, Vranovac, Glavi\u010dica, Glo\u0111ane, Gora\u017edevac, Grabovac, Dobri Do, Drelje, Dubovo, Dubo\u010dak, Duganjive, Zagrmlje, Zaha\u0107, Zlopek, Jablanica, Jo\u0161anica, Klin\u010dina, Kosuri\u0107, Kotradi\u0107, Ko\u0161utane, Krstovac, Kru\u0161evac, Ku\u0107i\u0161te, Labljane, Laz Belopa\u0107, Lipa, Lo\u0111a, Lo\u017eane, Luga\u0111ija, Ljevo\u0161a, Lje\u0161ane, Ljubeni\u0107, Ljutoglava, Mala Jablanica, Mali \u0160tupelj, Maljevi\u0107e, Milanovac, Nabr\u0111e, Naklo, Nepolje, Novi Rau\u0161i\u0107, Novo Selo, Ozrim, Osoje, Pa\u0161ino Selo, Pepi\u0107e, Pe\u0107, Pi\u0161tane, Plavljane, Po\u010de\u0161\u0107e, Radavac, Rau\u0161i\u0107, Ra\u0161i\u0107, Romune, Rosulje, Ruhot, Svrke, Siga, Trebovi\u0107, Trstenik, Turjak, \u0106u\u0161ka, Had\u017eovi\u0107i, Crni Vrh, \u010celopek, \u010cungur e \u0160krelje.\nSociet\u00e0.\nEtnie presenti.\nLa maggioranza della popolazione di Pe\u0107 \u00e8 di etnia albanese, seguita dalle minoranze di Serbi, Bosgnacchi, Ashkali e Rom.\nAmministrazione.\nGemellaggi.\nPe\u0107 \u00e8 gemellata con:\nSport.\nCalcio.\nLa societ\u00e0 calcistica locale \u00e8 il KF Besa, fondata nel 1923.\nPallacanestro.\nIl KB Peja \u00e8 la principale cestistica della citt\u00e0. \u00c8 detentrice di sei titoli nazionali ed \u00e8 la seconda squadra kosovara pi\u00f9 titolata."}
{"id": "749633", "revid": "78273", "url": "https://it.wikipedia.org/wiki?curid=749633", "title": "Porta di San Romano di Costantinopoli", "text": ""}
{"id": "749636", "revid": "71699", "url": "https://it.wikipedia.org/wiki?curid=749636", "title": "Curufinw\u00eb", "text": ""}
{"id": "749637", "revid": "729019", "url": "https://it.wikipedia.org/wiki?curid=749637", "title": "Porta di Belgrado", "text": "La Porta di Belgrado a Costantinopoli fu costruita nel V secolo da Flavio Antemio su commissione dell'Imperatore Teodosio II, cos\u00ec come tutte le mura di Costantinopoli.\nIl progetto.\nLa porta di Belgrado era una porta militare, e fu progettata come tutte le altre porte militari di Costantinopoli, e avrebbe quindi dovuto condurre alle diverse porte delle fortificazioni. La porta di Belgrado, come d'altronde tutte le altre porte di Costantinopoli, aveva un ingresso doppio perch\u00e9 si doveva fare in modo che si potessero attraversare le due mura.\nIl portone interno, che era quello principale, era costruito entro il muro interno della linea teodosiana. Due grandi torri che si ergevano lontano, al di sopra della barriera, vigilavano su tutti gli ingressi. Le torri erano di un disegno molto simile a quelle rinvenute lungo la lunghezza delle mura sopra descritte.\nLa Porta di Belgrado fornisce un esempio eccellente di questo tipo, evidenziando come le mura progettate consentissero ai difensori di sviluppare un buon fuoco di fianco per proteggere l'ingresso interno dagli arcieri. L'altro scopo era mantenere la distanza del \"peribolos\" attraverso le due porzioni delle porte che, per contrasto, nelle mura esterne erano di volume piuttosto modesto e consistenti in un semplice arco di portone non molto pi\u00f9 grande del livello di mura esterno."}
{"id": "749638", "revid": "1568601", "url": "https://it.wikipedia.org/wiki?curid=749638", "title": "Ayles", "text": "Ayles \u00e8 un'isola di ghiaccio galleggiante situata sul mar Glaciale Artico, nei pressi dell'isola di Ellesmere, Nunavut, Canada. \nDescrizione.\nSecondo i dati pi\u00f9 recenti l'isola presenta uno spessore di 30-40 m e misura circa 15 per 5 km, per una superficie pari a 66 km\u00b2. Le pi\u00f9 recenti ricerche ritengono che il pi\u00f9 antico ghiaccio che la compone si sia formato 4500 anni fa.\nPrima del suo distacco dalla costa dell'isola di Ellesmere fu parte di una delle sei pi\u00f9 grandi piattaforme di ghiaccio (in inglese \"ice shelf\") dello stato nordamericano.\nIl distacco.\nNell'estate 2005, una serie di concomitanti condizioni atmosferiche e di temperatura che interessavano la costa settentrionale dell'isola di Ellesmere, crearono una zona di mare libero dai ghiacci che normalmente premevano sulla terraferma favorendo, apparentemente grazie a una temperatura pi\u00f9 elevata del normale e venti persistenti, il distacco di una grande porzione della piattaforma.\nQuesta, scivolata in acqua il 13 agosto 2005, form\u00f2 un'immensa isola di ghiaccio che galleggiando nel tratto di mare aperto venne velocemente spostata verso ovest. Si ritiene sia stato il pi\u00f9 grande evento del genere in Canada in oltre trent'anni. L'evento \u00e8 stato registrato dai sismologi canadesi del nord del Canada e da immagini satellitari della NASA."}
{"id": "749639", "revid": "51772", "url": "https://it.wikipedia.org/wiki?curid=749639", "title": "Tutto Esaurito", "text": ""}
{"id": "749641", "revid": "729019", "url": "https://it.wikipedia.org/wiki?curid=749641", "title": "Stazione di Milano Affori (1879)", "text": "La vecchia stazione di Milano Nord Affori fu la stazione ferroviaria della linea Milano-Asso posta a servizio dell'omonimo quartiere che rimase in esercizio dal 1879 al 2011.\nStoria.\nFu aperta nel 1879 come fermata della Milano\u2013Erba allo scopo di servire il centro abitato di Affori, comune autonomo fino al 1923.\nDivenne stazione il 1\u00ba luglio 1928, alcuni mesi dopo l'inaugurazione del secondo binario tra Bovisa e Varedo, avvenuto il 6 febbraio 1928.\nPer consentire i lavori di costruzione della nuova stazione, nel 2009 l'impianto venne declassato a fermata.\nIl 26 marzo 2011 l'impianto cess\u00f2 l'esercizio, sostituito dalla nuova stazione, attivata contemporaneamente al nuovo tronco della metropolitana M3.\nStrutture ed impianti.\nIl piazzale era composto da tre binari dotati di una banchina laterale e una ad isola. Il binario 1, raccordato ad una rimessa di carrelli ferroviari che sorgeva poco dopo l'attraversamento stradale, \u00e8 stato tagliato a nord dalla rete risultando attivo solo per il transito dei veicoli di servizio in entrata o in uscita dalla rimessa.\nAttualmente il vecchio passaggio a livello a raso \u00e8 stato sostituito da una passerella ciclopedonale collocata poco pi\u00f9 a nord. Il perimetro dell'area ferroviaria \u00e8 stato delimitato con barriere fonoassorbenti e sono stati smantellati i marciapiedi di fermata. Il fabbricato viaggiatori \u00e8 stato preservato ed \u00e8 stato riconvertito a sede dei City Angels con accesso dalla via Taccioli."}
{"id": "749644", "revid": "22356", "url": "https://it.wikipedia.org/wiki?curid=749644", "title": "Bubalus cebuensis", "text": "Il Bubalus cebuensis \u00e8 un bufalo nano i cui fossili sono stati scoperti recentemente sull'isola di Cebu, nelle Filippine, dove visse fra il Pleistocene e l'Olocene.\nLa caratteristica principale di questa specie \u00e8 la taglia ridotta: circa 1\u00a0m di altezza al garrese e meno di 200\u00a0kg di peso. Era quindi di taglia ancora pi\u00f9 contenuta rispetto alla specie pi\u00f9 piccola attualmente vivente, \"Bubalus mindorensis\".\nI fossili di questo animale furono scoperti casualmente durante degli scavi minerari: furono donati ad un museo americano, dove giacquero per 50 anni in attesa di essere analizzati, cosa avvenuta nel 2006."}
{"id": "749647", "revid": "580", "url": "https://it.wikipedia.org/wiki?curid=749647", "title": "Tyranny", "text": "Tyranny (tirannia in lingua inglese) pu\u00f2 riferirsi a:"}
{"id": "749649", "revid": "33689", "url": "https://it.wikipedia.org/wiki?curid=749649", "title": "Inspot", "text": "L'Inspot \u00e8 uno strumento della pubblicit\u00e0 televisiva che consiste in una sovrimpressione con animazione della durata di pochi secondi inserita all'interno di un programma, in genere nella fascia inferiore dello schermo (cosiddetta \"sottopancia\").\nUso degli inspot sulle reti televisive italiane.\nDopo un periodo di rodaggio per la promozione dei programmi, Mediaset ha iniziato a venderli agli sponsor. Primo avvistamento pubblicitario: 30 dicembre 2006 alle 21:40 su Rete 4 all'interno della serie televisiva \"Bones\", peraltro gi\u00e0 interrotta come al solito da due pause pubblicitarie. \u00c8 chiamato anche elevator, termine usato soprattutto da Sky Italia, o inlogo, dalle reti Mediaset.\nOra \u00e8 utilizzato regolarmente anche da Rai e Sky. Ufficialmente l'Agcom dichiara che \"sta monitorando anche le nuove forme di pubblicit\u00e0\".\nL'Autorit\u00e0 per le Garanzie nelle Comunicazioni ha emanato una comunicazione interpretativa a chiarimento della disciplina della pubblicit\u00e0 televisiva. In particolare \"per le sovrimpressioni animate (Inspot, o InLogo) che vengono diffuse in contemporaneit\u00e0 e sovrapposizione rispetto ai programmi in cui sono inserite, l'Autorit\u00e0 chiarisce che le stesse possono essere legittimamente trasmesse, ma nella misura in cui risultino finalizzate alla diffusione di messaggi pubblicitari, esse sono soggette al medesimo trattamento normativo degli altri messaggi pubblicitari, per l\u2019\"identificabilit\u00e0\" del messaggio, l'assoggettamento ai limiti di \"affollamento\" orario e giornaliero, e per il \"posizionamento\" e il \"distanziamento\" temporale rispetto agli altri eventi pubblicitari\". In altre parole, se vengono utilizzati gli Inspot, devono essere ridotte le interruzioni pubblicitarie tradizionali."}
{"id": "749652", "revid": "281901", "url": "https://it.wikipedia.org/wiki?curid=749652", "title": "Cantharellus friesii", "text": "Cantharellus friesii Welw. &amp; Curr., \"Champs Jura Vosges\" 1: 191 (1869).\nCantharellus friesii \u00e8 un fungo agaricomicete.\nDescrizione della specie.\nCappello.\n0,5\u20134\u00a0cm di diametro. Esile, di forma irregolare. Superficie gibbosa.\nLamelle.\nDecorrenti, spesse, anastomosate, di colore pi\u00f9 pallido rispetto al cappello.\nGambo.\n1-3 x 0,2-0,8\u00a0cm, concolore al cappello, talvolta attenuato alla base.\nCarne.\nDa aranciata a biancastra. Molle.\nHabitat.\nSotto latifoglia (castagno e faggio), pi\u00f9 raramente sotto conifera. Estate-autunno.\nCommestibilit\u00e0.\nEccellente come il \"Cantharellus cibarius\", ma meno redditizio.\nEtimologia.\n\"Di \"Fries\"\", in onore del micologo svedese Fries."}
{"id": "749653", "revid": "1543377", "url": "https://it.wikipedia.org/wiki?curid=749653", "title": "Aldo Vitali (enigmista)", "text": "Bolognese di adozione (si trasferisce nella citt\u00e0 felsinea per lavoro come funzionario amministrativo delle ferrovie), \"il Valletto\" esordisce in enigmistica negli anni venti per una rubrica dell\"'Avvenire d'Italia\". Inizia questa carriera principalmente come crittografo (e dunque non ancora in quello che sar\u00e0 il suo campo d'elezione), \nIl primo indovinello risale invece al 1926 e non lascia minimamente presagire il livello che Aldo Vitali raggiunger\u00e0 in seguito. Ma sul finire del decennio torna al gioco epigrammatico, che in breve tempo e (preceduto in questo soltanto da \"Marin Faliero\", nel campo per\u00f2 degli enigmi di maggior respiro). Ci\u00f2 fa del gioco in versi un componimento con due significati entrambi coerenti e nettamente distinti fra loro.\nLa vita di Aldo Vitali \u00e8 per\u00f2 segnata da una grave tragedia personale nel 1956, quando l'enigmista perde improvvisamente la carissima moglie Irene, forse per un ictus. Il lutto \u00e8 all'origine di un vero e proprio tracollo e di un lungo logoramento psicologico che condurr\u00e0 \"il Valletto\" stesso alla morte, sedici anni dopo."}
{"id": "749654", "revid": "111680136", "url": "https://it.wikipedia.org/wiki?curid=749654", "title": "Text box", "text": "In informatica un text box, un text field (in italiano \"campo di testo\") o una text area (in italiano \"casella di testo\" o \"area di testo\") \u00e8 un controllo grafico (\"widget\") che permette all'utente di inserire o editare informazioni testuali che verranno utilizzate dal programma.\n\u00c8 rappresentato con un rettangolo (di qualsiasi dimensione), separato dal resto dell'interfaccia tramite dei bordi. Solitamente viene anche mostrata una linea verticale lampeggiante, detta \"cursore\", che indica dove verranno inseriti i caratteri digitati. Prevedono l'inserimento sia di una singola linea che di linee di testo multiple; se il testo eccede la dimensione dell'oggetto sono anche supportate le barre di scorrimento.\nAltre funzionalit\u00e0.\nAlcune implementazioni prevedono una o pi\u00f9 delle seguenti funzionalit\u00e0."}
{"id": "749657", "revid": "125601638", "url": "https://it.wikipedia.org/wiki?curid=749657", "title": "Qin Shi Huang", "text": "Storicamente, \u00e8 stato spesso ritratto come un sovrano tirannico e severo Legalista, in parte dalle valutazioni aspre della dinastia Han su di lui. Dalla met\u00e0 del 20\u00b0 secolo, gli studiosi hanno iniziato a mettere in discussione questa valutazione, incitando una discussione considerevole sull'effettiva natura della sua politica e delle sue riforme. Indipendentemente da ci\u00f2, secondo il sinologo Michael Loewe \"pochi contesterebbero l'opinione che i risultati del suo regno abbiano esercitato un'influenza fondamentale sull'intera storia successiva della Cina, segnando l'inizio di un'epoca che si \u00e8 conclusa nel 1911\".\nBiografia.\nProbabilmente figlio di Y\u00edng Z\u01d0ch\u01d4 () e della regina Dowager Zhao (\u592a\u540e, nota anche come Zhao Ji \u8d99\u59ec), nacque nel mese cinese \"zh\u0113ng\" (), il primo mese dell'anno nel calendario allora in uso, e fu perci\u00f2 chiamato Zh\u00e8ng (). L'epoca in cui nacque corrisponde all'ultima fase del periodo degli stati combattenti; dei molti staterelli in cui il Paese era diviso, ne sopravvivevano ormai solo una manciata, e di questi il regno di Qin era uno dei pi\u00f9 potenti; per siglare le alleanze, tuttavia, era d'uso lasciare un membro della famiglia reale in ostaggio presso lo Stato alleato, e Z\u01d0ch\u01d4 era ostaggio dello Stato di Zhao al momento della nascita di Zh\u00e8ng, che perci\u00f2 nacque nella capitale straniera, Handan. Non molto tempo dopo Z\u01d0ch\u01d4 riusc\u00ec a fuggire da Zhao con l'aiuto del ricco mercante L\u00fc Buwei, in tempo per diventare il re Zhuangxiang di Qin (sebbene Zhuangxiang sia un nome postumo); L\u00fc Buwei divenne il suo cancelliere. Secondo una tradizione molto nota Zh\u00e8ng sarebbe stato figlio di L\u00fc Buwei perch\u00e9 sua madre era gi\u00e0 incinta quando spos\u00f2 Z\u01d0ch\u01d4, ma la leggenda non ha fondamento storico, ed \u00e8 probabilmente da attribuirsi a oppositori confuciani dell'imperatore.\nAscesa al trono e governo.\nDopo la morte del padre, il re Zhuangxiang, Zh\u00e8ng ascese al trono nel 246 a.C., ma, avendo egli solo tredici anni, fu affiancato da un reggente, L\u00fc Buwei, dalla cui custodia riusc\u00ec a liberarsi solo nel 235 a.C. con un colpo di Stato, a seguito di uno scandalo con la regina Dowager Zhao. Zhao Chengjiao, il signore (\u957f\u5b89\u541b), era il fratellastro legittimo di Zhao Zheng, in quanto aveva stesso padre e madre diversa. Dopo che Zhao Zheng prese possesso del trono, Chengjiao si ribell\u00f2 a Tunliu e si arrese allo stato di Zhao, e i suoi servitori e familiari vennero giustiziati dal fratellastro stesso. Una volta assunto il controllo dello Stato di Qin, il nuovo re mosse le sue armate contro gli altri stati cinesi, iniziando con lo Stato di Han, sul quale ebbe la meglio nel 230 a.C.; seguirono Wei (225 a.C.), Chu (223 a.C.), Zhao e Yan (222 a.C.), e infine Qi (221 a.C.).\nNel 221 a.C., governando ormai l'intero territorio cinese, e desiderando di distinguere la sua posizione da quella di semplice re di Qin, forgi\u00f2 per s\u00e9 il titolo di \"huangdi\" (), unendo i caratteri che indicavano i Tre Augusti e Cinque Imperatori, sovrani mitologici del Paese unito. Si pose sullo stesso piano dei progenitori, evidenziando il fatto che non aveva bisogno della tradizione per legittimare il proprio dominio. Poich\u00e9 il titolo di \"huangdi\" \u00e8 generalmente tradotto come \"imperatore\", egli \u00e8 conosciuto come il Primo Imperatore (in cinese \"Shi Huangdi\"); il suo successore avrebbe assunto il nome \"Er Shi Huangdi\" (imperatore della seconda generazione) e cos\u00ec via.\nDopo aver riunificato la Cina, l'imperatore si dedic\u00f2 a rafforzare il suo dominio e la sua amministrazione da sovrano assoluto, affiancato dal suo ministro Li Si; non trascur\u00f2 per\u00f2 l'aspetto militare, e condusse varie campagne contro le popolazioni nomadi che abitavano i confini del suo impero. L'odierno Guangdong, a Sud, fu annesso alla Cina per la prima volta, e gli Xiongnu a Nord-Ovest furono sconfitti; quest'ultima vittoria non fu per\u00f2 definitiva, e questa fu una delle cause che lo spinsero a collegare le varie mura erette durante il periodo degli stati combattenti in quello che divenne il primo nucleo della grande muraglia cinese, sebbene oggi resti ben poco delle mura dell'epoca.\nI tre attentati falliti.\nQin Shi Huang scamp\u00f2 a ben tre attentati, il primo per mano di un cantore che tent\u00f2 di colpire a morte l'imperatore con la sua cetra, riempita di piombo. \nEgli fall\u00ec il colpo, e venne accecato e in un secondo tempo giustiziato.\nIl secondo nel mezzo di un'imboscata quando era di ritorno da una spedizione in Manciuria, il terzo invece quando fu ferito da un suo rivale politico che lo stesso Qin aveva invitato alla corte. Egli si lanci\u00f2 sull'imperatore intento ad ammirare uno dei regali offerti dall'ospite, ma invano, perch\u00e9 Qin fu pi\u00f9 svelto a girarsi e lo fer\u00ec gravemente. In seguito l'attentatore fu giustiziato dalle guardie dell'imperatore.\nDopo quell'episodio Qin perse la fiducia in ognuno dei suoi cortigiani. Furono mandate a morte centinaia di persone sospettate che potessero aspirare a ucciderlo. Cinque anni dopo, egli fece giustiziare tutti gli abitanti di un piccolo centro abitato dell'Henan poich\u00e9 rei per Qin di aver scritto su un meteorite precipitato pochi giorni prima frasi ingiuriose contro di lui. Non essendo riuscito ad identificare l'esecutore di queste frasi, Qin condann\u00f2 appunto a morte tutti gli abitanti del villaggio, dopo aver fatto distruggere il meteorite. \nIl terzo tentativo di assassinio fu per mezzo di un cono di metallo di notevoli dimensioni e peso scagliato, dall'alto di una collina, ad opera di due uomini ingaggiati da un aristocratico Han, contro uno dei due carri ufficiali dell'imperatore, che si rivel\u00f2 essere quello sbagliato.\nIl sogno di immortalit\u00e0 e la morte.\nSecondo una nota tradizione, nella sua vecchiaia l'imperatore divenne ossessionato dall'idea di ottenere l'immortalit\u00e0; visit\u00f2 tre volte l'isola di Zhifu, sulla quale si diceva esistesse una montagna dell'immortalit\u00e0 (la sua presenza sull'isola \u00e8 confermata da due iscrizioni), e invi\u00f2 uno degli isolani, Xu Fu, a cercare la leggendaria terra di Penglai, dove vivrebbero gli immortali; secondo la leggenda costui, avendo fallito nella sua missione, non torn\u00f2 mai dall'imperatore, per timore della sua furia, e si stabil\u00ec invece in Giappone.\nNel 210 a.C., durante uno dei suoi numerosi viaggi per ispezionare l'efficienza dell'amministrazione imperiale, mor\u00ec nel suo palazzo di Shaqiu. Secondo la leggenda, i suoi dottori avevano confezionato delle pillole che avrebbero dovuto renderlo finalmente immortale ma ironicamente queste contenevano mercurio e lo avvelenarono. Fu poi sepolto nell'enorme mausoleo che si era fatto costruire ad Est del monte Lishan, oggi patrimonio dell'umanit\u00e0 e famoso per l'imponente esercito di terracotta sepolto con l'imperatore. Ad oggi, gli archeologi cinesi non hanno ancora violato la tomba di Qin Shi Huang. Parimenti, non vi sono prove che razziatori di qualunque genere siano mai riusciti a fare lo stesso. Quindi il corpo di Qin Shi Huang giace indisturbato da pi\u00f9 di 2000 anni nella sua tomba, mai esplorata.\nSempre secondo la leggenda, la morte dell'imperatore fu tenuta nascosta anche alla corte per volont\u00e0 di Li Si, che aspett\u00f2 di tornare nella capitale Xianyang prima di divulgare la notizia. Poich\u00e9 l'imperatore non aveva nominato un erede, nei due mesi che impiegarono per arrivare a Xianyang coloro che erano al corrente della sua morte, cio\u00e8 il suo primo ministro Li Si, il capo eunuco Zhao Gao e suo figlio Huhai, si accordarono per falsificare un testamento imperiale, mettendo Huhai sul trono (egli assunse poi il titolo di Er Shi Huangdi) e accusando ingiustamente il suo fratello maggiore e pretendente al trono, Fusu, che si suicid\u00f2.\nSolo tre anni dopo la morte dell'imperatore la Cina ripiomb\u00f2 in una guerra civile, finch\u00e9 dopo cinque anni, nel 202 a.C., emerse la dinastia Han; poich\u00e9 i nuovi imperatori adottarono anch'essi il titolo di \"huangdi\", Shi Huangdi divenne noto come Qin Shi Huangdi, e successivamente Qin Shi Huang. Il \"di\" venne eliminato perch\u00e9 il titolo fu assimilato al nome imperiale, e generalmente i nomi cinesi sono composti al pi\u00f9 di tre caratteri, uno per il cognome e uno o due per il nome; per lo stesso motivo il suo successore Qin Er Shi Huangdi \u00e8 oggi noto come Qin Er Shi.\nRiforme.\nConquistata l'intera Cina, il Primo Imperatore si accinse a realizzare una serie di riforme che avrebbero lasciato un'impronta indelebile sulla successiva storia cinese. In quest'opera interag\u00ec col suo primo ministro Li Si, un legista allievo di Xunzi. La teorizzazione legista serv\u00ec da supporto all'azione decisa e spietata del governo Qin.\nIl primo decreto imperiale segn\u00f2 l'abolizione del regime feudale, al fine di evitare il riproporsi di situazioni come il caos politico del periodo degli stati combattenti; l'impero fu diviso in 36 governatorati (), amministrati ciascuno da un governatore civile () e da un governatore militare (), entrambi di nomina imperiale. Il governatore civile era superiore a quello militare, ma veniva assegnato a un altro governatorato dopo alcuni anni per prevenire la ricostituzione di una base di potere di tipo feudale; inoltre in ogni governatorato veniva nominato un ispettore () con l'incarico di riferire all'imperatore sull'operato dei due governatori e di risolvere le eventuali dispute tra di essi. I governatorati erano poi divisi in distretti (), anche questi retti da funzionari di nomina imperiale. Questa struttura amministrativa rappresentava in realt\u00e0 poco pi\u00f9 di un'estensione di quella gi\u00e0 in vigore nello Stato di Qin, nel quale la struttura feudale era stata abolita nel IV secolo a.C., ma ebbe il merito di unificare politicamente e militarmente le conquiste e centralizzare il potere.\nLa capitale fu posta a Xianyang, vicino all'odierna Xi'an, gi\u00e0 capitale di Qin e nella quale ordin\u00f2 che si trasferissero tutti i membri delle precedenti famiglie reali, in modo che fosse possibile sorvegliarli e prevenire loro ribellioni.\nLe unit\u00e0 di misura furono standardizzate, e in particolare fu uniformato lo scartamento assiale dei carri, in modo che questi fossero liberi di circolare agevolmente nelle nuove strade imperiali; fu creata infatti una vasta rete di strade e canali per agevolare il commercio, ma anche le marce militari verso le province pi\u00f9 lontane. La moneta del regno di Qin fu imposta a tutto l'impero.\nI caratteri di scrittura in uso nello Stato di Qin furono modificati e imposti a tutto l'impero unificando per la prima volta la scrittura cinese; lo stile \u00e8 oggi detto del \"piccolo sigillo\" (), nome coniato durante la dinastia Han quando ormai veniva usato solo per fini decorativi, per distinguerlo dal \"grande sigillo\" (), nome che accomuna tutte le varianti regionali in uso sotto la dinastia Zhou: collettivamente sono noti come \"scrittura del sigillo\" (). Nel nuovo stile furono scritti editti e documenti ufficiali, anche al fine di portare il popolo a conoscenza dei nuovi caratteri: in particolare i famosi editti del monte Taishan, per annunciare al Cielo l'unificazione della Terra sotto un solo imperatore. I caratteri erano per\u00f2 difficili da scrivere, e si afferm\u00f2 popolarmente una variante informale che costituisce l'antenato dei caratteri degli Han (\"hanzi\").\nNel 213 a.C., su consiglio di Li Si, allo scopo di eliminare ogni traccia della tradizione che potesse costituire una minaccia al suo mandato imperiale, attu\u00f2 il \"rogo dei libri e sepoltura degli eruditi\" (cinese: \u711a\u66f8\u5751\u5112; semplificato: \u711a\u4e66\u5751\u5112; trascrizione pinyin: \"F\u00e9nsh\u016b K\u0113ngr\u00fa\"), politica che dur\u00f2 fino al 206 a.C.; furono bruciati tutti gli antichi testi, fatta eccezione per quelli di argomento tecnico o scientifico e per gli annali dello Stato di Qin; questi ultimi furono per\u00f2 bruciati insieme all'archivio imperiale durante una delle numerose rivolte contro il suo successore Qin Er Shi. Al rogo dei libri si accompagn\u00f2 poi una violenta persecuzione contro gli intellettuali, soprattutto di matrice confuciana, 460 dei quali furono sepolti vivi. Gli studiosi moderni paragonano il rogo dei libri alla Rivoluzione Culturale di Mao Zedong, dato anche un comune odio verso gli intellettuali dei due grandi personaggi della storia cinese. Il fatto \u00e8 citato nel romanzo \"Auto da f\u00e9\" di Elias Canetti ove il sinologo Kien tiene un discorso a libri della sua biblioteca.\nStoriografia.\nNella tradizione cinese il primo imperatore \u00e8 generalmente descritto come un tiranno brutale, superstizioso, ossessionato dall'immortalit\u00e0 e terrorizzato dagli assassini, e spesso anche come un regnante mediocre. Non si sa quanto di tutto ci\u00f2 sia vero, ma probabilmente i giudizi degli storici antichi sono offuscati dalla propaganda confuciana, che condannava l'imperatore per le sue persecuzioni contro di loro e per il suo supporto al legismo, corrente di pensiero che venne screditata durante la confuciana dinastia Han. Due testi di propaganda confuciana in tal senso sono i \"Dieci crimini di Qin\", compilato da storici confuciani, e \"Le colpe di Qin\" (), di Jia Yi, un testo ammirato come esempio di retorica e pensiero confuciano; in questo si sostiene come le cause del crollo della dinastia Qin fossero da attribuire al comportamento di Qin Shi Huang, che and\u00f2 contro gli insegnamenti di Confucio, ricercando avidamente il potere e angustiando il popolo con leggi severe e opere imponenti, per la costruzione delle quali molti lavoratori sarebbero morti. Il fatto che il confucianesimo abbia dominato il pensiero cinese fino all'inizio dell'et\u00e0 contemporanea rende molto difficile distinguere la verit\u00e0 dalla leggenda.\nDopo la caduta della dinastia Qing la storiografia cinese cominci\u00f2 a rivalutare la figura del primo imperatore; lo storico Xiao Yishan, legato al Kuomintang, ne elogi\u00f2 l'aver protetto la Cina dai barbari con campagne militari e con la costruzione della grande muraglia. Nel 1941 Ma Feibai ne pubblic\u00f2 una biografia revisionista intitolata \"Qin Shi Huangdi Zhuan\" () in cui lo definiva \"uno dei grandi eroi della storia cinese\" e paragonava Chiang Kai-shek a lui, auspicando che questi realizzasse una nuova unificazione della Cina cos\u00ec come il primo imperatore aveva fatto.\nCon la sconfitta del Kuomintang e l'ascesa al potere del Partito Comunista Cinese la sua figura fu nuovamente reinterpretata, stavolta da un punto di vista marxista; nella \"Storia completa della Cina\", compilata nel 1955, la sua opera di unificazione e standardizzazione fu giudicata espressione degli interessi della nobilt\u00e0 e dei mercanti, e la caduta della dinastia Qin conseguenza della lotta di classe, che non vide trionfare i contadini solo perch\u00e9 la rivolta si era compromessa con elementi della classe dirigente. Tuttavia, quando a Mao Zedong fu riferito di essere stato paragonato al primo imperatore, egli ribatt\u00e9: \u00ab\"Egli seppell\u00ec vivi 460 studiosi; noi ne abbiamo sepolti vivi quarantaseimila... Voi [intellettuali] ci accusate di essere dei Qin Shi Huang. Vi sbagliate. Noi abbiamo sorpassato Qin Shi Huang di cento volte\"\u00bb.\nNel 1972 per\u00f2, l'interpretazione ufficiale cambi\u00f2 nuovamente: Hong Shidi pubblic\u00f2 una biografia dal titolo \"Qin Shi Huang\", in cui il primo imperatore veniva descritto come un precursore della rivoluzione, che distrusse le forze che volevano il paese diviso e rifiut\u00f2 il passato, senza temere di usare la forza per avere la meglio contro i reazionari come \"l'industriale e mercante di schiavi\" cancelliere L\u00fc Buwei. Nel 1974 sulla rivista \"Bandiera Rossa\" Luo Siding diede seguito a questa interpretazione ascrivendo le colpe della caduta della dinastia Qin all'eccessiva tolleranza del primo imperatore, che non aveva imposto la \"dittatura sui reazionari, fino al punto di permettere ad essi di farsi strada negli organi di autorit\u00e0 politica e usurpare posizioni importanti\", come il capo eunuco Zhao Gao che si impadron\u00ec del potere con lo scopo di restaurare l'ordinamento feudale."}
{"id": "749658", "revid": "1718925", "url": "https://it.wikipedia.org/wiki?curid=749658", "title": "Prizren", "text": "Prizren ( o \"Prizreni\"; ) \u00e8 una citt\u00e0 del Kosovo. Conta circa abitanti, principalmente albanesi. \u00c8 il capoluogo amministrativo del distretto omonimo, che ha una popolazione stimata di persone, suddivise tra la citt\u00e0 e i 76 villaggi della municipalit\u00e0.\nGeografia fisica.\nPrizren sorge nell'estremit\u00e0 meridionale della pianura della Metochia, alle pendici dei Monti Sharr, nel Kosovo sud-orientale, vicino ai confini con Albania e Macedonia del Nord. \u00c8 attraversata dal torrente Bistrica, affluente di sinistra del Drin Bianco. A pochi chilometri di distanza da Prizren \u00e8 situato il Monastero degli Arcangeli.\nStoria.\nPrizren sorge probabilmente sulla citt\u00e0 romana di \"Theranda\" che Procopio di Cesarea chiama \"Petrizen\" nel V secolo. Nel IX secolo l'area fu sottoposta al dominio dei Bulgari. Tra il 1180 ed il 1190 l'area di Prizren venne conquistata dal re serbo Stefano Nemanja. Nel 1220 tutte le personalit\u00e0 e le istituzioni ecclesiastiche bizantine vennero espulse dalla citt\u00e0 e rimpiazzate da quelle serbo-ortodosse. Il re serbo Stefan Dusan fece di Prizren la capitale del suo impero.\nPrizren venne conquistata dagli Ottomani il 21 giugno 1455 che la fecero capoluogo dell'omonimo sangiaccato. La citt\u00e0 divenne cos\u00ec il principale centro economico e culturale della provincia ottomana del Kosovo. Nel 1878 sorse in citt\u00e0 un movimento politico, noto come Lega di Prizren, di stampo irredentista e volto ad unificare e liberare tutti i territori abitati dagli Albanesi. \nNel corso della prima guerra balcanica Prizren venne assediata dall'esercito serbo e successivamente annessa al Regno di Serbia nonostante la maggioranza della popolazione fosse di etnia albanese.\nCon lo scoppio della prima guerra mondiale Prizren venne occupata il 29 novembre 1915 dalle truppe austroungariche e da quelle bulgare. Nell'ottobre 1916 l'amministrazione della citt\u00e0 venne assegnata alla Bulgaria.\nDurante la seconda guerra mondiale Prizren venne occupata dall'esercito italiano il 14 aprile 1941 e successivamente annessa allo stato fantoccio d'Albania. Nel 1944, su pressione dell'offensiva sovietico-bulgara, la Wehrmacht abbandon\u00f2 la citt\u00e0 e le forze partigiane jugoslave ripresero il controllo di Prizren.\nEventi.\nOgni anno in luglio si tiene il Dokufest, un festival internazionale di cortometraggi e film documentari che attrae registi, giornalisti e ospiti da tutto il mondo. Trovarsi a Prizren nel periodo del festival \u00e8 un'occasione unica per guardare centinaia di film, poter conoscere i produttori e visitare una citt\u00e0 ricca di storia dove convivono culture diverse.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nAtmagja, Belobrod, Bilusha, Bla\u00e7, Brezne, Brodosan, Brrut, Buzes, Bu\u00e7e, Velezha, Vlashnja, Vrbi\u00e7ane, Vrmica, Gornja, Gornje Ljubinje, Gornje fshati, Gorozhup, Grazhdanik, Grn\u00e7ar, Dedaj, Dobrusht, Dojnice, Donja, Donje Ljubinje, Draj\u00e7i\u00e7, Dushanovo, Gjonaj, Zhivinjan, zhur, Zaplugje, Zgatar, Zym Opojes, Zym Has, Zoji\u00e7,xerxe, Jablanica, Jeshkovo, Kabash, Kabash Has, Kapra, Karashin\u0111er\u0111, Kobanja, Krushe, Korisha, Kosava, Krajk, Kuklibeg, Kuki, Kushnin, Kushtendil, Landovica, Lez, Leskovec, Lokvica, Lubizhda, Lubizhda Has, Lubi\u010devo, Ljukinaj, Ljutoglav, Mazrek, Krusha vogel, Mamusha, Manastirica, Medvece, Miljaj, Muradem, Mushnikov, Nashec, Nebregosht, Nova shumadija, Novake, Fshati Ri, Petrova Fshati, Pirane, Plava, Plajnik, Planeja, Planjane, Poslishti, Pousko, Prizren, Randubrava, Renci, Re\u00e7an, Romaja, Skorobishte, Sma\u00e7, Sredska, Strugje, Trepetinca, Tupec, Ho\u00e7a qytetit, Caparce, shajnia, Shkoza e Shpinadija.\nAmministrazione.\nGemellaggi.\nPrizren \u00e8 gemellata con:"}
{"id": "749660", "revid": "1543377", "url": "https://it.wikipedia.org/wiki?curid=749660", "title": "The Black Mages", "text": "The Black Mages \u00e8 stato un gruppo musicale giapponese fondato da Nobuo Uematsu, la cui musica spazia dal rock strumentale al progressive metal. I brani suonati dal gruppo sono musiche composte dallo stesso Uematsu per la serie di videogiochi \"Final Fantasy\", arrangiate in stile rock/metal.\nStoria.\nNel 2000 Kenichiro Fukui e Tsuyoshi Sekito, insieme a Kumi Tanioka, realizzarono la colonna sonora del videogioco \"All Star Pro-Wrestling\", un progetto in stile rock sperimentale. Bench\u00e9 la colonna sonora non venne pubblicata su disco, visto il \"sound\" risultato e il successo del gioco, Fukui e Sekito decisero di continuare a comporre insieme materiale. Nel 2002 decisero di arrangiare nello stesso stile alcune composizioni di Nobuo Uematsu per la serie \"Final Fantasy\". Uematsu si dimostr\u00f2 subito interessato al progetto, e fond\u00f2 la band The Black Mages perch\u00e9 riteneva il duo non sarebbe stato sufficientemente apprezzato. Nonostante ne fosse il fondatore, inizialmente Uematsu non fu membro della band, ritenendosi incapace di dedicarsi ad una band ed alla sua carriera di produttore con l'appena formata Smile Please, perci\u00f2 si ritagli\u00f2 il ruolo di produttore. Il 19 febbraio 2003 fu dato alle stampe l'album omonimo, \"The Black Mages\". Visto il successo del disco, Uematsu decise di organizzare un concerto tributo il 26 aprile allo Shibuya-AX di Tokyo. Nel frattempo, al duo Fukui-Sekito si unirono Michio Okamiya alla chitarra, Keiji Kawamori al basso e Arata Hanyuda alla batteria. Persuaso da Fukui e Sekito, lo stesso Nobuo Uematsu accett\u00f2 di esibirsi col gruppo. Il concerto del 26 aprile fu registrato ed inserito nel DVD \"\"THE BLACK MAGES\" LIVE\", distribuito esclusivamente ai membri del fan club di Uematsu.\nNel 2004 i Black Mages parteciparono alla compilation \"Dark Chronicle Premium Arrange\", contenente vari brani dal videogioco \"Dark Chronicle\" riarrangiati in vari generi, realizzando il brano \"Flame Demon Monster Gaspard\" arrangiato in stile rock anni '80. La compilation venne pubblicata il 21 aprile. Il 22 dicembre venne pubblicato il secondo album della band, ', a cui parteciparono i cantanti Kazco Hamano (corista dei Do As Infinity) e il tenore Tomoaki Watanabe (accreditati, rispettivamente, come \"KAZCO\" e \"mr. goo\"). Furono organizzati due concerti promozionali. Il primo si svolse al Club Citt\u00e0 di Kawasaki il 22-23 gennaio 2005, mentre il secondo al Namba Hatch di Osaka il 28 gennaio. A precedere le esibizioni della band vi erano Kenji It\u014d (che si esibiva al solo pianoforte in riarrangiamenti di brani da lui composti per la serie \"SaGa\"), il gruppo techno/pop muZik (che eseguiva sette remix di altrettanti brani dalla serie \"Final Fantasy\"), e il comico Udatsu Tanaka. Il concerto a Kawasaki fu inserito nel DVD \"LIVE \"Above the Sky\"\", il quale, come il precedente, fu distribuito solo ai membri del fan club di Uematsu, il 1\u00ba febbraio 2006. Sempre nel 2005 parteciparono alla colonna sonora del film ', registrando il brano \"Advent: One-Winged Angel\", arrangiato da Shir\u014d Hamaguchi, insieme ad un'orchestra diretta da Koji Haijima; il brano fu pubblicato nel disco ' il 28 settembre 2005; nella riedizione del 2009 del film, ', una nuova versione, pi\u00f9 lunga e con un arrangiamento leggermente diverso, sostitu\u00ec la prima; questo brano successivamente apparve nell'album ', pubblicato il 16 settembre 2009. Nel 2006 i Black Mages arrangiarono il tema del boss finale di \"Final Fantasy III\", che fu inserito in ', colonna sonora del remake del gioco per Nintendo DS.\nIl 19 marzo 2008 fu pubblicato il terzo album, \"\". Nel brano omonimo (un'opera rock rappresentante l'intera composizione dell'opera \"Maria e Draco\" da \"Final Fantasy VI\") compaiono come ospiti tre cantanti d'opera: il tenore Tomoaki Watanabe, il baritono Tetsuya Odagawa e il mezzosoprano Etsuyo Ota. Segu\u00ec un unico concerto promozionale, che si tenne al Yokohama Blitz di Yokohama il 9 agosto 2008, con ospiti d'eccezione i cantanti d'opera nel brano \"Darkness and Starlight\", insieme ad una performance di un gruppo di attori che interpret\u00f2 sul palco l'opera mentre la band suonava. Questo concerto fu filmato ed inserito nel DVD \"Darkness and Starlight LIVE\", pubblicato il 31 marzo 2009; a differenza dei precedenti due, questo DVD non \u00e8 a scopo promozionale, ed \u00e8 stato distribuito dall'etichetta Dog Ear Records.\nIl 7 agosto 2010 Uematsu annunci\u00f2 lo scioglimento del gruppo, senza fornire una spiegazione. L'anno successivo dichiar\u00f2 in un'intervista che i Black Mages erano una \"Square Enix Band\", ovvero che Square Enix detiene i diritti del nome, quindi erano legalmente autorizzati solo a registrare arrangiamenti di brani composti da Uematsu per \"Final Fantasy\" prima del suo abbandono, e anche ottenere l'autorizzazione per brani originali era molto difficile.\nSuccessivamente Uematsu fond\u00f2 gli Earthbound Papas, una band che prosegue l'idea neoprogressive dei Black Mages, in cui entrarono anche gli ex-Black Mages Michio Okamiya e Arata Hanyuda (quest'ultimo abbandoner\u00e0 il progetto nel 2013) dopo che anche questi lasciarono Square Enix, in modo da evitare problemi di licenza. La band propone riarrangiamenti di composizioni di Uematsu da \"Final Fantasy\", ma anche da altri videogiochi per i quali ha composto le musiche, oltre a brani originali."}
{"id": "749661", "revid": "125954676", "url": "https://it.wikipedia.org/wiki?curid=749661", "title": "Liev Schreiber", "text": "Candidato a tre Tony Award, vince nel 2005 come miglior attore non protagonista per lo spettacolo teatrale \"Glengarry Glen Ross\". Quell'anno, ha fatto il suo debutto come regista e sceneggiatore in \"Ogni cosa \u00e8 illuminata\", tratto dal romanzo omonimo. Ha ricevuto tre candidature ai Premi Emmy e cinque candidature ai Golden Globe, come miglior attore in una serie drammatica per la serie televisiva \"Ray Donovan\".\nBiografia.\nSchreiber nasce a San Francisco, in California, il 4 ottobre del 1967, figlio di Tell Carroll Schreiber, un attore e regista teatrale statunitense, nato da un'abbiente famiglia \"WASP\" di origini austriache, svizzere, irlandesi e scozzesi, e di Heather Milgram, un'eccentrica pittrice statunitense, nata a Brooklyn, New York, da una famiglia ebraica di origini polacche, ucraine e tedesche, che scelse per il futuro attore il nome \"Liev\" in onore dello scrittore russo Lev Tolstoj. La madre, che per un periodo visse in un ashram in Virginia, ha sempre proibito al figlio di guardare film a colori, per indirizzarlo verso le pellicole in bianco e nero, come i classici di Charlie Chaplin. \u00c8 cresciuto in Canada e, in seguito alla separazione dei genitori (avvenuta quando aveva 5 anni), si \u00e8 trasferito a New York, dove ha mostrato interesse per la scrittura di testi teatrali. \nStudia in collegio con l'attrice Amanda Peet, in seguito studia alla Royal Academy of Dramatic Art e si laurea nel 1992 alla \"Yale School of Drama\", lavora per diversi spettacoli teatrali a Broadway con classici di William Shakespeare come \"La tempesta\", \"Amleto\", \"Otello\" e molti altri, al fianco di attori del calibro di Sigourney Weaver e Jason Robards.\nDebutta nel 1994 nel film di Nora Ephron \"Agenzia salvagente\", in seguito recita in \"Hello Denise!\", nella trilogia di Wes Craven \"Scream\", \"Scream 2\" e \"Scream 3\" nel ruolo di Cotton Weary, \"Sfera\" di Barry Levinson del 1998 e \"Hurricane - Il grido dell'innocenza\" del 1999. \u00c8 stato candidato al premio Emmy e al Golden Globe per l'interpretazione di Orson Welles nel film \"RKO 281\".\nNel 2002 prende parte alla commedia \"Kate &amp; Leopold\" con Meg Ryan e Hugh Jackman, parallelamente alla carriera cinematografica continua la sua attivit\u00e0 teatrale che lo porta a vincere il premio Obie per la sua interpretazione in \"Cymbeline\".\nNel 2005 debutta alla regia con il film \"Ogni cosa \u00e8 illuminata\", tratto da un romanzo di Jonathan Safran Foer, girato tra Praga e l'Ucraina. Tra gli altri film come attore \"The Manchurian Candidate\" ed \"Omen - Il presagio\". Recita in \"L'amore ai tempi del colera\" di Mike Newell, tratto dall'omonimo romanzo di Gabriel Garc\u00eda M\u00e1rquez. All'inizio del 2007 partecipa ad alcuni episodi della serie televisiva \"CSI - Scena del crimine\", nel ruolo di Michael Keppler, per la temporanea assenza di William Petersen, e inoltre lavora a Broadway nella commedia teatrale di Eric Bogosian \"Talk Radio\", interpretazione che gli vale diverse candidature a premi teatrali.\nInterpreta il \"villain\" Victor Creed, alias Sabretooth, in \"X-Men le origini - Wolverine\" di Gavin Hood, film incentrato sulle origini del personaggio dei fumetti Wolverine. Recita in \"Motel Woodstock\" di Ang Lee, dove veste i panni di un travestito. Per Schreiber non \u00e8 la prima interpretazione di un travestito, infatti al suo esordio ha avuto un'interpretazione simile nella commedia del 1994 \"Agenzia salvagente\". Nel 2016 partecipa al film \"The Bleeder - La storia del vero Rocky Balboa\", dove interpreta il pugile Chuck Wepner, colui che affront\u00f2 Muhammad Ali per aggiudicarsi il titolo dei pesi massimi e al cui incontro Sylvester Stallone si ispir\u00f2 per \"Rocky\".\nVita privata.\nSchreiber ha una sorellastra e quattro fratellastri: Max, Charles, Will e Pablo, nato da una relazione del padre e anch'egli attore.\nDalla relazione con l'attrice Naomi Watts, ha avuto due figli: il 26 luglio 2007 \u00e8 nato Alexander Pete (detto Sasha, vezzeggiativo russo del nome Alexander) e il 13 dicembre 2008 \u00e8 nato Samuel Kai. La coppia si separa nel 2016, dopo undici anni di relazione.\nPremi e riconoscimenti.\nGolden Globe\nTony Award\nMostra internazionale d'arte cinematografica di Venezia\nDoppiatori italiani.\nNelle versioni in italiano dei suoi film, Liev Schreiber \u00e8 stato doppiato da:\nCome doppiatore, viene sostituito da:"}
{"id": "749663", "revid": "1828", "url": "https://it.wikipedia.org/wiki?curid=749663", "title": "Igino Straffi", "text": ""}
{"id": "749665", "revid": "31886", "url": "https://it.wikipedia.org/wiki?curid=749665", "title": "Q\u0101b\u016bs bin Sa\u02bf\u012bd \u0100l Sa\u02bf\u012bd", "text": "Educato in Inghilterra, si adoper\u00f2 nel processo di modernizzazione del paese attuando una politica di riforme e di progetti di sviluppo, soprattutto nel settore educativo e in quello sanitario; sul piano internazionale pose fine all'isolamento del paese attraverso l'adesione alle Nazioni Unite e perseguendo una politica di avvicinamento ai paesi sunniti, sfociata nell'ammissione dell'Oman alla Lega araba (1971).\nQ\u0101b\u016bs bin Sa\u02bf\u012bd apparteneva alla corrente kharigita ibadita, che ha tradizionalmente regnato in Oman. Durante il suo regno gli Ibaditi costituivano il 55% della popolazione, mentre i sunniti si fermavano al 25%, seguiti da piccole minoranze di sciiti, ind\u00f9 e cristiani. Q\u0101b\u016bs dimostr\u00f2 la sua tolleranza religiosa finanziando non solo la costruzione e il mantenimento di molte moschee ibadite ma anche di edifici religiosi relativi ad altri culti.\nBiografia.\nPrimi anni.\nNacque a \u1e62al\u0101la, nel Dhofar, il 18 novembre 1940. Unico figlio del sultano Sa\u02bf\u012bd bin Taym\u016br, rappresentava l'ottava generazione della dinastia di \u0100l Bu Sa\u02bf\u012bd\u012b. Ricevette l'istruzione primaria e secondaria nella citt\u00e0 di Salala e a Pune (India) e, in seguito, in scuole private del Regno Unito a partire dall'et\u00e0 di 16 anni. A 20 anni entr\u00f2 nella Royal Military Academy Sandhurst e ottenuti i gradi fu impiegato in un reggimento di fanteria britannico, il Cameronians, servendo nel 4\u00ba Battaglione in Germania per un anno.\nDopo il servizio militare, Q\u0101b\u016bs ritorn\u00f2 a \u1e62al\u0101la, dove studi\u00f2 la religione islamica e la storia della sua nazione.\nLa presa del potere.\nNei sei anni precedenti alla detronizzazione di Sa\u02bf\u012bd bin Taym\u016br l'esperienza di Q\u0101b\u016bs fu limitata al palazzo reale di \u1e62al\u0101la. Nel luglio 1970, i soldati che sostenevano Q\u0101b\u016bs disarmarono con la forza le truppe leali a Sa\u02bf\u012bd bin Taym\u016br, e lo deposero con un colpo di palazzo incruento. Q\u0101b\u016bs, appena ventinovenne, sal\u00ec cos\u00ec sul trono dell'Oman e fu aiutato dal governo britannico a consolidare il proprio potere.\nQ\u0101b\u016bs inaugur\u00f2 il suo regno il 23 luglio 1970 a Mascate. Qui dichiar\u00f2 che il regno non si sarebbe pi\u00f9 chiamato Sultanato di Mascate e Oman, ma che avrebbe cambiato il suo nome in \"Sultanato dell'Oman\", per meglio rifletterne l'unit\u00e0 politica.\nIl primo importante problema che egli affront\u00f2 in qualit\u00e0 di sultano fu una ribellione di ispirazione comunista fomentata dallo Yemen del Sud: la guerra del Dhofar (1962\u20131976). Il sultano sconfisse le formazioni ribelli con l'aiuto dell'Iran imperiale, del SAS britannico e della Royal Air Force.\nIl sultanato.\nQ\u0101b\u016bs govern\u00f2 come monarca assoluto, in una condizione simile a quella dei sovrani dell'Arabia Saudita. Le sue decisioni personali non erano soggette a modifiche da parte degli altri membri della famiglia reale dell'Oman. Le decisioni governative erano invece sottoposte al consenso delle istituzioni federali, provinciali e locali e dei rappresentanti tribali; alcuni critici sostengono che Q\u0101b\u016bs esercitasse \"de facto\" un controllo su questo processo. Il sultano intraprese regolarmente viaggi attraverso il suo reame, nei quali ogni cittadino con una richiesta o una protesta poteva appellarsi a lui personalmente.\nQ\u0101b\u016bs permise elezioni parlamentari, nelle quali le donne furono messe in condizione di votare e candidarsi; fu inoltre loro promessa grande apertura e partecipazione al governo. Tuttavia il Parlamento rimase privo di sostanziale potere politico, malgrado il sultano fosse stato costretto a cedere ad esso, lasciandogli una funzione esclusivamente consultiva, il potere legislativo, per frenare il malcontento esploso in alcune manifestazioni di protesta: secondo quanto riportato dall'agenzia ufficiale Ona il sultano confer\u00ec \"poteri legislativi e di vigilanza\" sull'azione di governo al \"Consiglio d'Oman\".\nFino allo scoppio di proteste popolari contro i regimi arabi nel Maghreb e nel Vicino Oriente arabo, i sostenitori di Q\u0101b\u016bs sottolinearono i suoi successi nel governo del paese. Rispetto agli standard del Golfo Persico, l'Oman infatti garantiva un buon ordine pubblico (\u00e8 ancor oggi un paese estremamente sicuro), una discreta economia (dovuta alla sua produzione di petrolio) e una societ\u00e0 relativamente permissiva. Sotto Qabus l'Oman intrecci\u00f2 relazioni internazionali, liberalizz\u00f2 i giornali, costru\u00ec autostrade, apr\u00ec alberghi e inaugur\u00f2 centri commerciali. \nNegli anni ottanta fond\u00f2 la prima universit\u00e0 del suo Paese, la Sultan Qaboos University, cos\u00ec chiamata in suo onore, e nel 2001 inaugur\u00f2 la colossale Grande Moschea del Sultano Qabus, tutt'oggi una delle pi\u00f9 imponenti del mondo islamico.\nIl compleanno del sultano era il 18 novembre, giorno celebrato come festa nazionale.\nPolitica estera.\nQ\u0101b\u016bs mantenne ufficialmente l'Oman neutrale. Sin dagli anni ottanta\u00a0\u2013 quando medi\u00f2 il cessate il fuoco nella guerra Iran-Iraq mentre le altre monarchie del Golfo Persico finanziavano l'esercito di Saddam Hussein \u2013 Q\u0101b\u016bs ag\u00ec da stabilizzatore regionale, a fare da ponte tra monarchie sunnite e Iran sciita, paese quest'ultimo con cui stabil\u00ec normali relazioni diplomatiche continuando a essere alleato di Stati occidentali come il Regno Unito e gli Stati Uniti. Nel 1979 l'Oman fu, insieme al Sudan di Ja'far al-Nimeyri, l'unico Stato arabo a riconoscere l'accordo di pace con Israele del presidente egiziano Anwar al-S\u0101d\u0101t.\nRispetto agli altri stati del Golfo Persico, l'Oman adott\u00f2 una politica estera prudente e pragmatica proclamandosi sempre neutrale e fissando un equilibrio tra esso e gli Stati Uniti. Il sultano spesso fece da intermediario ospitando tra l'altro i colloqui segreti che nel 2015 condussero all'accordo sul programma nucleare iraniano.\nNel 1981 ader\u00ec al Consiglio di Cooperazione del Golfo (GCC) ma respinse sempre con forza i reiterati tentativi da parte saudita di un'unione militare tra tutti i Paesi aderenti.\nPer quanto riguarda la politica estera, due episodi potrebbero facilmente dimostrare la lungimiranza del defunto sovrano dell\u2019Oman: il suo ruolo nel Joint Comprehensive Plan of Action (JCPOA) nel 2013 e nella crisi del Golfo del 2017. Il primo infatti ha dimostrato le grandi capacit\u00e0 di mediazione di Qaboos: sebbene l\u2019Iran \"Nuclear Deal\" sia stato firmato nel 2015, gli sforzi di Qaboos di negoziazione tra le controparti furono notevoli, e uno di questi \u00e8 sicuramente rappresentato dallo storico incontro tra il ministro degli Esteri iraniano Mohammed Javad Zarif e il Segretario di Stato americano John Kerry, tenutosi nella capitale omanita (Muscat) nel novembre 2014.\nIl secondo invece ha rivelato le capacit\u00e0 diplomatiche dell'anziano sultano: nonostante la tensione nel Golfo fosse davvero alta, soprattutto tra Arabia Saudita e Qatar, l\u2019Oman \u00e8 stato l\u2019unico paese del Consiglio di cooperazione del Golfo (GCC) che non si \u00e8 schierato contro il Qatar e ha cercato di \u201c\"play this role of being in the middle, helping to maintain the status quo. It doesn\u2019t welcome any sudden change, because it has hoped to maintain the geopolitics of the region as it is, without any turbulence\"\u201c, come ha dichiarato Mahjoob Zweiri, professore all\u2019Universit\u00e0 del Qatar.\nVita privata.\nNel 1976 Q\u0101b\u016bs bin Sa\u02bf\u012bd spos\u00f2 una cugina di primo grado, Kamila, nata nel 1951, figlia di S.A. \"Sayyid\" \u1e6c\u0101riq ibn Taym\u016br, ma il matrimonio termin\u00f2 con un divorzio nel 1979, senza che fosse nata prole.\nQ\u0101b\u016bs bin Sa\u02bf\u012bd era un grande appassionato di musica classica. I 120 membri della sua orchestra, costituita interamente da omaniti, erano molto apprezzati in tutto il Vicino Oriente e vennero inizialmente istruiti da professionisti britannici. Suonarono anche all'estero accompagnati talora dal sultano stesso (ma non nella wahhabita Arabia Saudita, essendo l'orchestra composta anche da elementi femminili). Il compositore argentino Lalo Schifrin fu incaricato di realizzare un'opera intitolata \"Impressioni sinfoniche dell'Oman\".\nMorte e successione.\nLa linea di successione non \u00e8 chiara in Oman, dove vi \u00e8 una storia contrastata di successioni e colpi di stato; lo stesso sultano Q\u0101b\u016bs aveva deposto suo padre, che a sua volta aveva costretto il proprio ad abdicare. Alla morte del sultano, avvenuta nel gennaio del 2020, i parenti pi\u00f9 stretti di Q\u0101b\u016bs erano le tre sorelle, seguite da alcuni anziani zii paterni e dalle loro famiglie: il successore avrebbe dovuto essere il cugino principe \u1e6c\u0101riq ibn Taym\u016br \u0100l Sa\u02bf\u012bd - seguendo la linea di primogenitura - ma ci\u00f2 non vincolava in alcun modo Qabus che non scelse mai pubblicamente il suo erede, distinguendosi in questo dagli altri sovrani dell'area; il potere pass\u00f2 invece al cugino Haitham bin Tariq Al Said, ministro del patrimonio e della cultura\nPalazzi.\nPossedeva i seguenti palazzi in Oman:"}
{"id": "749669", "revid": "729019", "url": "https://it.wikipedia.org/wiki?curid=749669", "title": "Stazione di Milano Romolo", "text": "La stazione di Milano Romolo \u00e8 una fermata ferroviaria posta sulla cintura sud di Milano, tra le stazioni di San Cristoforo e di Porta Romana. \u00c8 ubicata in largo Alberto Ascari in corrispondenza della fermata Romolo della linea M2 (verde) della metropolitana di Milano.\nStoria.\nLa fermata di Milano Romolo venne attivata il 19 giugno 2006.\nStrutture ed impianti.\nLa fermata conta due binari, uno per ogni senso di marcia, serviti da due banchine laterali collegate da un sottopassaggio.\nInterscambi.\nLa stazione costituisce un importante interscambio con la linea M2 della metropolitana di Milano.\nNelle vicinanze della stazione effettuano fermata alcune linee urbane di superficie, filoviarie ed automobilistiche, gestite da ATM.\nPresso l'impianto effettuano inoltre capolinea alcune linee automobilistiche interurbane, gestite da ATM e Autoguidovie.\nMovimento.\nLa fermata \u00e8 servita dai treni della linea S9 del servizio ferroviario suburbano di Milano, eserciti da Trenord, cadenzati a frequenza semioraria."}
{"id": "749670", "revid": "287204", "url": "https://it.wikipedia.org/wiki?curid=749670", "title": "Il talismano del potere", "text": "Il talismano del potere \u00e8 l'ultimo volume della trilogia le \"Cronache del Mondo Emerso\" di Licia Troisi, uscito nell'aprile 2005. Il finale non specificato del volume (non si sa la sorte futura dei personaggi principali), lascia intendere che la saga proseguir\u00e0 ancora: infatti nel 2006 \u00e8 uscito un nuovo volume, della saga de \"Le guerre del Mondo Emerso\", chiamato \"La setta degli assassini\".\nTrama.\nMentre le Terre Libere soccombono alla potenza delle armate del Tiranno, composte da Fammin e Spettri; Nihal, Sennar, Laio e Oarf partono per recuperare le otto pietre custodite in otto diversi templi, situati in luoghi nascosti delle otto Terre del Mondo Emerso. Queste pietre possiedono i poteri di Acqua, Luce, Mare, Fuoco, Terra, Tempo, Oscurit\u00e0 e Aria.\nQuando, e soprattutto se, Nihal riuscir\u00e0 a riunire tutte le Pietre nell'amuleto, dovr\u00e0 andare nella Grande Terra e recitare la formula che annuller\u00e0 i poteri oscuri in tutto il Mondo Emerso, ma solo per un giorno. Nihal, per salvare Laio da eventuali pericoli che avrebbero incontrato, a met\u00e0 viaggio decide di tornare alla base e di lasciarlo. Il ragazzo per\u00f2 si lancia all'inseguimento degli amici. Sfortunatamente viene catturato e torturato dai Fammin. L\u00ec conosce Vra\u0161ta, un Fammin diverso che si preoccupa per la sua salute e lo cura. Vra\u0161ta viene incaricato dal capo delle prigioni dove \u00e8 tenuto Laio di farlo scappare, per poi seguirlo e uccidere lui e i suoi compagni. Laio e Vra\u0161ta, una volta scappati, si dirigono verso Nihal e Sennar, ma, a met\u00e0 viaggio, il Fammin confessa il suo obiettivo, capendo per\u00f2 di non desiderarlo. Una sera vengono attaccati e Laio muore nella sua terra natale, la Terra della Notte, ucciso dai Fammin e dai servi del Tiranno. Vra\u0161ta prega poi Nihal di ucciderlo in quanto qualcuno ha pronunciato il suo nome e una volta che ci\u00f2 accade un Fammin \u00e8 costretto ad eseguire gli ordini. La Mezzelfo, se pur a malincuore, decide di obbedirgli.\nDopo aver dato una degna sepoltura a Laio, Nihal e Sennar giungono nella Terra del Fuoco e qui incontrano Aires, la pirata della nave che ha condotto Sennar nel Mondo Sommerso. Scoprono che la donna ha abbandonato i mari e ora lotta contro il Tiranno, raggruppando i ribelli nelle Terre Occupate. Questi dimorano negli acquedotti sotterranei della Terra del Fuoco. Aires fa loro da guida conducendoli fuori da quel labirinto di cunicoli. Salutandosi promette loro di tenersi pronta al momento dell'attacco finale. Nihal e Sennar proseguono il viaggio e raggiungono la Terra delle Rocce. Dopo un ennesimo attacco da parte dei servi del Tiranno, Sennar viene ferito ad una gamba e i due sono costretti a riparare in una grotta. Credendo di morire, il mago confessa il suo amore a Nihal. Riuscendo per\u00f2 a sopravvivere, Sennar riaffronta l'argomento con Nihal, dapprima scusandosi, ma poi riconfermando quello gi\u00e0 detto in precedenza. L\u00ec, in un attimo di sorpresa, Nihal confessa a Sennar di ricambiarlo, facendo l'amore con lui. I giorni passano e i due si rendono contro che la ferita alla gamba \u00e8 pi\u00f9 grave di quanto avevano pensato. Sennar convince Nihal a proseguire la ricerca da sola e le promette di rivedersi, lasciandole come pegno il pugnale che aveva vinto durante il loro primo incontro.\nNihal a malincuore si reca nella Terra del Vento, per raccogliere l'ottava pietra, e l\u00ec scopre che il suo guardiano \u00e8 Phos, un folletto che lei gi\u00e0 conosceva in precedenza. Nihal riesce a concludere la missione e si ricongiunge con Ido e Soana, ma non con Sennar di cui nessuno ha pi\u00f9 notizie.\nViene cos\u00ec organizzata la battaglia finale contro il Tiranno, dove Nihal arriva nella Grande Terra, e compie l'incantesimo che avrebbe tolto la magia all'intero Mondo Emerso. Dopo una furente battaglia riesce a entrare nella Rocca, la fortezza del Tiranno. Una volta che i due si trovano faccia a faccia, lei rimane stupita in quanto si trova davanti un Mezzelfo, ma bambino. Lui le racconta la sua storia. Intanto il Tiranno ha fatto prigioniero Sennar e mente a Nihal dicendogli di averlo ucciso. Nihal per un momento si abbandona al dolore, poi con tutta la sua forza di volont\u00e0 riesce a colpire Aster e a ucciderlo. Scopre poi, grazie al pugnale da lui donato, che Sennar \u00e8 ancora vivo e con le sue ultime forze riesce a fare un incantesimo e salvarlo. Il talismano, per\u00f2, le ha prosciugato tutte le forze che avrebbe riacquistato soltanto distruggendolo con la spada, dimenticata nella Sala del Trono. Lei e Sennar scappano dalla Rocca, che ormai sta per crollare.\nRitrovati dall'esercito delle Terre Libere, si accorgono che Nihal \u00e8 morta. L'esercito conduce Sennar e il corpo di Nihal a Makrat, dove si stanno per svolgere i funerali di Nihal. Soana si accorge per\u00f2, che il corpo di Nihal non \u00e8 in decomposizione, e cos\u00ec ferma i funerali, facendo in modo che Nihal venga deposta in una sala del palazzo. Dopo vari giorni, Phos viene a far visita a Nihal, dopo aver sussurrato alcune parole nell'orecchio di Nihal, appoggia la mano sull'ottava pietra, il Cuore del Padre della Foresta. Dopodich\u00e9 recita un'antica litania, che permette di ridare un altro po' di potere al Talismano e questo rid\u00e0 vita a Nihal. Phos comunica a Nihal che il Cuore del Padre della Foresta le \u00e8 stato donato, in modo che lei non muoia, a meno che non si separi dal medaglione. Nihal va cos\u00ec da Sennar, che \u00e8 di nuovo ridiventato Consigliere, e trascorre con lui vari giorni, ma i due sognano di scoprire altre terre, e di vivere nuove avventure."}
{"id": "749672", "revid": "701660", "url": "https://it.wikipedia.org/wiki?curid=749672", "title": "Haggadah di Pesach", "text": "La Haggadah di Pesach \u00e8 una particolare Haggadah che narra l'uscita del popolo ebraico dall'Egitto e che viene letta nella prime due sere, solo la prima sera di Pesach per chi vive stabile in Terra d'Israele, nel corso del Seder. \nIl rituale.\nGli ebrei, osservanti e meno osservanti, ortodossi, conservatori e riformati, hanno alcuni momenti di unione che non vengono messi in discussione. Se il pi\u00f9 solenne \u00e8 il digiuno di Kippur, quello pi\u00f9 sentito e popolare \u00e8 il Seder di Pesach, che si celebra appunto all'entrata di questa festa, ossia la sera in cui inizia la giornata del 15 di Nisan. In questa occasione, che di solito \u00e8 di ritrovo familiare, si segue un rituale molto antico, ancora nel periodo del Tempio di Salomone, e che \u00e8 codificato, in modo sostanzialmente identico, per tutti i riti ortodossi e conservativi (vi sono delle differenze nei vari riti riformati), nella Haggadah di Pesach.\nLa sua struttura comprende:\nIl racconto.\nLa narrazione dell'uscita dall'Egitto inizia con una recitazione in aramaico (nei riti italiano e rumeno - negli altri riti \u00e8 parzialmente in ebraico) del brano \"A Lahmah\" (Questo \u00e8 il pane dell'afflizione...) e segue con quello che \u00e8 il brano pi\u00f9 amato, \"Ma Nishtanah\" (Cosa differenzia questa sera dalle altre sere?), di solito recitato dal pi\u00f9 giovane della tavolata, quasi sempre un bambino. In seguito vengono ricordati gli eventi che hanno portato all'Esodo, dalle dieci piaghe, all'apertura del Mar Rosso, alla distribuzione della manna, i dieci Comandamenti, eccetera. Il racconto termina con la celebrazione di Dio per quanto ha fatto, solitamente con dei canti."}
{"id": "749673", "revid": "83531", "url": "https://it.wikipedia.org/wiki?curid=749673", "title": "Il matrimonio segreto", "text": "Il matrimonio segreto \u00e8 un dramma giocoso di Domenico Cimarosa su libretto di Giovanni Bertati, il quale a sua volta si basa sulla commedia \"The clandestine marriage\" di George Colman il Vecchio e David Garrick del 1766, messa in scena al Drury Lane di Londra.\nVicende storiche.\nFu messo in scena per la prima volta il 7 febbraio 1792 al Burgtheater di Vienna. Il successo sul pubblico viennese fu subito strepitoso, tant'\u00e8 che avvenne un fatto mai accaduto nella storia della musica sino a questo momento (e che tra l'altro non si ripeter\u00e0 neanche in futuro): il bis dell'opera intera. Infatti all'imperatore Leopoldo II (sovrano che paradossalmente non aveva interessi per la musica) il lavoro piacque cos\u00ec tanto che decise di farlo \"ricominciar da capo\" subito dopo.\nQuesto non fu solo un trionfo momentaneo e locale: l'opera suscit\u00f2 infatti grandissimi applausi ovunque e in ogni periodo, rimanendo fino ai giorni nostri nei palinsesti dei maggiori teatri lirici di tutto il mondo e tuttora viene considerata un'opera viva, carica di freschezza e una delle opere buffe per eccellenza.\nTrama.\nPaolino e Carolina, in preda a un impulso amoroso, si sono sposati in segreto da due mesi e fra ansie e sotterfugi si adorano senza potersi appartenere, il che accresce la loro tenerezza e il loro ardore. Paolino vorrebbe persuadere la sua sposina segreta alla fuga: ella per\u00f2 esita, se pur angustiata da mille pene. Intorno ai due innamorati si muove una piccola folla di personaggi della tipica comicit\u00e0 settecentesca: Geronimo, il padre di Carolina, sordo, avaro e ricco mercante (padrone di Paolino), il conte Robinson, ricco pretendente inglese, Elisetta, la sorella di Carolina, caratterialmente dispettosa, ambiziosa, aspra e maligna (la quale \u00e8 stata destinata in nozze dal padre al conte Robinson), e la zia Fidalma, ricca vedova che ha investito i suoi capitali nelle imprese del fratello Geronimo, presa anch'essa da un'ardente passione per il giovane Paolino. L'intreccio s'aggroviglia ulteriormente e piacevolmente: il conte Robinson, che secondo i progetti di Paolino dovrebbe sposar Elisetta, appena vede Carolina s'innamora di questa e dell'altra non ne vuol pi\u00f9 sapere. Geronimo protesta, ma Robinson gli propone di rinunciare a met\u00e0 della dote se gli concede la mano di Carolina invece della mano di Elisetta. La rabbia di Elisetta e le dichiarazioni amorose di Fidalma a Paolino complicano ancor pi\u00f9 la faccenda, quindi i due decidono di fuggire. La fuga non riesce, giacch\u00e9 il piano verr\u00e0 scoperto, ma per fortuna tutto si sistema in lieto fine."}
{"id": "749675", "revid": "1543377", "url": "https://it.wikipedia.org/wiki?curid=749675", "title": "Bubalus mindorensis", "text": "Il tamar\u00f9 (Bubalus mindorensis ), o bufalo di Mindoro, \u00e8 un piccolo mammifero ungulato appartenente alla famiglia dei Bovidi. \u00c8 endemico di Mindoro ed \u00e8 l'unica specie di bovino endemica delle Filippine, arcipelago a cui Mindoro appunto appartiene. Si ritiene, tuttavia, che in passato fosse diffuso anche sulla pi\u00f9 grande isola di Luzon. Originariamente il tamar\u00f9 vagabondava per tutta l'intera isola di Mindoro, dal livello del mare fino ai monti (ad altitudini di 2000\u00a0m), ma a causa degli insediamenti umani, della caccia e della deforestazione \u00e8 ora ristretto a poche remote pianure erbose ed \u00e8 divenuto una specie molto minacciata.\nContrariamente a quanto si crede comunemente e alle classificazioni passate, il tamar\u00f9 non \u00e8 una sottospecie del carabao locale, di dimensioni un pi\u00f9 grandi, o del comune bufalo d'acqua. Le caratteristiche che lo differenziano dal carabao sono molteplici: \u00e8 un po' pi\u00f9 peloso, presenta zone di colore chiaro sulla faccia, non ha abitudini gregarie e le sue corna, a forma di V, sono pi\u00f9 corte. \u00c8 il pi\u00f9 grande mammifero terrestre originario del Paese.\nEtimologia.\nIl nome \"tamar\u00f9\" (forma italianizzata dell'originale \"tamaraw\") presenta altre varianti, come \"tamarau\", \"tamarou\" e \"tamarao\". \u00c8 stato ipotizzato che il termine \"tamaraw\" derivi da \"tamadaw\", un nome alternativo con cui viene indicato il banteng (\"Bos javanicus\").\nDescrizione.\n\"Bubalus mindorensis\" ha il tipico aspetto che caratterizza tutti i membri della famiglia a cui appartiene. Ha corpo bovino, compatto e pesante, quattro zampe che terminano con zoccoli fessi ed una piccola testa munita di corna alla fine di un collo piuttosto corto. Rispetto al bufalo d'acqua asiatico (\"Bubalus bubalis\") \u00e8 pi\u00f9 piccolo e pi\u00f9 tozzo. Il dimorfismo sessuale non \u00e8 molto pronunciato, ma \u00e8 stato detto che i maschi hanno il collo pi\u00f9 robusto. In media il tamar\u00f9 misura al garrese 100 - 105 centimetri. Il corpo \u00e8 lungo 220 centimetri e la coda ne misura 60. Per le femmine \u00e8 stato stimato un peso di 200 - 300 chili.\nGli adulti presentano una colorazione variabile dal marrone scuro al grigiastro e sono molto pi\u00f9 pelosi di \"Bubalus bubalis\". Gli arti sono corti e tozzi. Zone di colore bianco sono presenti sugli zoccoli e nella zona inferiore interna delle zampe anteriori. Queste zone bianche sono simili a quelle presenti nell'anoa di pianura (\"Bubalus depressicornis\"). La faccia \u00e8 dello stesso colore del corpo. Quasi tutti gli esemplari presentano inoltre una coppia di strisce bianco-grigiastre che vanno dall'angolo interno dell'occhio alle corna. La pelle che ricopre il naso e le labbra \u00e8 nera. Le orecchie, lunghe 13,5 centimetri, presentano zone bianche all'interno.\nLe corna, presenti in entrambi i sessi, sono a forma di V, diversamente da quelle di \"Bubalus bubalis\", a forma di C. Hanno la superficie piatta e sono triangolari alla base. A causa dei frequenti strofinamenti, le corna del tamar\u00f9 hanno la superficie esterna liscia, mentre quella interna \u00e8 ruvida. Sono lunghe 35,5 - 51 centimetri.\nDistribuzione e habitat.\nLa presenza del tamar\u00f9 sull'isola di Mindoro \u00e8 stata documentata per la prima volta nel 1888. L'incremento delle attivit\u00e0 umane ridusse drasticamente la popolazione di tamur\u00f9. Nel 1966 il suo areale era ridotto a tre sole aree: il Monte Iglit, il Monte Calavite e le zone nei pressi dell'insediamento penale di Sablayan. A partire dal 2000, tali aree si erano ristrette a due soltanto: il Parco Nazionale del Monte Iglit-Baco e la regione di Aruyan.\nLe prime stime della popolazione di \"Bubalus mindorensis\" parlano di circa 10.000 esemplari presenti su Mindoro nei primi anni del XX secolo. Meno di cinquanta anni pi\u00f9 tardi, nel 1949, la popolazione era gi\u00e0 scesa intorno ai mille individui. Nel 1953 si stim\u00f2 che ormai sopravvivevano in natura meno di 250 esemplari. Questo numero continu\u00f2 piano piano a diminuire fino al 1969, anno in cui la IUCN annunci\u00f2, nella stesura del Libro Rosso annuale, che rimanevano solamente 100 capi di tamar\u00f9. Tale numero era salito nel 1975 a 120. Le stime attuali parlano di una popolazione selvatica che si aggira tra le duecentoventi e le trecento unit\u00e0 .\n\"Bubalus mindorensis\" predilige le aree di foresta tropicale d'altopiano. Vive generalmente nella fitta boscaglia, nelle vicinanze di radure aperte dove pu\u00f2 trovare l'erba di cui si nutre e pascolare. Con l'incremento della popolazione umana sull'isola e la conseguente frammentazione della foresta, le preferenze ambientali del tamar\u00f9 si sono spostate sempre pi\u00f9 verso le pianure erbose di bassa altitudine. Quando risiede nei pressi di aree montuose, questo animale non si allontana mai dalle sorgenti d'acqua .\nBiologia.\nIl tamar\u00f9 \u00e8 una creatura riservata che rifugge l'uomo; oltretutto, la rarefazione subita dalla specie, sparsa su un areale estremamente frammentato (nel 1986 vennero ritrovati 51 esemplari all'interno di un'area di 20 chilometri quadrati), ne rende difficile l'individuazione.\nAlimentazione.\nIl tamar\u00f9 \u00e8 un brucatore che si nutre di erba e di giovani germogli di bamb\u00f9, ma predilige tuttavia le piante di \"Imperata cylindrica\" e \"Saccharum spontaneum\". Generalmente \u00e8 un animale diurno che si nutre durante le ore del giorno; tuttavia, le attivit\u00e0 umane, che si svolgono prevalentemente di giorno, hanno costretto gli esemplari che vivono nelle zone pi\u00f9 frequentate dall'uomo ad abitudini notturne.\nComportamento.\nDiversamente dal bufalo d'acqua, suo stretto parente, \"B. mindorensis\" \u00e8 una creatura solitaria. Gli esemplari adulti non si riuniscono in mandrie o in piccoli gruppi e quasi sempre vengono visti da soli. Solo i giovani presentano l'attitudine a riunirsi in gruppo propria dei bovini e la suddivisione gerarchica spesso osservata nel bufalo d'acqua. \u00c8 noto che maschi e femmine formano associazioni in qualunque periodo dell'anno, ma le interazioni tra loro durano solo poche ore. Si ritiene che questo comportamento solitario sia un adattamento all'habitat forestale . I maschi adulti sono spesso solitari e apparentemente aggressivi, mentre le femmine adulte possono vivere da sole, accompagnate da un toro o da tre esemplari giovani di et\u00e0 differenti .\nCome altri bovini, anche il tamar\u00f9 si rotola nelle pozze di fango. Si \u00e8 ipotizzato che questo comportamento consenta all'animale di evitare le punture degli insetti.\nUn altro caratteristico aspetto comportamentale di \"B. mindorensis\" \u00e8 la sua ferocia. Esistono varie testimonianze inerenti alla sua aggressivit\u00e0 quando viene a trovarsi con le spalle al muro, ma la maggior parte di queste \u00e8 priva di fondamento. L'atteggiamento di minaccia utilizzato da tutti i bovini consiste nell'abbassamento della testa e nello spostamento delle corna in posizione verticale. Tutto ci\u00f2 \u00e8 accompagnato da uno scuotimento laterale della testa .\nRiproduzione.\nIl tamar\u00f9 vive generalmente 20 anni, ma \u00e8 noto che pu\u00f2 raggiungere anche i 25. Le femmine adulte danno alla luce un unico piccolo dopo una gestazione di circa 300 giorni. Tra un parto e l'altro vi \u00e8 solitamente un intervallo di due anni, sebbene una femmina sia stata vista in compagnia di tre esemplari giovani. Prima di diventare indipendente il vitello trascorre 2 - 4 anni in compagnia della madre .\nStoria evolutiva.\nLa presenza di \"B. mindorensis\" sull'isola di Mindoro e la scoperta di fossili di bufalo su altre isole dell'arcipelago indicano che questo gruppo di Bovidi era un tempo diffuso su tutte le Filippine. I fossili ritrovati nel corso del XX secolo, infatti, hanno dimostrato che durante il Pleistocene \"B. mindorensis\" era un tempo diffuso su Luzon, un'isola delle Filippine settentrionali.\nLa stretta affinit\u00e0 del tamar\u00f9 con il bufalo d'acqua (\"Bubalus bubalis\") \u00e8 stata convalidata molte volte in passato. Un tempo, quando il bufalo d'acqua veniva classificato come \"Anoa bubalis\", il tamar\u00f9 era ritenuto una sua sottospecie, \"Anoa bubalis mindorensis\". Recenti studi genetici hanno ulteriormente rafforzato questa ipotesi.\nTassonomia.\nNel 1888 lo zoologo francese Pierre Marie Heude descrisse per la prima volta il tamar\u00f9 come \"Anoa mindorensis\". Nel 1958 il nome scientifico divenne \"Anoa bubalis mindorensis\", poich\u00e9 si riteneva che il tamar\u00f9 fosse una sottospecie del bufalo d'acqua (noto allora come \"Anoa bubalis\") . Poco pi\u00f9 di un decennio dopo, nel 1969, il tamar\u00f9 venne elevato al rango di specie vera e propria con il nome di \"Anoa mindorensis\".\nRicerche successive e l'analisi delle relazioni intercorrenti tra le varie specie determinarono che il genere \"Anoa\" era un sottogruppo del genere \"Bubalus\". Il nome scientifico del tamar\u00f9 divenne allora quello con cui lo conosciamo oggi, \"Bubalus mindorensis\" (o, pi\u00f9 precisamente, \"Bubalus (Bubalus) mindorensis\").\nStato di conservazione.\nCon un areale ristretto e una popolazione limitata, \"Bubalus mindorensis\" \u00e8 una specie estremamente vulnerabile. Attualmente la IUCN, sulla sua Lista Rossa delle Specie Minacciate, lo classifica tra le specie in pericolo critico, categoria in cui si trova dal 2000. La consapevolezza della rarit\u00e0 di \"Bubalus mindorensis\" divenne nota nel 1965, quando la IUCN lo incluse tra le specie con \"Status inadeguatamente conosciuto\". Nel 1986 divennero noti ulteriori dati inerenti alla situazione del tamar\u00f9 e il centro di monitoraggio della IUCN dichiar\u00f2 la specie in pericolo. Anche in seguito ad altri censimenti effettuati nel 1988, 1990, 1994 e 1996, il tamar\u00f9 rimase classificato sulla Lista Rossa come \"Specie in pericolo\". La riclassificazione della specie nel 1996 soddisfaceva i criteri IUCN \"B1+2c\" e \"D1\". Il criterio \"B1\" indicava che l'areale della specie era inferiore ai 500 chilometri quadrati e che tale animale sopravviveva in meno di cinque localit\u00e0 indipendenti. Date le condizioni ambientali della specie, il calo costante della popolazione soddisfaceva il sottocriterio \"2c\". Il criterio \"D1\" richiedeva essenzialmente che una popolazione fosse composta da meno di 250 esemplari adulti; al tempo i censimenti di \"B. mindorensis\" indicavano che il numero di esemplari adulti era di molto inferiore a tale cifra. Nel 2000 il tamar\u00f9 venne riclassificato secondo il pi\u00f9 grave criterio \"C1\". Ci\u00f2 significava che la popolazione di una tale specie era diminuita del 20% nel corso di cinque anni o nell'arco di due generazioni.\nAl declino della specie hanno contribuito molti fattori. Nel corso del secolo l'aumento della popolazione umana su Mindoro ha esposto l'unica popolazione di tamar\u00f9 dell'isola a gravi pressioni antropogeniche. Negli anni '30 l'introduzione di bestiame non indigeno sull'isola provoc\u00f2 una grave epidemia di peste bovina tra i tamar\u00f9, che allora si contavano a migliaia. Anche la caccia a scopo alimentare fece pagare al tamar\u00f9 un notevole tributo. Il fattore che pi\u00f9 minaccia la sopravvivenza di \"B. mindorensis\", tuttavia, \u00e8 la distruzione dell'habitat causata dallo sviluppo delle infrastrutture, dalla deforestazione e dall'agricoltura. Tutti questi fattori hanno ridotto la popolazione del tamar\u00f9 dalle migliaia di esemplari degli inizi del XX secolo ai meno di 300 capi del 2007 .\nIn seguito al declino di \"B. mindorensis\", nelle Filippine sono state emanate molte leggi per la tutela della specie. Nel 1936 l'allora Commonwealth delle Filippine eman\u00f2 il \"Commonwealth Act No. 73\". Tale atto proibiva esplicitamente l'uccisione, la caccia e perfino il semplice ferimento dei tamar\u00f9, tranne che per difesa personale (nel caso che una persona venisse attaccata da un esemplare aggressivo) o per scopi scientifici. Le sanzioni erano dure abbastanza da prevedere pesanti multe e perfino la reclusione.\nNel 1979 un ordine esecutivo di Ferdinand Marcos dichiar\u00f2 la creazione di una commissione specificamente adibita alla conservazione del tamar\u00f9. Nel suddetto ordine il tamar\u00f9 veniva indicato come \"fonte di orgoglio nazionale\". Sempre nello stesso anno venne istituito il Progetto per la Conservazione del Tamar\u00f9. Nel 1999 tale organizzazione riusc\u00ec a far accoppiare una coppia di tamar\u00f9; da questa unione nacque un piccolo a cui venne dato il nome di Kal\u00ec. Nel 2001 venne emanato il \"Republic Act 9147\", o Atto per la Protezione e la Conservazione delle Risorse Naturali, allo scopo di proteggere il tamar\u00f9 e altre specie endemiche dalla caccia e dal commercio. Nel corso degli anni '70 prese il via anche un programma di riproduzione in cattivit\u00e0. Tuttavia questo progetto non ebbe successo e l'unico risultato che \u00e8 stato in grado di ottenere fu la nascita di Kal\u00ec. Attualmente gli unici tamar\u00f9 coinvolti nel programma sono Kal\u00ec e la madre Mim\u00ec. Happy new year 2018 Tale progetto non venne ben finanziato, perch\u00e9 l'Ufficio per la Natura e le Aree Protette dichiar\u00f2 che i tamar\u00f9 si stavano gi\u00e0 riproducendo in natura. Per questa specie non \u00e8 mai stata presa in considerazione l'ipotesi della clonazione a scopo conservativo, poich\u00e9 il Dipartimento dell'Ambiente e delle Risorse Naturali ritiene che tale misura potrebbe diminuire la diversit\u00e0 genetica.\nSempre su Mindoro venne inoltre scoperta, entro i confini del Rifugio Faunistico e Santuario degli Uccelli del Monte Iglit, un'altra piccola popolazione di tamar\u00f9.\nAttualmente il \"Bubalus mindorensis\" \u00e8 inserito nell\"Appendice I\" della Convenzione sul commercio internazionale delle specie minacciate di estinzione, posizione in cui \u00e8 sempre stato fin dalla sua comparsa sulla lista il 7 gennaio 1975. Con questa dicitura la CITES riconosce tale specie come gravemente minacciata e in pericolo di estinzione. Il commercio internazionale di questa specie o di prodotti da essa ricavati, come carne e corna, \u00e8 quindi da considerarsi illegale. Sono consentiti solamente scambi per motivi non commerciali, come quelli inerenti alla ricerca scientifica.\nIncremento della popolazione nel corso del 2008.\nNell'ottobre 2008 il direttore del Centro per il Carabao delle Filippine del Dipartimento dell'Agricoltura (DA-PCC), il Dr. Arnel del Barrio, sostenne ufficialmente che la popolazione di tamar\u00f9 era aumentata del 10% tra il 2001 e il 2008. Nell'aprile dello stesso anno, infatti, una spedizione condotta nel Parco Nazionale del Monte Iglit-Baco (Provincia di Mindoro Occidentale) dagli uomini del Programma per la Conservazione del Tamar\u00f9, finanziata dal Governo e da enti privati, che comprendeva inoltre alcuni studenti della Far Eastern University (FEU), aveva rivelato che \u00aberano stati censiti 263 tamar\u00f9 rispetto ai 175 del 2001. Sulla base dei piccoli incontrati \u00e8 stato stimato un considerevole tasso di natalit\u00e0... [Ci\u00f2 significa che] pi\u00f9 del 55% dei tamar\u00f9 si \u00e8 riprodotto. Nel Parco Nazionale del Monte Iglit-Baco il censimento ha registrato la presenza di 263 capi nel 2006, 239 nel 2007 e 263 nel 2008\u00bb. I Mangyan, popolo indigeno di Mindoro, hanno intanto smesso di macellare i tamar\u00f9 per ricavarne il sangue.\nLa Fondazione Haribon definiva il tamar\u00f9 il \u00abtesoro minacciato di Mindoro\u00bb e successivamente, fino al 2005, la \u00abspecie simbolo minacciata delle Filippine\u00bb. Negli anni '30 la popolazione di questa specie diminu\u00ec notevolmente a causa della peste bovina, una malattia virale che colpisce il bestiame. Negli anni '60 e '70 i cacciatori uccidevano i tamar\u00f9 solamente per divertimento. Ma il colpo di grazia alla specie \u00e8 stato dato dalla sempre pi\u00f9 crescente deforestazione (agli inizi del XX secolo le foreste ricoprivano l'80% della superficie di Mindoro; nel 1988 questa percentuale era scesa all'8%).\nL'Unione Internazionale per la Conservazione delle Specie (IUCS) di Bangkok (Thailandia) ha istituito una fattoria di 280 ettari a Rizal (Provincia di Mindoro Occidentale) per salvaguardare il pool genico della specie. Inoltre, per accelerare il ritorno dei tamar\u00f9 sono stati progettati vasti piani di rimboschimento. Al giorno d'oggi questa specie vive solamente nelle regioni montuose del Parco Nazionale del Monte Iglit-Baco, e sui monti Calavite, Halcon-Eagle Pass, Aruyan-Sablayan-Mapalad Valley e Bansud-Bongabong-Mansalay.\nIl Proclama Presidenziale 273 del 2002 dichiar\u00f2 ottobre \u00abMese Speciale per la Conservazione e la Protezione del Tamar\u00f9 di Mindoro\u00bb.\nImportanza per l'uomo.\nValore economico e commerciale.\nSebbene non su larga scala come per altri grandi mammiferi in via di estinzione, la popolazione di tamar\u00f9 di Mindoro, prima dell'istituzione dei programmi di conservazione della seconda met\u00e0 del XX secolo, \u00e8 stata oggetto di una caccia di sussistenza da parte dei locali. Nel suo rapporto sulla Lista Rossa la IUCN sosteneva che tale caccia veniva ancora praticata nel 2006 .\nNella cultura delle Filippine.\nSebbene l'animale nazionale delle Filippine sia il carabao, anche il tamar\u00f9 viene considerato un simbolo nazionale dello Stato. Un'immagine dell'animale era raffigurata sulle monete da un peso in circolazione dagli anni '80 ai primi anni '90.\nNel 2004 il Proclama No. 692 dichiar\u00f2 il 1\u00ba ottobre giorno di festa nella Provincia di Mindoro Occidentale. In linea con il mese per la Conservazione del Tamar\u00f9, la proclamazione aveva lo scopo di ricordare agli abitanti di Mindoro l'importanza della conservazione del tamar\u00f9 e del suo habitat.\nNegli anni '70 la Toyota Motors, tramite la defunta compagnia locale Delta Motors, progett\u00f2 la Tamaraw AUV (Veicolo di Utilit\u00e0 Asiatico). Alcuni esemplari di questa vettura, a causa della sua spartanit\u00e0 e della semplicit\u00e0 del design, sopravvivono ancora oggi, copiati dalle compagnie multinazionali Ford, General Motors e Nissan e prodotti da industrie locali. Dato che si trattava di un Veicolo di Utilit\u00e0 Asiatico, condivideva lo stesso design della Kijang, la versione indonesiana. In passato la casa automobilistica Toyota era padrona di un team della Associazione di Basket delle Filippine, chiamato appunto Toyota Tamaraws (vedi oltre).\nSulla scia della popolarit\u00e0 dei van asiatici negli anni '90, la Toyota Motors delle Filippine progett\u00f2 un van asiatico (ancora classificato come AUV) chiamato Tamaraw FX nelle Filippine, evoluzione della Tamaraw AUV. Tale modello venne largamente utilizzato dai taxisti e quasi immediatamente si trasform\u00f2 in un mezzo di trasporto simile all'incrocio tra un taxi e una jeepney. Successivamente la FX si \u00e8 evoluta nel SUV Revo.\nIl tamar\u00f9 \u00e8 anche la mascotte del team universitario della Far Eastern University (FEU Tamaraws) appartenente all'Associazione Atletica Universitaria delle Filippine e dei Toyota Tamaraws dell'Associazione di Basket delle Filippine.\nLe Cascate Tamaraw nel Baranggay di Villaflor, Puerto Galera, devono il nome a questo bovino."}
{"id": "749681", "revid": "1543377", "url": "https://it.wikipedia.org/wiki?curid=749681", "title": "Aran\u0111elovac", "text": "Aran\u0111elovac (in serbo \u0410\u0440\u0430\u043d\u0452\u0435\u043b\u043e\u0432\u0430\u0446) \u00e8 una citt\u00e0 e capoluogo amministrativo dell'omonima municipalit\u00e0 della Serbia. Si sviluppa tra i monti Bukulja e Ven\u010dac, a circa 255 m sul livello del mare, a 76\u00a0km da Belgrado e 40 da Kragujevac. La municipalit\u00e0 comprende due citt\u00e0 e 18 villaggi.\nLa citt\u00e0 si trova nella \u0160umadijski okrug (regione della Sumadija) con centro amministrativo in Kragujevac. Secondo il censimento del 2002 la citt\u00e0 ha 24.309 abitanti, con 48.129 nell'intera municipalit\u00e0."}
{"id": "749683", "revid": "436907", "url": "https://it.wikipedia.org/wiki?curid=749683", "title": "Oliver Palotai", "text": "Biografia.\nHa cominciato la sua carriera nel 2001 suonando la tastiera e la chitarra per i Doro. Tra il 2003 e il 2004 \u00e8 stato il tastierista dei Circle II Circle, gruppo dell'ex cantante dei Savatage Zak Stevens.\nNel 2005 ha preso parte con i Kamelot al tour mondiale dell'album \"The Black Halo\". In seguito alle sue ottime performance sul palco, alla fine del tour \u00e8 stato inserito all'interno del gruppo come membro permanente. \u00c8 inoltre il marito di Simone Simons, cantante del gruppo symphonic metal Epica, dalla quale ha avuto il figlio Vincent G. Palotai, nato il 2 ottobre 2013."}
{"id": "749685", "revid": "158913", "url": "https://it.wikipedia.org/wiki?curid=749685", "title": "Giudici biblici", "text": "I Giudici biblici (in ebraico \u05e9\u05d5\u05e4\u05d8\u05d9\u05dd, \"Sh\u00f4phaat\u00eem\" o \"shoftim\") sono dei personaggi biblici che ricoprivano il ruolo di governanti e capi militari, oltre a presiedere le udienze.\nNel \"Libro dei Giudici\" sono presentati come capi militari, civili e spirituali ispirati da Dio in determinate occasioni per liberare una o pi\u00f9 trib\u00f9 Israelitiche dalla minaccia delle popolazioni vicine oppure per guidare gli Israeliti in guerra. Tuttavia, come si pu\u00f2 dedurre dalla grave ed oscura situazione socio-politica che vivevano allora gli Israeliti, i giudici in questione non erano sempre dei leader religiosamente devoti o degli statisti eccezionali, ma pi\u00f9 che altro individui ambiziosi ed eroi locali (in quanto non si era ancora riuscita a riconquistare un'unit\u00e0 nazionale definita). La loro governanza sull'antico Israele \u00e8 durata all'incirca dal 1150 a.C. fino al 1025 a.C., cio\u00e8 fino all'elezione del primo Re d'Israele, Saul.\nAccanto a queste figure di stampo militare, il libro racconta anche dei giudici responsabili dell'ordinaria amministrazione e della vita legislativa all'interno delle varie trib\u00f9, i cosiddetti giudici minori.\nQuesti personaggi accompagnano la storia del popolo ebraico dall'insediamento in Palestina al tempo di Giosu\u00e8 e fino all'avvento della monarchia con il re Saul. Dopo la conquista di Canaan da parte di Giosu\u00e8, le trib\u00f9 d'Israele avevano formato una debole confederazione. Siccome in questo periodo e nei seguenti periodi di crisi non ci fu mai un governo centrale, il popolo ebraico venne guidato da questi giudici scelti \"ad hoc\".\nElenco dei Giudici biblici.\nA partire dal \"Libro dei Giudici\" pu\u00f2 essere costruita la seguente lista di giudici:\nNel \"Primo libro di Samuele\" si parla di Eli, Samuele, Gioele e Abia (questi due ultimi figli di Samuele) presentandoli come giudici. Possono esser per questo considerati come gli ultimi quattro dei giudici biblici.Samgar - le cui gesta, a parte il Cantico di Debora, sono citate nel solo versetto , che risulta per\u00f2 essere un'aggiunta posteriore al testo - si ritiene invece non fosse originariamente nella lista dei giudici e gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) precisano che \"questo v. [Gc3,31] \u00e8 un'aggiunta (cf. 4,1). Pare che Samgar non sia un Israelita: il suo nome \u00e8 straniero; da quanto sembra egli \u00e8 originario di Bet-Anat, in Galilea, che era restata cananea (1,33). La sua inserzione nella lista dei giudici deriva probabilmente da una cattiva comprensione di 5,6\", ovvero proprio del Cantico di Debora che, come ricordano gli esegeti cristiani, presenta parecchie incongruenze ed \u00e8 \"la disperazione della poesia ebraica arcaica: dei 106 versi, quasi la met\u00e0 in un modo o in un altro presentano oscurit\u00e0, incertezze, ambiguit\u00e0\"."}
{"id": "749686", "revid": "1522738", "url": "https://it.wikipedia.org/wiki?curid=749686", "title": "Orso Balosso", "text": "Orso Balosso \u00e8 un cartone animato andato in onda sulle frequenze RAI. Trasmesso all'interno del contenitore per bambini \"L'albero azzurro\" negli anni novanta, narra di un orso e delle sue avventure. Queste sono narrate da una voce fuori campo che racconta le storie in rima baciata. Il suo nome derivava dal milanese \"baloss\" che significa \"birbone\".\nAccanto al protagonista vi compaiono \"Ballina\", la cugina di orso Balosso (da molti considerata erroneamente come la fidanzata) e \"Sorcitello\" il suo pi\u00f9 fedele amico.\nSi ricordano alcune fra le sue pi\u00f9 significative avventure:\nL'ideatrice, sceneggiatrice e disegnatrice dell'Orso Balosso \u00e8 Anna De Carlo. Le narrazioni in versi erano di Roberto Piumini, mentre nel 2002 - ultimo anno di permanenza della serie nel programma - i testi erano scritti da Alessandra Berardi."}
{"id": "749692", "revid": "588403", "url": "https://it.wikipedia.org/wiki?curid=749692", "title": "La vedova allegra (operetta)", "text": "Die lustige Witwe (titolo italiano: La vedova allegra) (\"The Merry Widow\" in inglese e \"La Veuve joyeuse\" in francese) \u00e8 un'operetta in tre parti di Franz Leh\u00e1r, su libretto di Victor L\u00e9on e Leo Stein, dalla commedia \"L'Attach\u00e9 d'ambassade\" di Henri Meilhac (1861).\nDebutt\u00f2 con enorme successo al Theater an der Wien a Vienna il 30 dicembre 1905 con la boema Mizzi G\u00fcnther, soprano di operetta, ed il tenore viennese Louis Treumann sotto la direzione del compositore.\nL'operetta \u00e8 stata scritta per un'orchestra di grandi dimensioni comprendente l'Arpa ed il Glockenspiel.\nDopo duecento rappresentazioni (arriveranno ad oltre quattrocento) la direzione del teatro dona a Leh\u00e1r una medaglia di riconoscimento.\nIn Italia debutta il 27 aprile 1907 al Teatro Dal Verme di Milano nella traduzione di Ferdinando Fontana con Adrienne Telma, in arte Emma Vecla.\nDopo cinquecento repliche Leh\u00e1r viene in Italia appositamente a complimentarsi con lei.\nTrama.\nL'operetta, ambientata a Parigi, parla del tentativo dell'ambasciata Pontevedrina di far sposare la ricca vedova Hanna Glavari con il conte Danilo, sua antica fiamma. Nel frattempo si sviluppa il triangolo amoroso tra il Barone Mirko Zeta, sua moglie Valencienne e Camille de Rossillon.\nHanna Glavari \u00e8 rimasta presto vedova del ricchissimo banchiere di corte del piccolo stato di Pontevedro; un suo matrimonio con uno straniero provocherebbe la fuoriuscita dei milioni di dote della signora e il collasso delle casse statali. La vedova \u00e8 ora a Parigi e il sovrano di Pontevedro, preoccupatissimo, incarica il proprio ambasciatore a Parigi, barone Zeta, di trovarle un marito pontevedrino.\nL'ambasciatore Zeta e il suo cancelliere Niegus, cercano un candidato e lo individuano nel conte Danilo Danilovich che in passato ha interrotto una storia d'amore con Hanna su pressione della famiglia, a causa delle umili origini di lei. Cogliendo l'occasione del compleanno del sovrano, il barone Zeta organizza una festa all'ambasciata, durante la quale, con Niegus, cerca di convincere Danilo a sposare la vedova. Hanna ama ancora Danilo, tuttavia non lo vuole dimostrare e anzi cerca di ingelosirlo.\nFrattanto si intreccia la storia d'amore della moglie del barone Zeta, Valencienne, con il diplomatico francese Camille de Rossillon; durante un ballo in casa Glavari, i due si appartano nel padiglione; stanno quasi per essere scoperti dal barone Zeta, quando Niegus, meno sbadato di quel che sembra, riesce a far uscire per tempo Valencienne e a sostituirla con Hanna.\nQuando Hanna esce dal padiglione con Rossillon, sembra chiara la scelta del futuro marito: un parigino... Tutto sembra compromesso; Danilo \u00e8 furioso e lascia la festa; Zeta non capisce se la moglie lo ha tradito o no.\nHa luogo una nuova festa in casa Glavari con tema le atmosfere e i balli di Chez Maxim's; Danilo si consola bevendo champagne e con le famose ballerine grisettes; Hanna gli spiega per\u00f2 che \u00e8 stato Niegus a effettuare lo scambio di persona nel padiglione per salvare Valencienne.\nDopo tante schermaglie e sofferenze, Danilo dichiara il proprio amore a Hanna, che annuncia il suo matrimonio con Danilo.\nIn quanto a Zeta \u00e8 stato ritrovato il ventaglio della moglie nel padiglione. Rimprovera quindi Valencienne, ma questa gli dice di aprire il ventaglio, dove lei ha scritto \"io sono una donna onesta\". Felicit\u00e0 del barone e quindi giubilo generale."}
{"id": "749693", "revid": "88253", "url": "https://it.wikipedia.org/wiki?curid=749693", "title": "It Was Written...", "text": ""}
{"id": "749694", "revid": "1305772", "url": "https://it.wikipedia.org/wiki?curid=749694", "title": "Bubalus mephistopheles", "text": "Il bufalo dalle corna corte (\"Bubalus mephistopheles\") \u00e8 una specie di bufalo preistorico estinto vissuto nel tardo Pleistocene nell'attuale provincia di Henan, in Cina, dov'era piuttosto diffuso e si muoveva in grandi branchi.\nResti fossili della forma addomesticata di questo bufalo, risalenti a circa 6000-7000 anni fa, sono stati trovati nella provincia cinese dello Zhejiang, poco a sud della foce del Fiume Giallo.\n\u00c8 stato a lungo considerato come la variante geografica del bufalo indiano dall'areale pi\u00f9 settentrionale e solo recentemente ha ricevuto lo status di sottospecie, ed in seguito di specie a s\u00e9."}
