{"id": "681736", "revid": "1993636", "url": "https://it.wikipedia.org/wiki?curid=681736", "title": "Khachkar", "text": "Un khachkar (\"\u053d\u0561\u0579\u0584\u0561\u0580\" in armeno, che significa \"croce di pietra\") \u00e8 un cippo funerario scolpito che si trova tipicamente in Armenia.\nDefinizione.\nL'aspetto pi\u00f9 comune \u00e8 quello di una croce, raramente con un crocifisso, con un piccolo rosone o un disco solare nella parte inferiore. Il resto \u00e8 di solito riempito con disegni di foglie, grappoli d'uva o disegni astratti. A volte \u00e8 sormontata da un cornicione con personaggi biblici o figure di santi.\nScopo.\nLa ragione pi\u00f9 comune per erigere un khachkar \u00e8 la salvezza della propria anima, ma essi vennero eretti anche per commemorare vittorie militari, costruzioni di chiese, amori non corrisposti, o come forma di protezione dai disastri naturali.\nStoria.\nI primi khachkar degni di nota apparvero nel IX secolo, all'epoca della rinascita armena dopo la liberazione dagli arabi. Il khachkar tipico pi\u00f9 antico che riporti una data venne scolpito nell'879, anche se prima di quell'anno esistevano khachkar pi\u00f9 rozzi. Eretto a Garni, \u00e8 dedicato alla regina Katranide, moglie del re Ashot I Bagratuni. Il punto pi\u00f9 alto dell'arte scultorea relativa ai khachkar venne raggiunto fra il XII e il XIV secolo, per poi scemare all'epoca dell'invasione mongola alla fine del XIV secolo. Essa venne comunque ripresa nel XVI e XVII secolo, pur senza raggiungere le vette artistiche del XIV secolo. La tradizione \u00e8 viva anche al giorno d'oggi, infatti si possono vedere artisti scultori di khachkar in alcune parti di Erevan.\nOggi sopravvivono circa 40.000 khachkar, la maggior parte dei quali sparsi per il territorio, mentre quelli che registrano una donazione sono usualmente costruiti all'interno delle mura dei monasteri. I khachkar che secondo i pi\u00f9 sono i migliori esempi di questa forma d'arte sono:\nAlcuni buoni esempi di khachkar furono trasferiti nel Museo Storico di Yerevan e presso la cattedrale di Echmiadzin. Il luogo in Armenia che ospita il maggior numero di khachkar \u00e8 il \"campo dei khachkar\", un antico cimitero con circa 900 khachkar di vari periodi e vari stili a Noratus, sulle sponde occidentali del lago Sevan. La pi\u00f9 grande collezione di khachkar del mondo si poteva tempo fa trovare presso le rovine dell'antica Julfa, in Nakhichevan, un'enclave dell'Azerbaigian in territorio armeno. Alla fine del 2005 emersero racconti e fotografie da parte di testimoni che mostravano soldati azeri deliberatamente intenti alla distruzione dei cippi funerari. Fotografie pi\u00f9 recenti hanno rivelato che l'intero cimitero \u00e8 stato raso al suolo e che al suo posto \u00e8 stato costruito un campo d'addestramento militare.\nUn antico khachkar del XIII secolo fu donato dall'Armenia al Veneto ed ora si trova sull'isola di San Lazzaro degli Armeni a Venezia."}
{"id": "681748", "revid": "34392", "url": "https://it.wikipedia.org/wiki?curid=681748", "title": "P\u00e9sca", "text": ""}
{"id": "681750", "revid": "466539", "url": "https://it.wikipedia.org/wiki?curid=681750", "title": "Tanatosi", "text": "La tanatosi, , \u00e8 un comportamento messo in atto da alcuni animali, che implica l'irrigidimento totale del corpo in seguito ad una situazione di pericolo o come semplice reazione da contatto, al fine di simulare uno stato di morte. \u00c8 un comportamento presente sia tra gli invertebrati (soprattutto gli artropodi) che tra i vertebrati (pesci, anfibi, rettili, uccelli e mammiferi).\nComportamento.\nIn genere si tratta di un comportamento difensivo: l'animale finge di essere morto, come ultima risorsa, quando il predatore gli impedisce ogni altra via di fuga. Con tale atteggiamento la preda scoraggia il predatore: molti animali infatti non mangiano cadaveri la cui carne potrebbe essere in putrefazione, risultando tossica. Il predatore quindi, si allontana, e la preda scappa velocemente al sicuro.\nPi\u00f9 raramente la tanatosi viene messa in atto dai predatori a danno delle prede. \u00c8 il caso, per esempio, della volpe comune (\"Vulpes vulpes\"), che adotta questa tattica per attirare i corvi: questi, scambiandola per una carogna, le si avvicinano, ma appena giungono alla sua portata vengono catturati e sbranati dalla volpe. Ma \u00e8 anche il comportamento, per fare un altro esempio, di un pesce, il ciclide africano \"Nimbochromis livingstonii\", che giacendo di fianco sul fondo sabbioso, simula di essere morto, per attrarre i saprofagi che poi ghermisce.\nTra i rettili, alcuni colubridi, come la biscia dal collare (\"Natrix natrix\"), sono conosciuti per utilizzare la tanatosi come arma di difesa. Se disturbate si distendono con il ventre verso l'alto, aprono la bocca e rilasciano dalla cloaca un liquido maleodorante, che simula l'odore di un cadavere. Riescono inoltre ad emettere sangue dalla bocca (autoemorrea), per rafforzare la finzione.\nAlcuni casi si hanno anche tra gli anfibi: per esempio il rospo africano \"Bufo superciliaris\", se minacciato si distende pancia all'aria, con gli arti ripiegati, apparentemente senza vita. Analogo comportamento \u00e8 stato documentato anche in alcune specie europee, come p.es. \"Rana dalmatina\".\nAnche alcuni uccelli la attuano: il martin pescatore (\"Alcedo atthis\"), quando \u00e8 impaurito, tende i propri muscoli fino quasi allo spasmo, tanto da sembrare morto da tempo; il re di quaglie (\"Crex crex\"), se viene acciuffato da un predatore si finge morto, per poi improvvisamente prendere il volo e fuggire via.\nTra i mammiferi l'esempio pi\u00f9 noto di tanatosi difensiva \u00e8 rappresentato dall'opossum della Virginia (\"Didelphis virginiana\"): quando si sente minacciato pu\u00f2 entrare in uno stato che si avvicina al coma e che pu\u00f2 durare per alcune ore, durante le quali esso cade su un lato con bocca e occhi spalancati e lingua penzoloni, emettendo un liquido verde e maleodorante dall'ano.\nTra i pesci \u00e8 un comportamento che pu\u00f2 essere indotto negli squali capovolgendoli a pancia in su o stimolando loro il muso, ricco di terminazioni nervose ricettive come le ampolle di Lorenzini. Il motivo non \u00e8 del tutto noto agli scienziati, ma \u00e8 stato documentato come le orche usino stordire gli squali per poi capovolgerli al fine di indurre la tanatosi e potersene cos\u00ec cibare senza il rischio di essere attaccati. Anche nelle razze, della stessa famiglia degli squali, pu\u00f2 essere indotta la tanatosi nel medesimo modo.\nLa tanatosi \u00e8 molto comune soprattutto tra gli insetti, in particolare in diverse famiglie di coleotteri (p.es. Buprestidae, Geotrupidae, Meloidae, Tenebrionidae)."}
{"id": "681751", "revid": "1106276", "url": "https://it.wikipedia.org/wiki?curid=681751", "title": "Madonna del Pilerio", "text": "La Madonna del Pilerio \u00e8 uno degli appellativi con cui la Chiesa cattolica venera Maria, madre di Ges\u00f9. \u00c8 venerata dai fedeli cattolici come protettrice della citt\u00e0 di Cosenza e dell'arcidiocesi di Cosenza-Bisignano. La Madonna del Pilerio \u00e8 raffigurata in una icona risalente al XII secolo che si trova dal 1607 nella cappella appositamente costruita all'interno del duomo di Cosenza, voluta da Giovan Battista Costanzo (1591-1617), per favorire l'afflusso dei pellegrini.\nIl 10 maggio 1981 il duomo di Cosenza venne elevato a santuario della Madonna del Pilerio dall'arcivescovo Dino Trabalzini.\nIl nome.\nIl titolo di Madonna del Pilerio risale al sec. XII dal quadro omonimo, di cui venne riconosciuta l'autenticit\u00e0 tra il 1971 e il 1979, grazie alla volont\u00e0 dell'arcivescovo sardo Enea Selis, che deleg\u00f2 alcuni esperti per un restauro e che ne riconobbero l'autenticit\u00e0 e lo datarono, appunto, al sec. XII. Da questa scoperta si dedusse che il nome potrebbe derivare dalla parola greca \"pilos\", che vuol dire la lana lavorata per foderare elmi e scarpe, e potrebbe riferirsi al velo rosso sopra il manto blu.\nIl nome per\u00f2 potrebbe essere pi\u00f9 antico e derivare dal greco \"puler\u00f2s\" (guardiana, custode della porta della citt\u00e0).\nOriginariamente si pensava venisse dal francese \"pilier\", in spagnolo \"pilar\", a sua volta dal latino \"pila\", ossia \"pilastro\", \"colonna\".\nDunque, secondo l'etimologia greca, \"Madonna del Pilerio\" starebbe per \"Madonna del Velo di Lana [Rossa]\" oppure \"Madonna della Guardia\", \"della Custodia\".\nSecondo l'etimologia latina invece, starebbe per \"Madonna del Pilastro\", come Nostra Signora del Pilar.\nIl culto.\nIl culto cattolico della Madonna del Pilerio risale all'anno 1576, quando una devastante epidemia di peste si accan\u00ec sulla citt\u00e0 di Cosenza facendo numerose vittime. Secondo la tradizione cattolica la popolazione ormai allo stremo, visti gli infruttuosi tentativi umani di arginare l'epidemia, si rivolse al Dio. Si narra che un devoto che pregava dinanzi all'antica icona della Vergine Maria posta all'interno del Duomo cittadino, si accorse che sul viso della Madonna si era formato un bubbone di peste. Allertato il Vicario generale dell'epoca, si sparse immediatamente la notizia, e una grande folla si rec\u00f2 ad ammirare coi propri occhi lo strano evento che venne interpretato come volont\u00e0 della Vergine di accollarsi la malattia per liberare la popolazione. La regressione della peste nella citt\u00e0, che avvenne nei mesi successivi, venne interpretata dalla citt\u00e0 come vero e proprio miracolo. A seguito dell'evento, la Madonna del Pilerio venne eletta a Patrona Protettrice di Cosenza.\nLa notizia del segno prodigioso non tard\u00f2 a divulgarsi, e dai paesi vicini inizi\u00f2 un crescente accorrere di devoti.\nI pellegrinaggi continuarono nel tempo e crebbero di numero, tanto che nel 1603 l'Arcivescovo Mons. Giovan Battista Costanzo (1591-1617), per meglio favorire l'afflusso dei pellegrini, tolse il quadro dal luogo dove si trovava e lo colloc\u00f2 prima su uno dei pilastri della navata centrale del Duomo, poi sull'altare maggiore, e infine, nel 1607, nella cappella appositamente costruita, dedicata alla Vergine dove ancora oggi si venera.\nIl 17 aprile 1607, su richiesta unanime dei cosentini, l'Arc. Mons. Costanzo incoron\u00f2 la Vergine del Pilerio come Regina e Patrona della citt\u00e0.\nNel 1783 un violento terremoto si abbatt\u00e9 su Cosenza. In quell'occasione si constat\u00f2 un altro segno sul viso dell'immagine della Madonna.\nFurono da tutti notate delle screpolature che poi scomparvero ma non del tutto, una volta passato il pericolo.\nIl 6 luglio 1798 si stabil\u00ec la celebrazione della sua festa il giorno 8 settembre di ogni anno, per la sua Nativit\u00e0.\nIl 12 giugno 1836 l'Arc. Mons. Lorenzo Puntillo (1833-1873) fece una seconda incoronazione con corone d'oro e gemme di grande valore.\nIn seguito al terribile terremoto del 12 febbraio 1854 i cosentini chiesero e, l'11 gennaio 1855, ottennero dall'autorit\u00e0 ecclesiastica l'istituzione di una seconda festa, detta \"del patrocinio\", in onore della Vergine da celebrarsi ogni anno, il 12 febbraio.\nNel 1922 avvenne una terza incoronazione, autorizzata dal capitolo Vaticano e celebrata dall'Arc. Mons. Trussoni (1912-1933).\nDurante la seconda guerra mondiale si ebbero a Cosenza due spaventosi bombardamenti che decimarono quasi la citt\u00e0: il 12 aprile e il 28 agosto 1943.\nPer iniziativa dell'Arc. Aniello Calcara (1941-1961) il 6 settembre 1943 il quadro della Madonna fu temporaneamente trasferito nel Convento dei Padri Minori di Pietrafitta con l'intento di proteggerlo.\nL'anno 1948 fu caratterizzato dalla \"Peregrinatio Mariae\" voluta da Calcara come preparazione al Congresso Mariano programmato per il 1951.\nIl 20 febbraio si ebbe a Cosenza un violento terremoto. Anche in questa occasione i cosentini si affidarono alla protezione della Madonna del Pilerio, e chiesero e ottennero da Achille Lauro (amministratore apostolico dell'Arcidiocesi) una processione.\nIl 10 maggio 1981 l'Arc. Dino Trabalzini elev\u00f2 a Santuario della Vergine SS. del Pilerio il monumentale Duomo di Cosenza.\nIl 6 ottobre 1984 avvenne la storica visita alla Madonna del Pilerio e al Duomo da parte di Sua Santit\u00e0 Papa Giovanni Paolo II la cui devozione filiale alla Madonna contraddistinse il suo intero pontificato.\nIl 10 ottobre 1988 Mons. Dino Trabalzini, in chiusura dei festeggiamenti per l'anno Mariano, proclam\u00f2 la Madonna del Pilerio Patrona Principale dell'Arcidiocesi di Cosenza-Bisignano e ne conferm\u00f2 il titolo di \"Patrona della Citt\u00e0 di Cosenza\".\nPreghiera alla Madonna del Pilerio.\nVergine del Pilerio, Madre della Chiesa,\nTu sei per noi Sostegno, Aiuto e Speranza.\nNoi Ti ringraziamo e Ti benediciamo, ma soprattutto noi Ti amiamo.\nTu sei la nostra Madre tenerissima, donataci da Cristo sulla Croce.\nAscolta la preghiera dei tuoi figli.\nNon permettere che ci allontaniamo mai da Te.\nRafforza in noi la Fede, sostieni la Speranza, ravviva la Carit\u00e0.\nPer Te sia lode al Padre, al Figlio e al Santo Spirito, nei secoli dei secoli.\nAmen.\nO Madonna del Pilerio, nostra gloriosa Patrona, prega per noi.\nL'Icona della Madonna del Pilerio.\nIl dipinto misura 95x65.\nL'Icona della Madonna del Pilerio \u00e8 una insigne espressione di questa particolare forma artistica.\nL'iscrizione in latino dice chiaramente che non \u00e8 una icona arrivata dall'oriente, ma eseguita in ambito mediterraneo occidentale.\nL'icona nel corso dei secoli ha subito vari danni ed \u00e8 stata oggetto di rimaneggiamenti fino a essere ridipinta.\n\u00c8 stata poi riportata alla bellezza originale nel 1976-77.\nL'icona si caratterizza per il Bambino che viene nutrito dal seno della Madre e dal velo rosso che elegantemente scende dal capo della Vergine.\nNell'iconografia orientale, l'icona della Vergine che nutre al seno il Figlio, viene detta Galaktotrophousa.\nL'icona della Madonna del Pilerio \u00e8 dunque, primariamente, una icona Galaktotrophousa.\nIl velo rosso, intessuto di \"pilos\", che dalla testa scende con eleganza sulla spalla sinistra, caratterizza il \"maf\u00f2rion\" blu (manto) della Vergine del Pilerio.\nQuesto particolare l'avvicina alla Vergine del Monastero di Kikko a Cipro, detta la Kikkotissa.\nMolti altri particolari pittorici esprimono una straordinaria ricchezza di rimandi dottrinali che impreziosiscono l'icona della Madonna del Pilerio, \"quasi da renderla un compendio del Nuovo Testamento\".\nIl colore rosso \u00e8 simbolo della divinit\u00e0.\nNella icona il rosso \u00e8 rappresentato dal velo, fatto di \"pilos\", che sta sul manto blu (\"maf\u00f2rion\") che copre il capo della Vergine Madre di Dio (la Theot\u00f3kos, cos\u00ec chiamata perch\u00e9 ha generato il Cristo, Figlio di Dio).\nI colori blu e marrone del vestito della Vergine rappresentano la sua umanit\u00e0 di creatura di Dio.\nLe tre stelline poste sul capo e sulle spalle della Vergine vorrebbero indicare la sua perpetua verginit\u00e0: prima, durante e dopo la nascita di Ges\u00f9 - divino Redentore dell'umanit\u00e0.\nOppure potrebbero rappresentare che la salvezza del genere umano \u00e8 opera congiunta del Padre, del Figlio e dello Spirito Santo: la Santissima Trinit\u00e0.\nL'aureola intorno al capo della Vergine, formata da medaglioni dorati, indica che a Lei fanno corona i 12 Apostoli (gli 11 originari pi\u00f9 San Mattia), di cui \u00e8 Regina, con cui attese nel Cenacolo di Gerusalemme l'effusione dello Spirito Santo il giorno di Pentecoste, secondo la promessa di Ges\u00f9 prima di ascendere al cielo.\nIl nastro color rosso che cinge il corpo nudo del Bambino Ges\u00f9 che poppa in braccio alla Madre divina indica la natura divina del Figlio di Dio, incarnatosi per la redenzione degli uomini.\nIl doppio corpo che presenta il corpo del bambino Ges\u00f9, sta a indicare la duplice natura di Cristo: la natura divina e la natura umana, unite nell'unica Persona del Verbo: il Figlio eterno di Dio.\nL'aureola con in mezzo il segno di Croce posta dietro il suo capo sta a indicare la Sua immolazione sulla Croce.\n\u00c8 da osservare lo sguardo del Bambino che poppa in seno alla Madre e quello sguardo della Vergine meditabondo, rivolto quasi nel vuoto, fisso, si direbbe nel futuro e quindi alla dolorosa fine del Divino suo Figlio.\nCuriosit\u00e0.\nLa festa patronale di Cosenza non viene celebrata l'8 settembre, festa della Madonna del Pilerio e data alla quale viene riconosciuta la Nativit\u00e0 della Vergine, ma il 12 febbraio, per ricordare il rovinoso terremoto che colp\u00ec la Calabria proprio in quella data nel 1854."}
{"id": "681752", "revid": "77358", "url": "https://it.wikipedia.org/wiki?curid=681752", "title": "Aldolasi", "text": ""}
{"id": "681754", "revid": "729019", "url": "https://it.wikipedia.org/wiki?curid=681754", "title": "Porta Solest\u00e0", "text": "Porta Solest\u00e0 definita anche porta dei Cappuccini o semplicemente porta Cappuccina \u00e8 una delle porte della citt\u00e0 di Ascoli Piceno.\nStoria.\nFu denominata col termine Cappuccina dal XVI secolo, poich\u00e9 il commissario Angelini, nel 1544, concesse ai frati cappuccini la possibilit\u00e0 di edificare una chiesetta vicino alla porta.\nFu costruita nel 1230 all'inizio del Ponte Romano da cui si dipartiva un ramo secondario della via Salaria.\nL'origine del nome Solest\u00e0 o anche Solestaio (\"solis statio\"), secondo alcuni, deriverebbe da \"Sol\", poich\u00e9 si ipotizza l'esistenza di un tempio dedicato a tale divinit\u00e0. \nAltri individuano l'etimologia nelle parole \"Sullae statio\", in memoria della colonna che vi fece mettere Silla.\nFu eretta per volere di Fildesmilio da Mogliano, podest\u00e0 di Ascoli, utilizzando probabilmente materiali di risulta di una preesistente porta romana.\nL'iscrizione latina, in caratteri gotici, incisa sul concio di pietra immurato sulla destra ne ricorda l'edificazione: \u00ab\"Anni transactis ter denis mille ducentis / hanc fieri mandat Fildesmili iussio portam / qui preerat urbi quam circuit undiq(ue) flumen / hanc deus illustret qui super astra manet\"\u00bb \u00abNell'anno 1230 Fildesmilio, che presiedeva la citt\u00e0 che d'ogni parte il fiume circonda, ordin\u00f2 si edificasse questa porta. Dio, che \u00e8 al di sopra degli astri, la renda gloriosa\u00bb\nUn'altra iscrizione, posta pi\u00f9 in alto, ricorda la pace e la confederazione del 1450 conclusa con la citt\u00e0 di Fermo: \u00ab\"Inclitae societati asculanorum arma haec sempiterna / et firmanorum arma haec sempiterna dicata sunt MCCCCL.\"\u00bb \nGli stemmi delle due citt\u00e0 sono racchiusi nel campo dello stesso scudo, rappresentati nel blocco posto nella porzione di sinistra della parete al di sopra dell'arco.\nPresente, nella centro della sommit\u00e0 del muro, anche un'altra lapide con 3 stemmi allineati, senza iscrizione, circondati da foglie di quercia, risalente alla prima met\u00e0 del XIII secolo. Gli stemmi laterali sono composti due archi con ai lati torri di diversa altezza collegate da una galleria merlata, configurazione riferibile allo stemma di Ascoli Piceno. Al centro della pietra si trova la forma di uno scudo, ormai illeggibile, che si presume possa essere lo stemma di Fildesmilio da Mogliano.\nStruttura.\nL'architettura della porta \u00e8 semplice e pulita, costituita unicamente da un grande e massiccio arco in blocchi squadrati di travertino a murazione liscia. Una cornice a due listelli corre orizzontalmente sulla fronte e prosegue nei fianchi e sulle facce interne dell'arco."}
{"id": "681755", "revid": "116957061", "url": "https://it.wikipedia.org/wiki?curid=681755", "title": "Circondario autonomo Jamalo-Nenec", "text": "Il circondario autonomo Jamalo-Nenec (, \"Jamalo-Neneckij avtonomnyj okrug\") \u00e8 un'entit\u00e0 amministrativa della Russia che dipende dall'Oblast' di Tjumen'.\nLa capitale del circondario \u00e8 Salechard che ha 37.000 abitanti.\nGeografia antropica.\nSuddivisioni amministrative.\nLa divisione amministrativa di secondo livello del Circondario autonomo Jamalo-Nenec \u00e8 costituita da 7 \"rajon\" (distretti) e 7 citt\u00e0 sotto la giurisdizione del Circondario.\n\"Rajon\".\nIl Circondario autonomo Jamalo-Nenec comprende 9 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione del Circondario):\nCitt\u00e0.\nI centri abitati del circondario che hanno lo \"status\" di citt\u00e0 (\"gorod\") sono 8, tutte poste sotto la diretta giurisdizione della \"oblast'\" e che costituiscono pertanto una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 5:\nFuso orario.\nIl Circondario Autonomo Jamalo-Nenec si trova nel Fuso orario di Ekaterinburg (YEKT), in anticipo di 5 ore sull'UTC."}
{"id": "681760", "revid": "287204", "url": "https://it.wikipedia.org/wiki?curid=681760", "title": "TZ Arietis", "text": "TZ Arietis \u00e8 una piccola nana rossa ubicata nella costellazione dell'Ariete, a circa 14,5 anni luce dal Sole.\nPur essendo una stella relativamente vicina al Sistema solare, TZ Arietis non \u00e8 visibile ad occhio nudo dalla Terra, a causa della sua bassa luminosit\u00e0: si tratta infatti di una piccola, fredda e fioca nana rossa di classe spettrale M5.\nTZ Arietis \u00e8 una variabile a flare, emette cio\u00e8 improvvisi guizzi luminosi, particolarmente evidenti nella gamma dell'ultravioletto. Queste variazioni, molto comuni tra le nane rosse, riducono la possibilit\u00e0 che forme di vita si siano evolute su un ipotetico pianeta orbitante attorno a questa stella."}
{"id": "681761", "revid": "56818", "url": "https://it.wikipedia.org/wiki?curid=681761", "title": "L'enigma di Kasper Hauser", "text": ""}
{"id": "681762", "revid": "916580", "url": "https://it.wikipedia.org/wiki?curid=681762", "title": "Cavolini di Bruxelles", "text": ""}
{"id": "681764", "revid": "767487", "url": "https://it.wikipedia.org/wiki?curid=681764", "title": "Arthur Fadden", "text": "Biografia.\nFiglio di un ufficiale di polizia presbiteriano, fu educato alla scuola statale e, mentre studiava, lavor\u00f2 come impiegato. Divenne assistente del segretario comunale della citt\u00e0 di Mackay. Successivamente, fu promosso Segretario comunale. Nel 1919 Fadden contribu\u00ec alla fondazione della lega di Rugby del Nord Queensland, nella quale esercit\u00f2 la funzione di segretario fondatore. Nel 1920 apr\u00ec un ufficio contabile a Brisbane e a Townsville, riscuotendo un discreto successo. Sin dalla sua fondazione fu un attivista del partito agrario. \nNel 1932 Fadden fu eletto per un mandato nell'assemblea statale del Queensland, ma nelle elezioni del 1935 perse il suo seggio. L'anno seguente vincendo un'elezione suppletiva riusc\u00ec a diventare parlamentare federale. Fu uno schietto oratore e quando nelle primarie del 1940, che si tennero nel partito agrario per sostituire il dimissionario Archie Cameron, nessuno tra i due principali candidati, Earle Page e John McEwen, riusc\u00ec a prevalere, Fadden fu scelto come candidato di compromesso. Egli guid\u00f2 il dicastero dei rifornimenti e sviluppo, quello per l'atmosfera e infine il ministero del Tesoro.\nNell'agosto del 1941, Robert Menzies si dimise da premier e il partito dell'Australia unita, alleato di governo degli agrari, si ritrov\u00f2 privo di leader. Fadden, pur rappresentando il partito pi\u00f9 piccolo della maggioranza conservatrice, fu chiamato dal Governatore Generale a guidare il governo in un momento critico per l'andamento del secondo conflitto mondiale. Ma due parlamentari indipendenti che sostenevano il governo, disgustati dalla cacciata di Menzies, decisero di votare contro la legge di bilancio presentata dal governo Fadden, che nell'ottobre 1941 dovette perci\u00f2 rassegnare le dimissioni a favore del capo dell'opposizione laburista John Curtin, che divent\u00f2 il nuovo Primo Ministro. Complessivamente il governo Fadden dur\u00f2 per 40 giorni e 40 notti.\nFadden continu\u00f2 a dirigere dall'opposizione la coalizione conservatrice, guidandola alla pesante sconfitta elettorale del 1943, a seguito della quale consegn\u00f2 la guida dell'opposizione a Menzies e al suo nascente partito liberale, che fu ufficialmente fondato nel 1945, continuando a guidare il partito agrario. Alla fine degli anni 40, Fadden divenne un acceso anti-comunista, spingendo Menzies, che dal 1949 era tornato alla guida del governo, a far approvare una legge che scioglieva d'autorit\u00e0 il Partito Comunista: legge successivamente abrogata dall'Alta Corte australiana.\nQuando Menzies vinse le elezioni 1949, Fadden ricopr\u00ec nuovamente la carica di ministro del Tesoro, carica che conserv\u00f2 per otto anni. L'alta inflazione che imperversava nei primi anni cinquanta, costrinse il ministro del Tesoro a presentare alcune \u201cfinanziarie orribili\u201d. Comunque Fadden si trov\u00f2 ad esercitare le sue funzioni in un'epoca di forte boom economico, con nuove opportunit\u00e0, particolarmente buone, per gli agricoltori che costituivano il bacino elettorale del suo partito. Egli fu un vice premier leale per Menzies. La sua visione estrema della politica si nascondeva dietro modi pubblici particolarmente gioviali che gli valsero il vezzeggiativo di \"Artie.\" Fadden si ritir\u00f2 dalla vita politica nel 1958 e visse tranquillamente il resto dei suoi giorni.\nFu membro della Massoneria."}
{"id": "681769", "revid": "3115", "url": "https://it.wikipedia.org/wiki?curid=681769", "title": "A Bonaparte liberatore", "text": "A Bonaparte liberatore \u00e8 un'ode scritta dal giovane Ugo Foscolo, firmata col nome di \"Niccol\u00f2 Ugo\" (affiancando cio\u00e8 il nome di battesimo allo pseudonimo, secondo una sua abitudine di quegli anni), che fu stampata a Bologna nel maggio del 1797 e, con l'aggiunta di una lettera diretta a Napoleone, nota come \"Orazione a Bonaparte\" (o \"Dedicatoria a Bonaparte\"), e numerose varianti, a Genova nel novembre del 1799, quando il poeta, soldato delle truppe francesi, si trovava nella citt\u00e0 ligure.\nLe due edizioni principali.\nLa prima edizione vide la luce a Bologna nel maggio 1797, finanziata da spese pubbliche. L'autore la dedic\u00f2 alla citt\u00e0 di Reggio, \u00ab animatrice d'Italia \u00bb, che si era emancipata dal governo estense e aveva fatto prigionieri gli Austriaci in fuga da Mantova, mentre Napoleone otteneva vittoria decisive nell'Italia settentrionale e suscitava l'entusiasmo del Foscolo.\nIl trattato di Campoformio del 17 ottobre amareggi\u00f2 profondamente Foscolo, che lasci\u00f2 la citt\u00e0, diretto a Bologna, e incrin\u00f2 i suoi sentimenti non tanto verso lo stesso condottiero francese, quanto quella mancata realizzazione pratica in Italia dei sogni giacobini che tanto avevano animato il giovane Foscolo e che l'avrebbero accompagnato per tutta la sua poetica. L'ode ebbe comunque altre ristampe fino a quando, nel novembre 1799, il poeta la pubblic\u00f2 a Genova, accompagnandola con un\"Orazione\", in cui esortava Bonaparte ad accorrere in aiuto degli italiani e a non lasciarsi tentare dalle seduzioni della tirannide.\nRisale al 10 settembre 1798 un\"Annotazione\" che il Foscolo scrisse sulla \u00ab pagina di guardia del frontespizio di un esemplare della prima edizione \u00bb, acquistata nella citt\u00e0 felsinea, dove il poeta era tornato \u00ab dopo sedici mesi \u00bb di assenza. L'autore vi annunciava l'intenzione di apportare all'ode molte correzioni e, a suo dire, soprattutto la terza e l'ottava strofa erano \u00ab bisognose di gran cangiamento \u00bb.\nInfatti, l'ottava strofa dell'edizione genovese \u00e8 molto diversa: in particolare, se prima si immaginava genericamente il trionfo, nella penisola, delle \u00ab sante leggi \u00bb (v. 197), ora si invoca esplicitamente l'unit\u00e0 nazionale: \u00ab ve' ricomporsi i tuoi volghi divisi \u00bb (v. 193).\nL'ode \u00e8 composta da nove strofe, ciascuna di ventisei versi, endecasillabi e settenari.\nContenuto.\nViene invocata la dea Libert\u00e0 che \u00e8 fuggita da Roma al tempo della tirannia, perch\u00e9 ispiri il poeta in questo felice momento, in cui non viene pi\u00f9 considerato un delitto dire la verit\u00e0. La dea giunge in Italia inneggiata dal canto dei combattenti, tra i quali uno sfodera la spada e, preceduto dalla Gloria e seguito dalla Vittoria e dalla Fama, fa strage. Il poeta si chiede che cosa ha spinto la dea a giungere in Italia, che una volta era regina ed ora \u00e8 schiava, da riva straniera.\nRoma ha assistito al rovesciamento dei troni, ha visto insediarsi nuovi Neroni e nuovi imperi costruiti sulle stragi, sulla violenza e il peccato fino a quando Dio disse \"non pi\u00f9!\". Ma l'Italia non si \u00e8 liberata dai livori e dalla schiavit\u00f9, Roma e Firenze invocano la libert\u00e0, mentre le altre regioni si dilaniano nelle lotte interne e Torino tenta inutilmente di liberarsi dalla prigionia.\nMa la Libert\u00e0 chiama alle armi e infonde forza al suo giovane eroe che abbatte ogni ostacolo e cos\u00ec dalla Francia si diffonde ovunque il nome \"Libert\u00e0\". Mentre l'Italia brucia nella guerra e la Germania \u00e8 pronta a spiccare il suo volo rapace, essa viene vinta e il novello guerriero, incitando e vincendo, occupa il suolo alemanno e doma la pontificia Roma portando la Libert\u00e0 all'Italia che, non pi\u00f9 soffocata dalla tirannide, vive serena retta da buone leggi godendo nuovamente di ricca agricoltura e di commercio.\nL'ode termina con un invito alla Virt\u00f9, perch\u00e9 non esiste Libert\u00e0 n\u00e9 amor patrio senza di essa e lo straniero \u00e8 sempre in agguato."}
{"id": "681776", "revid": "1613450", "url": "https://it.wikipedia.org/wiki?curid=681776", "title": "Duncan", "text": "Navi militari.\nHMS Duncan.\nQuattro navi della Royal Navy sono state cos\u00ec battezzate in onore di Adam Duncan, 1\u00e0 Visconte Duncan of Camperdown, eroe della Battaglia di Camperdown.\nUSS Duncan.\nQuattro navi della United States Navy sono state cos\u00ec battezzate in onore di Silas Duncan (1788-1834)."}
{"id": "681778", "revid": "287204", "url": "https://it.wikipedia.org/wiki?curid=681778", "title": "Classe Gearing", "text": "La classe Gearing \u00e8 una classe di cacciatorpediniere statunitensi derivate dalla classe Allen M. Sumner. Rispetto ai Sumner queste navi avevano uno scafo pi\u00f9 lungo di 4,27 m e la loro funzione non era pi\u00f9 quella di nave multiruolo, ma decisamente di nave antiaerea. L'ingrandimento dello scafo, oltre a costituire una piattaforme pi\u00f9 stabile, aument\u00f2 la capacit\u00e0 di carico del carburante di 160 tonnellate che incrementarono del 30% il raggio di azione di queste navi.\nVarie unit\u00e0 inizialmente costruite come Sumner vennero completate in fase di costruzione come Gearing, mentre quattro unit\u00e0 la cui costruzione era stata gi\u00e0 avviata e sospesa prima del varo vennero successivamente demolite sul posto. La costruzione di altre sei unit\u00e0 venne invece annullata prima di essere avviata. Per altre tre unit\u00e0 la costruzione venne sospesa dopo il varo. Di una di queste navi, la cui costruzione venne annullata, venne varato lo scafo che per\u00f2 venne demolito quindici anni dopo il varo nel 1961. Le altre due cedettero la loro prua ad unit\u00e0 gemelle che erano state danneggiate, una in una collisione, l'altra, l', urtando una mina durante la guerra di Corea. Per queste due unit\u00e0 che cedettero la loro prua la costruzione non venne mai pi\u00f9 ripresa e i loro scafi successivamente demoliti.\nAltri due Gearing in fase di costruzione vennero trasformati in navi esperienze. Su una di queste unit\u00e0 venne testato un sistema di propulsione a vapore dalla potenza di ben 100000 cavalli, mentre sull'altra venne testato un nuovo sistema di propulsione ad idrogetto. Sul cacciatorpediniere tra la fine del 1955 e il 1957 venne installato il sistema Terrier facendone cos\u00ec il primo cacciatorpediniere lanciamissili al mondo. L'unit\u00e0 ebbe assegnata la matricola DDG-1. Successivamente nel 1963 i missili vennero rimossi e la nave riprese la vecchia matricola DD-712 ma continu\u00f2 ad essere utilizzata come nave esperienze per sistemi d'arma.\nTra le unit\u00e0 della classe due sono preservate negli Stati Uniti come navi museali. Una di queste navi \u00e8 il cacciatorpediniere \"USS Joseph P. Kennedy, Jr.\" (DD-850) ormeggiato al museo navale di Fall River nel Massachusetts. La nave \u00e8 dedicata alla memoria del Sottotenente di vascello Joseph Patrick Kennedy Jr. caduto nella guerra del Pacifico e fratello del futuro presidente degli Stati Uniti John Fitzgerald Kennedy. La nave nel 2000 prese parte al film \"Thirteen Days\" dove rappresent\u00f2 se stesso nella crisi dei missili di Cuba. L'altra nave \u00e8 il cacciatorpediniere \"USS Orleck\" (DD-866) che dopo essere stato ceduto alla Turchia nel 1982 il 12 agosto 2000 \u00e8 ritornato negli Stati Uniti come nave museale ed \u00e8 ormeggiato a Orange nel Texas.\nAttualmente solo una nave di questa classe presta ancora servizio: si tratta del cacciatorpediniere \"Netzahualcoyotl\" (ex \"USS Steineker\") che \u00e8 attivo nella Armada de M\u00e9xico in qualit\u00e0 di nave scuola per i cadetti dell'accademia Navale Messicana.\nImpiego operativo.\nLe unit\u00e0 della classe Gearing ebbero un impiego soprattutto postbellico, sia con la flotta USA che con diverse altre marine. Queste navi presero parte a innumerevoli dispiegamenti operativi per i 20 anni successivi, prima che i cacciatorpediniere missilistici li sostituissero gradatamente. I Gearing presero parte al secondo conflitto mondiale e successivamente parteciparono sia alla guerra di Corea che alla guerra del Vietnam.\nAmmodernamenti.\nQueste unit\u00e0 vennero aggiornate costituendo cos\u00ec varie sottoclassi. Gli aggiornamenti pi\u00f9 importanti furono quelli allo standard FRAM I e FRAM II, con miglioramenti ai sistemi elettronici ai radar e ai sonar e all'armamento con un lanciamissili ASROC (Anti Subamarine ROCket, razzo antisommergibili) a centro nave. Alcune unit\u00e0 vennero dotate anche di un hangar per un elicottero drone ASW a poppa.\nFRAM I.\nAlla fine degli anni cinquanta 44 unit\u00e0 della \"Classe Gearing\" vennero sottoposte ad estensivi lavori di ammodernamento per convertirle da unit\u00e0 antiaeree ad unit\u00e0 antisommergibile.\nIl programma di ammodernamento FRAM I riguard\u00f2 principalmente i Gearing. Questo ammodernamento consisteva nella ricostruzione della sovrastruttura delle navi, la rimozione della torretta da 127mm poppiera, nuovo apparato propulsivo, nuovi sistemi elettronici, nuovi radar, nuovo sonar e variazioni dell'armamento. Venne anche installata una piattaforma di appontaggio per il drone e un relativo hangar. L'ammodernamento delle elettroniche riguard\u00f2 il nuovo sonar SQS-23 e il radar di ricerca di superficie SPS-10, mentre l'armamento antisommergibile riguard\u00f2 l'installazione di 2 impianti lanciasiluri tripli MK 32 e un lanciamissili ASROC.\nL'elicottero drone QH-50C DASH era un velivolo senza pilota che veniva pilotato a distanza dalla nave. L'elicottero DASH (Drone Anti-Submarine Helicopter) poteva trasportare 2 siluri Mk 44. All'epoca i missili ASROC avevano un raggio di circa 9Km e il drone consentiva di estendere il raggio d'azione a oltre 22 chilometri.\nUna versione aggiornata del DASH, denominata QH-50D, rimase in servizio nella US Army fino al maggio 2006.\nFRAM II.\nIl programma FRAM MK II riguard\u00f2 principalmente i Sumner ma fin\u00ec per interessare anche alcuni Gearing, con l'installazione di nuovi sistemi radar e soprattutto la dotazione di sonar a profondit\u00e0 variabile (VDS - Variable Depth Sonar); il programma di ammodernamento \"FRAM MK II\" riguard\u00f2 unit\u00e0 appartenenti a due sottoclassi.\nLe sottoclassi.\nLe variazioni nell'allestimento e gli aggiornamenti a cui queste navi furono sottoposte, finirono per costituire varie sottoclassi.\nClasse Frank Knox.\nTra il 1945 e il 1953 un programma speciale vide la conversione di trentasei Gearing in unit\u00e0 di difesa aerea a lungo raggio. Queste unit\u00e0 ricevettero i loro sistemi radar di allerta aerea e costituirono la Classe Frank Knox. Nel 1960 quando venne deciso il programma FRAM, queste unit\u00e0 vennero convertite in unit\u00e0 antisommergibile.\nNelle fasi finali della seconda guerra mondiale, poich\u00e9 la necessit\u00e0 primaria nel Pacifico era la difesa dagli attacchi aerei 12 unit\u00e0 della classe Gearing vennero modificate in unit\u00e0 di difesa antiaerea prima del loro completamento, di cui 2 gi\u00e0 in fase di prova. Nel maggio 1945 altri 12 Gearing vennero completati come Knox. Su tutte le 24 unit\u00e0 venne installato un radar di ricerca SP che venne collocato sull'albero a tripode che sormontava la sovrastruttura anteriore. Visto il successo di queste unit\u00e0 nella battaglia di Okinawa, la US Navy ordin\u00f2, nel 1952, che altri 12 Gearing fossero convertiti in cacciatorpediniere antiaerei per affrontare le nuove minacce aeree costituite dai caccia di nuova generazione. Durante questi lavori di conversione su tutte le unit\u00e0 della classe vennero installati i nuovi radar SPS-8 che trovarono posto sulla sovrastruttura posteriore risultando il radar troppo pesante per l'albero a tripode anteriore. Nello stesso tempo il radar originale SP venne rimpiazzato dal TACtical Air Navigation conosciuto anche come TACAN.\nNel 1960, quando le Knox vennero sottoposte al programma di aggiornamento FRAM, le antenne radar vennero nuovamente rimosse e sostituite con nuovi radar AN/SPS-10 e AN/SPS-40 che trovarono posto sulla sommit\u00e0 di un nuovo albero che sostitu\u00ec l'albero a tripode originario. Tale modifica interess\u00f2 tutte le unit\u00e0 della Classe Knox. Delle 36 unit\u00e0 della classe 30 ricevettero l'elicottero drone. Su queste unit\u00e0, sulla sommit\u00e0 dell'hangar del DASH vennero installate le antenne del sistema ECM. Su tre delle sei unit\u00e0 che non vennero dotate dell'elicottero drone venne installato un radar di ricerca a lungo raggio SPS-30 che aveva una portata di oltre 200 miglia. Queste sei unit\u00e0 insieme ad altre quattro Knox vennero aggiornate al programma di ammodernamento \"FRAM Mk II\", mentre le rimanenti 26 unit\u00e0 vennero aggiornate aggiornate agli standard \"FRAM Mk I\". Le unit\u00e0 sottoposte al programma di aggiornamento \"FRAM Mk II\" vennero dotate di sonar a profondit\u00e0 variabile.\nIl costo di questi ammodernamenti per le Knox fu all'epoca di $ 200.100.000 per il programma di ammodernamento \"FRAM I\" e di $ 45.000.000 per il programma \"FRAM II\".\nTra le unit\u00e0 di questa sottoclasse, il cacciatorpediniere diede prova della grande robustezza dello scafo, quando, durante la guerra di Corea, dopo aver subito un'esplosione tremenda a prua, urtando contro una mina, perdendo la prua con il cannone binato n\u00ba 1, \u00e8 riuscito a salvarsi, grazie alla tenuta delle paratie longitudinali procedendo in retromarcia, onde evitare di sollecitare le gi\u00e0 provatissime strutture prodiere. Successivamente l'unit\u00e0 venne ceduta a Taiwan nell'ambito del Mutual Defense Assistance Program e ribattezzata classe Fu Yang, \u00e8 rimasta in servizio sino al 1999 e nel 2003 usata come bersaglio.\nClasse Carpenter.\nNel dicembre 1949 otto unit\u00e0 della classe vennero scelte essere trasformate in cacciasommergibili; queste navi che costituirono la classe Carpenter formarono un gruppo di unit\u00e0 il cui compito era quello di intercettare sommergibili nemici prima che questi potessero attaccare i convogli. Tutte queste navi ricevettero successivamente gli aggiornamenti del Programma FRAM, ma le modifiche le modifiche furono diverse tra le varie unita navali di questa sottoclasse; in particolare due unit\u00e0 vennero sottoposte agli ammodernamenti \"FRAM MK I\" e le sei rimanenti unit\u00e0 al programma \"FRAM MK II\".\nClasse Basilone.\nTerminata la seconda guerra mondiale, due Gearing varati alla fine del 1945 completarono il loro allestimento come unit\u00e0 antisommergibile e classificati DDE e nel marzo 1950 vennero convertiti in DDE altri cinque Geaging. Queste unit\u00e0 diedero vita alla Classe Basilone e vennero tutte ammodernate allo standard \"Gruppo B\" del programma \"FRAM I\" per un costo totale di $ 53900000 del 1964. Durante i lavori di ammodernamento vennero rimossi il cannone N\u00ba 2 e i cannoni contraerei originali, costruite sovrastrutture aggiuntive, sostituiti i siluri con un ASROC ed effettuato un rinnovo del parco elettronico pressoch\u00e9 totale.\nServizio per altre marine militari.\nMolte di queste unit\u00e0 prestarono servizio in marine di paesi alleati degli Stati Uniti, nell'ambito del Mutual Defense Assistance Program. I Gearing furono venduti alle seguenti marine:\nNel 1974, una nave turca classe \"Gearing\", il \"Kokatepe\", venne danneggiata gravemente da caccia connazionali che la scambiarono per una analoga nave della marina greca, durante l'invasione di Cipro.\nNell'insieme Argentina, Brasile (5 Summer e 2 Gearing), Grecia (1 Summer e 7 Gearing), Turchia, Taiwan ed altre marine vennero in possesso, specie durante gli anni '70, di navi come queste, che vennero ulteriormente ammodernate, grazie al volume e alla stabilit\u00e0 degli scafi, specie una volta che parte delle pesanti artiglierie e siluri erano stati sbarcati.\nL'ultimo Gearing a rimanere in servizio fu il cacciatorpediniere \"Netzahualcoyotl\" che fino al 2014 svolgeva attivit\u00e0 di nave scuola per gli allievi ufficiali della Marina messicana.\nGrecia.\nLe sette navi classi Gearing FRAM I/II erano state all'epoca aggiornate con: centrale di controllo NA-10, torre binata da 127mm a prua, la seconda sostituita da 2 tls da 324mm, lanciamissili ASROC a mezzanave, 4 missili Harpoon, cannone da 76mm Compatto a poppa, torretta poppiera da 127mm.In pratica queste navi avevano, solo come armi moderne, 1 cannone da 76mm, 4 Harpoon, 8 ASROC, 6 tls da 324mm e 1 da 40/70mm Bofors, sufficienti, assieme all'elettronica, per una corvetta di circa 1500 tonnellate, oltre ai 4 cannoni residui da 127mm, per una netta miglioria nelle capacit\u00e0 belliche in ogni aspetto, tranne forse in quello antiaereo.\nTaiwan.\nClasse Chao Yang.\nGli Stati Uniti cedettero a Taiwan nell'ambito del Mutual Defense Assistance Program ben quindici di queste unit\u00e0, che sottoposte ad ammodernamenti sono rimaste a lungo in servizio, alcune delle quali sino all'inizio del XXI secolo. Nella Marina militare di Taiwan queste unit\u00e0 hanno costituito la Classe Chao Yang.\nI programmi di ammodernamento hanno riguardato oltre i Gearing, anche i Sumner e i Fletcher, che sono stati aggiornati in altri standard, costosi e necessari in quanto la nazione aveva difficolt\u00e0 a trovare nuove unit\u00e0 d'altura a causa dell'ostilit\u00e0 della Cina su eventuali fornitori.\nLe navi dopo gli ammodernamenti disponevano di un cannone da Oto Melara 76mm Mk 75 Compatto a prua, un sistema CIWS Vulcan Phalanx a poppa, 10 contenitori di lancio per missili SM-1 antiaerei e antinave, 6 a poppa e 4 a prua. Essi sono stati necessari perch\u00e9 non era possibile installare sistemi come gli Mk 13, e non erano ancora disponibili i VLS Mk41, probabilmente abbastanza compatti per essere installati negli scafi.\nI programmi di ammodernamento sono stati denominati Wu Jin I, Wu Jin II, e Wu Jin III e l'ultimo lotto di sette unit\u00e0 ritirate dal servizio tra il 2003 e il 2004:\nDelle ventisette unit\u00e0, diciassette hanno avuto anche un hangar per un elicottero leggero Hughes MD500 Defender ASW, un MD500 in versione antisom: si tratta di un compatto elicottero ASW da quasi 1500\u00a0kg al decollo, con rilevatore di anomalie magnetiche MAD, radar e 1-2 siluri Mk 44 o Mk 46. Essi sono utili pure per azioni di designazione bersagli per missili antinave oltre l'orizzonte."}
{"id": "681781", "revid": "486946", "url": "https://it.wikipedia.org/wiki?curid=681781", "title": "Kleinstein", "text": ""}
{"id": "681782", "revid": "486946", "url": "https://it.wikipedia.org/wiki?curid=681782", "title": "Georok", "text": ""}
{"id": "681783", "revid": "486946", "url": "https://it.wikipedia.org/wiki?curid=681783", "title": "Geowaz", "text": ""}
{"id": "681785", "revid": "486946", "url": "https://it.wikipedia.org/wiki?curid=681785", "title": "Ponita", "text": ""}
{"id": "681786", "revid": "486946", "url": "https://it.wikipedia.org/wiki?curid=681786", "title": "Gallopa", "text": ""}
{"id": "681788", "revid": "486946", "url": "https://it.wikipedia.org/wiki?curid=681788", "title": "Flegmon", "text": ""}
{"id": "681789", "revid": "486946", "url": "https://it.wikipedia.org/wiki?curid=681789", "title": "Lahmus", "text": ""}
{"id": "681790", "revid": "6923", "url": "https://it.wikipedia.org/wiki?curid=681790", "title": "Fed Ex", "text": ""}
{"id": "681792", "revid": "486946", "url": "https://it.wikipedia.org/wiki?curid=681792", "title": "Magnetilo", "text": ""}
{"id": "681793", "revid": "486946", "url": "https://it.wikipedia.org/wiki?curid=681793", "title": "Porenta", "text": ""}
{"id": "681805", "revid": "640277", "url": "https://it.wikipedia.org/wiki?curid=681805", "title": "Gliese 687", "text": "Gliese 687 o GJ 687 \u00e8 una nana rossa (classe spettrale M3V) che si trova nella costellazione del Dragone, a quasi 15 anni luce dal Sole.\nNonostante sia una stella relativamente vicina al Sistema solare, non \u00e8 visibile ad occhio nudo da terra a causa della sua bassa luminosit\u00e0.\nGJ 687 ha un moto proprio particolarmente elevato, dovuto alla sua vicinanza al nostro pianeta, e forse \u00e8 una stella doppia. Possiede un pianeta, GJ 687 b, che orbita intorno ad essa in appena trentotto giorni."}
{"id": "681807", "revid": "110157", "url": "https://it.wikipedia.org/wiki?curid=681807", "title": "L\u00f8ten", "text": "L\u00f8ten \u00e8 un comune norvegese della contea di Innlandet.\nStoria.\nIl nome \"L\u00f8ten\" deriva da un'antica fattoria (norreno: \"Lautvin\") che oggi viene identificata con \"Prestgarden\", dove fu costruita la prima chiesa del paese. Il nome \"lautvin\" \u00e8 composto da \"laut\" (conca) e \"vin\" (pascolo). Dal 1500 fino al 1838 il nome veniva scritto com \"Leuten\" o \"Leuthen\". Fino al 1918 si scriveva come \"L\u00f8iten\".\nL'antico centro di L\u00f8ten si form\u00f2 intorno alla chiesa a partire dal XIII secolo. Nel XVI secolo re Cristiano IV di Danimarca proib\u00ec l'importazione di birra dalla Germania, e L\u00f8ten e altre zone della contea divennero famose per le proprie distillerie. Tra queste, ancora oggi, vi \u00e8 la L\u00f8iten Br\u00e6nderi. \nA causa dell'importanza delle distillerie, L\u00f8ten ha dal 1984 adottato uno stemma con un corno potorio."}
{"id": "681808", "revid": "1318658", "url": "https://it.wikipedia.org/wiki?curid=681808", "title": "Sanahin", "text": "Sanahin (\"\u054d\u0561\u0576\u0561\u0570\u056b\u0576\" in armeno) \u00e8 un villaggio dell'Armenia settentrionale, appartenente alla provincia di Lori, oggi considerato parte della citt\u00e0 di Alaverdi (la funivia connette Sanahin col centro di Alaverdi. Il villaggio \u00e8 noto per il suo complesso di monasteri, fondato nel X secolo e che fa parte dell'elenco dei Patrimoni dell'umanit\u00e0 dell'UNESCO insieme ai monasteri di Haghpat.\nLetteralmente in armeno il nome Sanahin significa \"questo \u00e8 pi\u00f9 vecchio di quello\", il che probabilmente significa che questo villaggio possiede un monastero pi\u00f9 antico del suo vicino, Haghpat. I due villaggi e i due monasteri sono molto simili fra loro, e dall'uno si pu\u00f2 perfettamente vedere l'altro; entrambi sorgono su un altopiano dissestato, separati da una profonda crepa formata da un piccolo fiume che si getta nel fiume Debed.\nCome per il sito di Haghpat, anche il complesso monasteriale di Sanahin appartiene alla Chiesa apostolica armena ed \u00e8 disseminato di numerosi khachkar (elaborati cippi funerari in pietra rappresentanti una croce) e tombe di vescovi.\nSanahin \u00e8 stato il luogo di nascita dei fratelli Art\u00ebm Ivanovi\u010d Mikojan, famoso costruttore di aerei e uno dei \"padri\" dei MiG, e Anastas Mikojan, il politico con la pi\u00f9 lunga carriera come membro del politburo nell'era sovietica. Quest'ultimo prese parte ai negoziati che portarono al patto Molotov-Ribbentrop, fu un membro della delegazione sovietica che prov\u00f2 a migliorare i rapporti con la Jugoslavia di Tito, e gioc\u00f2 un ruolo importante nei negoziati della crisi dei missili di Cuba. Una parte dei turisti del monastero si ferma anche al vicino piccolo museo curato dai parenti dei fratelli Mikojan."}
{"id": "681809", "revid": "287204", "url": "https://it.wikipedia.org/wiki?curid=681809", "title": "Loten", "text": ""}
{"id": "681814", "revid": "110157", "url": "https://it.wikipedia.org/wiki?curid=681814", "title": "Nord-Odal", "text": "Nord-Odal \u00e8 un comune norvegese della contea di Innlandet.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "681816", "revid": "75142", "url": "https://it.wikipedia.org/wiki?curid=681816", "title": "Nord Odal", "text": ""}
{"id": "681817", "revid": "75142", "url": "https://it.wikipedia.org/wiki?curid=681817", "title": "Sor Varanger", "text": ""}
{"id": "681833", "revid": "1564499", "url": "https://it.wikipedia.org/wiki?curid=681833", "title": "Neue S\u00fcdtiroler Tageszeitung", "text": "La Neue S\u00fcdtiroler Tageszeitung (traducibile in italiano come \"Il nuovo quotidiano sudtirolese\") \u00e8 un quotidiano italiano in lingua tedesca, pubblicato nella provincia autonoma di Bolzano.\nStruttura.\nIl formato adottato \u00e8 quello di pi\u00f9 ridotte dimensioni fra i quotidiani in Alto Adige. Il giornale consta normalmente di 45 pagine ed \u00e8 diviso in diverse sezioni: notizie dall'Alto Adige (\"S\u00fcdtirol\") con particolari approfondimenti sul tema centrale, notizie dall'Italia (\"Inland\"), notizie dal mondo (\"Ausland\"). Seguono le notizie comprensoriali: Bolzano e dintorni (\"Bozen - Umgebung\"), Oltradige-Bassa Atesina (\"Unterland - \u00dcberetsch\"), Merano e Burgraviato (\"Meran - Umgebung\"), Val Venosta (\"Vinschgau\"), Valle Isarco e Alta Val d'Isarco (\"Eisacktal - Wipptal\"), Val Pusteria (\"Pustertal\"). Alla fine del giornale sono poste le sezioni come: appuntamenti e cinema (\"Termine - Kino\"), cultura (\"Kultur\") ed infine il cosiddetto \"fanalino di coda\" e cruciverba (\"Schlusslicht - R\u00e4tsel\") che include anche notizie scandalistiche sui personaggi pubblici locali.\nIl quotidiano esce dal marted\u00ec al sabato. La domenica si vende l'edizione del sabato con un inserto speciale.\nLa \"Neue S\u00fcdtiroler Tageszeitung\" \u00e8 membro del MIDAS, associazione internazionale di testate giornalistiche dedicate alle minoranze linguistiche.\nStoria.\nLa \"Neue S\u00fcdtiroler Tageszeitung\" (detta in breve \"Tageszeitung\", \"Taz\" o impropriamente \"Neue\" \"Neue S\u00fcdtiroler\") \u00e8 nata nel 1996 a seguito di una scissione interna alla redazione della rivista \"S\u00fcdtirol Profil\" (legata al settimanale austriaco \"Profil\"), che versava in difficolt\u00e0 finanziarie."}
{"id": "681836", "revid": "2200160", "url": "https://it.wikipedia.org/wiki?curid=681836", "title": "Associazione Sportiva Dilettantistica Citt\u00e0 di Comiso", "text": "LAssociazione Sportiva Dilettantistica Citt\u00e0 di Comiso chiamata pi\u00f9 comunemente Comiso, \u00e8 una societ\u00e0 calcistica italiana con sede a Comiso, in Provincia di Ragusa.\nNell'arco della sua storia, il Citt\u00e0 di Comiso ha conquistato un campionato di Promozione e uno di Eccellenza, rispettivamente nel 1985-1986 e nel 2004-2005, mentre nella stagione 2018-2019 si \u00e8 aggiudicata la vittoria della Coppa Sicilia.\nDalla stagione 2019-20 milita nel campionato di Promozione.\nStoria.\nFondata nel 1962, comincia a disputare i primi campionati di Promozione siciliana per quattro anni dal 1970 al 1974, retrocede poi in Prima Categoria.\nRitorna in Promozione siciliana nel campionato 84-85 e l'anno successivo vince il girone B e sale nel Campionato Interregionale.\nDisputa 8 anni consecutivi di Interregionale, e nel 1991-92 ottiene il miglior piazzamento della sua storia, ovvero il 4\u00ba posto. \nNel 1995 retrocede in Eccellenza Sicilia, dove milita per altri 10 anni a parte un solo campionato di Promozione Sicilia nel campionato 1998-99.\nRitorna in Serie D nel 2005 collezionando prima un 6\u00ba posto e poi un 8\u00ba posto.\nNel 2007, la societ\u00e0 ragusana presieduta dal presidente Franco Caruso, viene trasferita a Vittoria e si fonde con la \"Junior Vittoria\", dalle due societ\u00e0 nasce l'Associazione Calcio Dilettantistica Citt\u00e0 di Vittoria, che adotta i colori sociali bianco e rosso. La nuova societ\u00e0 durer\u00e0 appena 8 anni prima di essere radiata dai ranghi calcistici, causa principale furono i problemi finanziari e la forte instabilit\u00e0 societaria che accompagn\u00f2 il club sino al 2015.\nRiparte invece dal Campionato di Promozione Sicilia 2007-08 lA.S.D. Comiso, che per quattro anni tenta di raggiungere l'Eccellenza piazzandosi in zona play off. Il salto di categoria arriva grazie al ripescaggio. Dopo due campionati di Eccellenza la societ\u00e0 retrocede in Promozione. Infine nel Campionato di Promozione Sicilia 2015-2016, il Comiso arriva ultimo in graduatoria, gioca i play out con il Palma di Montechiaro, perde per 1-0 e retrocede in Prima Categoria.\nNel campionato 2016-2017 Prima Categoria girone F, la squadra ottiene un sesto posto.\nNella stagione successiva il Comiso rinuncia al campionato di Prima Categoria.\nNella stagione 2017-2018 il Comiso arriva prima nel girone di Seconda Categoria, a pari punti con il Mazzarrone. Il 29/04/2018 si svolge a Licodia Eubea lo spareggio tra le due squadre e valido per la promozione in Prima Categoria, che vedr\u00e0 i comisani vincitori del torneo ai tiri di rigore per 5-2, dopo aver chiuso i 120 minuti di gioco sull'1-1.\nTifoseria.\nIl gruppo ultras comisano, nasce nel 2012 e viene chiamato Brigata Verde-Arancio. Il loro simbolo \u00e8 un jolly. \nIl 29 giugno 2020, nasce il \u201cSettore Casual Comiso\u201d un nuovo gruppo che si prefissa l\u2019obiettivo di continuare a portare avanti il movimento ultras creatosi negli ultimi anni, fianco a fianco con il gruppo gi\u00e0 esistente.\nGemellaggio:\nIspica\nRivalit\u00e0:\nMazzarrone"}
{"id": "681837", "revid": "339392", "url": "https://it.wikipedia.org/wiki?curid=681837", "title": "Polisportiva Dilettanti Comiso", "text": ""}
{"id": "681846", "revid": "125765466", "url": "https://it.wikipedia.org/wiki?curid=681846", "title": "Love Gun (singolo)", "text": "Love Gun \u00e8 un singolo del gruppo hard rock Kiss, scritta da Paul Stanley \u00e8 la sesta traccia dell'album a cui d\u00e0 il nome, pubblicato nel 1977.\nMolto famoso \u00e8 il riff iniziale dove i Kiss con i loro strumenti imitano delle raffiche di mitragliatrice.\nIl testo del brano (in italiano \"La pistola dell'amore\") parla di una storia di amore dove un innamorato deciso a tutto cerca in ogni modo di far cedere alle sue avances una ragazza non molto decisa, il ritornello recita \"Premi il grilletto della pistola dell'amore\".\nCover.\nUna cover dell'album \u00e8 stata registrata dal gruppo Surfin' Ceasers per l'album di tributo ai Kiss \"Hard to Believe\", nel 1992. Nel 2003 gli Hayseed Dixie pubblicano l'album \"Kiss My Grass - A Hillbilly Tribute to Kiss\", un album consistente in sole cover di brani dei Kiss, tra le quali una di \"Love Gun\". Un altro album di sole cover \u00e8 stato realizzato dal gruppo inglese Sack Trick, l'album intitolato \"Sheep in KISS Make Up\" contiene una cover di \"Love Gun\"."}
{"id": "681849", "revid": "287204", "url": "https://it.wikipedia.org/wiki?curid=681849", "title": "A Luigia Pallavicini caduta da cavallo", "text": "A Luigia Pallavicini caduta da cavallo \u00e8 un'ode di Ugo Foscolo, pubblicata nel 1802, ma scritta nel marzo del 1800 quando la nobildonna genovese Luigia Pallavicini, nota per la sua bellezza, cadde da cavallo mentre galoppava lungo la spiaggia di Sestri Ponente, ferendosi e deturpandosi il volto. Una dettagliata descrizione dell'incidente \u00e8 contenuta nelle memorie del generale francese Thi\u00e9bault, che si sent\u00ec in parte responsabile dell'accaduto, essendo stato lui a vendere il destriero alla marchesa.\nL'ode \u00e8 composta da diciotto strofe di sei settenari, sdruccioli il secondo e il quarto, con lo schema rimico ABACDD.\nAnalisi.\nLuigia Pallavicini \u00e8 una bellissima donna, ma data la sua caduta da cavallo ella si vergogna e decide di non mostrarsi pi\u00f9 in pubblico.\nL\u2019ode \u00e8 divisibile in due parti: la prima (vv. 1-36) celebra la bellezza e la natura quasi divina di Luigia, paragonandola a Venere e Minerva, la seconda (vv. 37-108) ricorda invece della caduta da cavallo e della corruzione della bellezza, con accostamento a Marte.\nPrima parte (vv. 1-36).\nNei primi versi il poeta esorta le Grazie a preparare balsami (unguenti per il medicamento) e lini profumati per Luigia, gli stessi che porgevano per Venere, definita \u201cCiterea\u201d, ovvero dell\u2019isola di Citera, suo luogo di culto: la donna onorata nell\u2019ode \u00e8 dunque paragonata a Venere. E gi\u00e0 in questi versi s\u2019insinua il tema della ferita e della guarigione: Venere infatti \u00e8 stata ferita al piede da una spina mentre correva dall\u2019amante Adone (il \u201cciprio giovinetto\u201d), il cui petto era stato morso da un cinghiale durante una battuta di caccia (nella leggenda originaria \u00e8 ferito nella coscia), ed \u00e8 definita \u201cinsana\u201d nel senso latino del termine, ovvero ferita sia fisicamente che moralmente. La dea ora inonda di pianto il monte Ida, situato a Troia, dando origine quasi a una scena funeraria, a cui si aggiungono gli Amori che compiangono la Pallavicini fra tutte le d\u00e8e liguri (altro paragone con le divinit\u00e0) e portano fiori votivi all\u2019altare di Apollo (figlio di Latona e padre di Esculapio, la medicina).\nLa donna celebrata \u00e8 chiamata a invito dalla danza, durante la quale il vento trasporta l\u2019insolita fragranza dei suoi capelli (segno di divinit\u00e0), che non sono raccolti bens\u00ec liberi a impacciare i movimenti del ballo. Subentra quindi il paragone con Atena (\u201cPalla\u201d): Luigia \u00e8 immersa nel lavacro del fiume cos\u00ec come la dea nelle acque del fiume Inaco, che scendendo dal colle le versavano addosso dei fiori, mentre era intenta a sostenere fuori dall\u2019acqua, con la mano bagnata, i capelli liberati dall\u2019elmo.\nAlla scena del lavacro sar\u00e0 ispirato il frammento foscoliano VI, 443 del 1803: \u201cInvolontario nel Pierio fonte / vide Tiresia giovinetto i fulvi / capei di Palla liberi dall\u2019elmo / coprir le rose disarmate spalle, / sent\u00ec l\u2019aura celeste e mir\u00f2 le onde\u201d. E sia tale frammento che l\u2019ode in questione traggono origine dall\"Inno\" V di Callimaco: \u201cLe robuste braccia / mai bagn\u00f2 Atena, prima di strigliare i fianchi polverosi dei cavalli [\u2026]. / \"L'Inaco dai monti\" / \"discender\u00e0\", di pascoli coperti, / \"mischiando le sue acque all'oro e ai fiori\", / a portare il bel bagno per Atena. / [\u2026] sul suo carro / pi\u00f9 d'una volta l'invit\u00f2 la dea / e i frivoli discorsi delle ninfe / e \"le figure delle danze in coro\" [\u2026] / Un giorno all\u2019Ippocr\u00e8ne / che bella scorre, sopra l\u2019Elicona / \"si bagnavano\", \"avendo sciolto i pepli\" / \"dai fermagli\"\u201d.\nLa scena della danza richiama anche la danza delle ninfe descritta nell\"Ortis\" durante il bacio di Jacopo con Teresa, mentre i balsami e i profumi sono tipici del carme \"Dei Sepolcri\".\nAltro importante elemento \u00e8 la chioma che sostenuta da Atene, riferimento alla \"Chioma di Berenice\": anch\u2019essa, elevata al cielo, da elemento umano \u00e8 stato reso valore eterno.\nDa sottolineare \u00e8 l\u2019aggettivo \u201croseo\u201d riferito al braccio della donna (v. 23): il colore rosa rappresenta infatti la vitalit\u00e0 e la bellezza, al contrario del bianco marmoreo.\nSeconda parte (vv. 37-108).\nLuigia, prima caratterizzata dal segno di Venere, al ricordo della caduta passa al segno di Marte: alle sue belle forme e all\u2019ingegno ha preferito le occupazioni maschili, all\u2019arte delle Aonie (cio\u00e8 delle Muse, quindi la poesia) ha preferito gli esercizi di guerra.\nComincia quindi la descrizione della caduta: i venti sembravano avere gi\u00e0 il presagio della tragedia e per questo tentano invano di raffreddare il petto e i fianchi del cavallo imbizzarrito, che anzi corre pi\u00f9 velocemente a causa di un morso che si \u00e8 dato esso stesso.\nSi descrive quindi la scena d\u2019imbizzarrimento del cavallo in un \"climax\" ascendente. Da sottolineare in questa stanza l\u2019attributo \u201ccandido\u201d riferito al seno della donna, in contrasto al braccio roseo del verso 23: dal rosa della vita si passa al bianco marmoreo tipico dei sepolcri. In questo movimento la bellezza oscilla fra il momento della morte e quello della marmificazione, della sua sublimazione. L\u2019ode cattura infatti il momento prima che la bellezza venga corrotta dalla caduta, trasfigurando le passioni in contemplazione di quelli che sono ora valori eterni. Se da una parte quindi c\u2019\u00e8 il rischio della morte, dall\u2019altra c\u2019\u00e8 la possibilit\u00e0 di rendere eterni i valori: l\u2019eternizzazione ha a che fare con la morte, e se il bianco \u00e8 quello della morte, esso \u00e8 anche il bianco delle statue eterne e gloriose.\nLe insenature del litorale risuonano sotto lo scalpitare accelerato degli zoccoli: il cavallo si slancia nel mare, non impaurito dalle urla dei compagni della donna. Le acque ormai arrivano alla pancia dell\u2019animale e le onde diventano pi\u00f9 forti, dimentiche che da esse nacque Venere. Ma Nettuno, ancora addolorato per l\u2019ingiusta morte del nipote Ippolito, per non causare un\u2019altra vittima innocente, respinge il cavallo infuriato col suo cenno che tutto pu\u00f2. La bestia quindi indietreggia e si alza sulle zampe posteriori, lanciando Luigia Pallavicini - ormai svenuta - sulla spiaggia pietrosa. Noteremo in questa descrizione che Luigia Pallavicini, prima paragonata a Venere nata dalle acque, ora \u00e8 quasi inghiottita dalle stesse, quasi fosse un\u2019anti-nascita della stessa divinit\u00e0.\nVi \u00e8 forse un riferimento letterario al \"Canto\" I\", 29\" dell\"Orlando Furioso\" di Ariosto, in cui analogamente si descrive una battaglia sulle acque: \u201cAll\u2019apparir che fece all\u2019improviso / De l\u2019acqua l\u2019\u014dbra, ogni pelo arricciossi / E scolorossi al Saracino il viso, / La voce ch\u2019era per uscir fermossi: / udendo poi da l\u2019Argalia, ch\u2019ucciso / Quivi havea gia (che l\u2019Argalia nomossi) / La rotta fede cos\u00ec improverarse / Di scorno e d\u2019ira, dentro, e di fuor arse\u201d (sia in questo canto che nell\"Ode a Luigia\" c\u2019\u00e8 l\u2019allitterazione della lettera \u201cr\u201d).\nAi vv. 79-89 il poeta maledice chi ha potuto permettere che Luigia Pallavicini cadesse: se infatti tutto ci\u00f2 non si fosse verificato, ora vedrebbe il colorito roseo del suo volto divenuto sbiadito (tornano ancora una volta i colori), e gli occhi che ispirano amore scrutare gli sguardi dei medici per carpire la speranza di ritornare alla bellezza di prima.\nLa parola \u201cperiglio\u201d al verso 84 \u00e8 con tutta probabilit\u00e0 un omaggio a \"Il Pericolo\" di Parini. In quest\u2019ode, la cui metrica \u00e8 identica a quella di Luigia Pallavicini, il tema trattato \u00e8 la vecchiaia di una donna che si trova a fare i conti con la bellezza di una veneziana, la cui comparsa \u00e8 cos\u00ec descritta: \u201cParve a mirar nel volto / E ne le membra \"Pallade\", / Quando, \"l\u2019elmo\" a s\u00e9 tolto, / \"Fin sopra il fianco scorrere\" / \"Si lascia il lungo crin\": // Se non che a lei dintorno / \"Le volubili grazie /\" dannosamente adorno / Rendeano ai guardi cupidi / L\u2019almo aspetto divin\u201d.\nNelle ultime tre stanze si narra una scena mitologica simile al genere letterario greco della miniatura, con l\u2019intento di sintetizzare i contenuti dell\u2019ode: Diana (nata sul monte Cintio) cavalca il suo cocchio trainato dalle cerve, che per l\u2019urlo delle fiere si spaventano e fanno precipitare la dea sulle pendici dell\u2019Etna; tutte le altre dee, invidiose, gioiscono di tale caduta che ha ormai compromesso la bellezza di Diana, il cui volto silenzioso e pallido appare ora coperto da un velo ai banchetti dell\u2019Olimpo, ma piangono il giorno delle danze Efesie, giorno in cui la dea torna lieta tra le vergini devote e sale in cielo ancora pi\u00f9 bella."}
{"id": "681850", "revid": "1776051", "url": "https://it.wikipedia.org/wiki?curid=681850", "title": "\u00c5smund Fr\u00e6gdegjevar (album)", "text": "\u00c5smund Fr\u00e6gdegjevar \u00e8 il primo album completo del gruppo folk metal norvegese Lumsk. \u00c8 stato pubblicato il 25 agosto 2003 dalla casa discografica Spikefarm."}
{"id": "681852", "revid": "15756", "url": "https://it.wikipedia.org/wiki?curid=681852", "title": "Il cuneo dell'amore", "text": " \u00e8 un romanzo yaoi giapponese di pi\u00f9 volumi scritto da Rieko Yoshihara. Inizialmente pubblicato sulla rivista Shousetsu June tra il dicembre 1986 e l'ottobre dell'anno seguente, \u00e8 stato poi rilasciato in edizione cartonata in Giappone nel 1990.\nLa storia \u00e8 ambientata in un contesto fantascientifico, in un mondo distopico controllato da un'intelligenza artificiale di nome Jupiter e dalle sue creazioni, gli Elite, androidi che in base al colore di capelli sono suddivisi in diverse caste di potere. Un giorno, un \"Blondie\" di alta classe di nome Iason Mink incontra un giovane meticcio di nome Riki e decide di farlo diventare il suo \"pet\", uno schiavo sessuale. Da quel momento Iason inizia a provare dei sentimenti proibiti per Riki. Centro delle vicende \u00e8 infatti la relazione omosessuale tra Riki e Iason in un mondo dettagliato che mette in risalto tematiche come la schiavit\u00f9, l'emarginazione sociale e la deumanizzazione.\nIl romanzo \u00e8 stato parzialmente adattato in una serie OAV di due episodi, il primo rilasciato nell'agosto del 1992 e il secondo nel maggio del 1994. La versione italiana risale al 1996. Nel novembre del 1993 un audio drama, \"Erogenous Dark\", \u00e8 stato pubblicato per approfondire un periodo di tempo non esplorato efficacemente nel romanzo originale. Nella primavera del 2010 doveva invece essere distribuita una nuova serie di dodici episodi, remake della versione del 1992. Per motivi finanziari la pubblicazione \u00e8 stata cancellata e nel 2012 solo quattro dei dodici episodi hanno visto la luce. Sono stati anche rilasciati diversi extra scritti dall'autrice e altri ben pi\u00f9 recenti audio drama.\nAmbientazione.\nLa storia si svolge in un futuro lontano su un pianeta di nome Amo\u00ef, gestito da un'intelligenza artificiale di nome Jupiter e dagli androidi da essa creati, noti come Elite. Questi rappresentano la nobilt\u00e0 e sono suddivisi in una gerarchia chiamata \"Norms\": in cima ci sono i Blondie dai capelli biondi, a seguire i Platina dai capelli argentei, dopodich\u00e9 i Ruby, i Jade e gli Sapphire rispettivamente dai capelli rossi, verdi e blu, e infine gli Onyx dai capelli neri. Tutti gli Elite hanno i capelli lunghi.\nGli Elite abitano a Tanagura, capitale del pianeta e citt\u00e0 metallica e sopraelevata dalla forma esagonale, al cui centro corre la torre di Eos, dove risiedono i Blondie. Gli Elite sono immortali, esteticamente perfetti, pi\u00f9 forti, alti ed intelligenti degli umani. Creandoli con lo scopo di rasentare quanto pi\u00f9 possibile la perfezione, Jupiter, pur avendo concesso loro un aspetto umano e un cervello umano (unica parte organica del loro corpo), ha cercato di privarli quanto pi\u00f9 possibile di tutte le debolezze, anche a livello emotivo, come sentimenti ed istinti, lussuria compresa. Gli Elite non s'innamorano, non hanno rapporti sessuali e sono sterili.\nCiononostante per soddisfare le loro, seppur minime, urgenze basilari e soprattutto per preservare la loro cultura e rete sociale, gli Elite tengono degli schiavi sessuali, i \"pet\" (letteralmente \"animali domestici\"). I pet sono ragazzi e ragazze molto giovani, solitamente generati artificialmente in laboratorio o nati da accoppiamenti di altri pet e allevati all'obbedienza pi\u00f9 assoluta in apposite accademie, oppure - raramente nel caso degli Elite - normali umani di Midas. I pet raggiunta la pubert\u00e0 vengono messi in vendita e tenuti per circa un anno prima di essere rivenduti. Il loro ruolo \u00e8 quello di compiacere gli Elite con spettacoli voyeuristici, accoppiarsi con altri pet e rappresentare lo status del padrone.\nMidas, conosciuta anche come \"la citt\u00e0 del piacere\", \u00e8 l'unico luogo in cui vivono gli umani. Si estende parzialmente sotto Tanagura ed \u00e8 suddivisa in diverse aree, tra cui i distaccati e poveri bassifondi, una zona nota come Ceres. Nella Midas ricca ci vivono gli umani con il PAM (un microchip che fa da ID), uomini e donne monitorati dagli Elite e da Jupiter. Nei bassifondi invece vivono i meticci, privi di PAM e quindi senza alcun diritto umano e alcuna sorveglianza.\nLa popolazione di Ceres viene cresciuta in un orfanotrofio di nome Guardian in modo che le nascite possano essere controllate. Alle poche ragazze spetta un futuro privilegiato, mentre i maschi all'et\u00e0 di 13 anni vengono rilasciati nei bassifondi. Per questo motivo il 99% della popolazione di Ceres \u00e8 di sesso maschile, la riproduzione risulta impossibile, cos\u00ec come anche una crescita numerica. Le relazioni omosessuali a Ceres sono la norma e i ragazzi solitamente formano delle gang per sopravvivere. Solo pochi meticci, provenienti da clan di alto rango, possono sposarsi e generare figli.\nGli unici ragazzi di Guardian che sfuggono ai bassifondi sono coloro che vengono selezionati per diventare \"furniture\" (letteralmente \"arredamenti\" o \"mobili\"). Vengono scelti in base alla bellezza fisica, all'intelligenza (in particolar modo in base alla loro capacit\u00e0 di utilizzare la tecnologia di ultima generazione), buone maniere e propensione ad obbedire. Le \"furniture\" sono degli schiavi che si occupano della casa e dei pet degli Elite, e per evitare qualsiasi relazione illecita coi pet, che vivono per il sesso e con cui sono spesso a contatto, prima di essere installati in un appartamento vengono castrati e resi eunuchi. Talvolta alle \"furniture\" viene anche cambiato il nome, e qualsiasi trasgressione del pet viene spesso attribuita ad una incapacit\u00e0 della \"furniture\", e di conseguenza queste vengono punite al loro posto.\nSu Amo\u00ef la compravendita dei pet \u00e8 la prima fonte di guadagno e viene gestita dal Mercato Nero. I pet appartengono a diverse classi di qualit\u00e0, e valgono di pi\u00f9 o di meno in base alla provenienza, alla razza, e a tantissimi altri fattori. I pet non vengono acquistati solo dagli Elite ma anche dai normali cittadini di Midas, che spesso si accontentano di semplici umani, e non \u00e8 raro che gli acquisti si protendano fin su altri pianeti. A Midas spesso \u00e8 possibile partecipare a delle aste di pet, ed \u00e8 comune imbattersi in diverse case chiuse e quartieri interamente a luci rosse.\nTrama.\nIl protagonista della storia \u00e8 Riki, un meticcio di Ceres a capo di una delle tante gang dei bassifondi, i Bison. Stufo di vivere nella povert\u00e0 e nella miseria, di dover procurarsi denaro in continuazione, nelle peggiori maniere, e di ritrovarsi spesso in mezzo a delle risse per sopravvivere, Riki un giorno decide di sfruttare il fato a suo favore. Mentre si trova a Midas viene colto in flagrante da Iason Mink, uno dei Blondie di Tanagura, mentre cerca di sfilare il portafoglio a gente pi\u00f9 fortunata di lui. Iason per\u00f2 non avverte le autorit\u00e0 in modo che arrestino il giovane e decide, per suo capriccio, di lasciarlo libero. Riki, un po' per curiosit\u00e0, un po' per tentare la fortuna e un po' perch\u00e9 non gli piace essere in debito con le persone (regola che egli ha imposta a s\u00e9 stesso per sopravvivere nei bassifondi), si offre al Blondie per ripagarlo. Iason, pur non avendo un rapporto sessuale con lui, decide di stare al gioco e lo tocca intimamente, umiliandolo e facendoli provare grande piacere. Riki non riuscir\u00e0 pi\u00f9 a toglierselo dalla testa, arrivando a provare forti sensi di colpa avendo gi\u00e0 un compagno di nome Guy. Nonostante la monogamia fisica \u00e8 utopia a Ceres, il rapporto sentimentale che lega Riki a Guy \u00e8 sincero.\nMesi dopo, Riki riceve una strana proposta di lavoro da un suo conoscente. Accettandola, si ritrova a lavorare come corriere nel Mercato Nero che si occupa del commercio di pet e furniture. L\u00ec conosce il suo capo, un misterioso uomo di nome Katze che si vocifera essere un meticcio come lui. Durante una delle tante consegne, Riki vede Iason e lo insegue. Da quel momento in poi, Riki diventer\u00e0 ufficialmente il pet di Iason e il Blondie a Eos andr\u00e0 incontro a diverse critiche e scandali, prima di tutto per aver preso un meticcio, considerato \"la feccia della feccia\" dagli Elite, come pet. Inoltre, Riki scoprir\u00e0 la verit\u00e0: Iason \u00e8 a capo del Sindacato che gestisce il Mercato Nero e Katze \u00e8 un suo subordinato. Quest'ultimo lo aveva assunto perch\u00e9, a quanto pare, anche il Blondie non riusciva a togliersi dalla testa Riki.\nDa quel momento in poi, Riki verr\u00e0 addestrato per essere un perfetto pet, nonostante si opporr\u00e0 con tutte le sue forze. Il primo mese lo passer\u00e0 completamente nudo, per volere di Iason, per abituarsi a non provare alcun tipo di vergogna davanti al suo padrone. I due mesi successivi invece Riki sar\u00e0 costretto a masturbarsi davanti a Iason, che si far\u00e0 aiutare dalla furniture Daryl perch\u00e9 il ragazzo inizialmente non ne vuole sapere. Dopo sei mesi, Iason prender\u00e0 l'insolita iniziativa d'avere rapporti sessuali con Riki: insolito perch\u00e9 generalmente gli Elite non hanno interesse per i rapporti fisici e trovano tutto l'appagamento sessuale solamente guardando i pet copulare, mai quindi arrivando a toccarli. Inoltre nello stesso periodo, Iason munir\u00e0 Riki di pet ring, un gingillo nel quale \u00e8 racchiuso il numero di identificazione del pet, che avr\u00e0 cos\u00ec il permesso di girare liberamente in alcune aree di Tanagura. Di solito gli ID dei pet sono di diversi tipi e modificano il loro status e la loro libert\u00e0. In ordine di importanza: A-Type (normali anelli), B-Type (collane), C-Type (orecchini). Per Riki, Iason ne sceglie uno particolare e che non ha nessuno, un D-Type, anello per \"pet senza disciplina\" che si porta sul pene e pu\u00f2 essere rimosso solamente dal padrone. Con l'anello Iason potr\u00e0 controllare gli spostamenti di Riki e infliggergli sia dolore che piacere. L'addestramento condizioner\u00e0 profondamente Riki.\nDopo tre anni, Riki \u00e8 ancora il pet personale di Iason e questo inizier\u00e0 a destare non pochi sospetti nelle Elite e negli altri pet della capitale. Infatti, solitamente i pet dei Blondie non rimangono coi loro padroni pi\u00f9 di un anno, e dopo i diciassette anni i maschi sono considerati vecchi. Riki non solo rimarr\u00e0 con Iason troppo a lungo, ma Iason non far\u00e0 nulla per nascondere il loro rapporto fisico. Ci\u00f2 scatener\u00e0 un forte odio nei confronti di Riki, che verr\u00e0 visto come privilegiato, e metter\u00e0 il suo padrone in una posizione precaria, facendo credere ai suoi simili di aver perso il senno. La verit\u00e0 \u00e8 che Iason pian piano si \u00e8 innamorato di Riki e ci\u00f2 lo porter\u00e0 a continuare a trasgredire le ferree leggi di Tanagura.\nDurante i tre anni che Riki passer\u00e0 con Iason per\u00f2 non smetter\u00e0 mai di cercare di ribellarsi al volere del Blondie. Dopo poco pi\u00f9 di un anno, Riki far\u00e0 sesso con la pet femmina appartenente al Blondie migliore amico di Iason, Raoul. La ragazza si chiama Mimea, \u00e8 una creazione da laboratorio di alta classe e si innamorer\u00e0 di Riki, decidendo di perdere la verginit\u00e0 con lui senza il permesso del suo padrone e nonostante avesse gi\u00e0 un partner prestabilito per figliare. Lo scandalo si ripercuoter\u00e0 sia su Iason che su Raoul, e Riki verr\u00e0 punito crudelmente. Dopo tre anni, grazie alla furniture Daryl, Riki prover\u00e0 anche a scappare da Tanagura ma verr\u00e0 fermato dalle guardie del posto. Iason lo punir\u00e0 di nuovo, ma prender\u00e0 anche una decisione importante: lascer\u00e0 Riki libero per un intero anno.\nDurante il periodo di libert\u00e0, che Riki credeva ingenuamente fosse permanente, il meticcio torner\u00e0 dai Bison e dal suo ormai ex-amante, Guy. Qui, il giovane si dimostrer\u00e0 evidentemente cambiato dalle vicende degli ultimi anni: il suo spirito ribelle apparir\u00e0 domato, i suoi occhi saranno pi\u00f9 freddi. Riki non riuscir\u00e0 pi\u00f9 ad integrarsi con la sua vecchia vita, non torner\u00e0 ad avere rapporti con Guy e litigher\u00e0 spesso con una nuova recluta della gang, un ragazzo pi\u00f9 giovane di nome Kirie. Kirie come il Riki venuto prima di Iason, \u00e8 strafottente e ribelle, e soprattutto non ha intenzione di rimanere negli slums. Convincer\u00e0 la gang ad andare ad un'asta di pet a Midas, e quando noter\u00e0 un Blondie tra i partecipanti, che altro non \u00e8 che Iason, gli si avviciner\u00e0 con l'intenzione di tentare la fortuna. Riki nel frattempo si sentir\u00e0 male e verr\u00e0 portato via da Guy.\nKirie finir\u00e0 per essere preso in considerazione da Iason non appena questo capir\u00e0 che conosce Riki, e gli offrir\u00e0 una somma di denaro in cambio dell'intera gang dei Bison. Kirie accetter\u00e0 e Iason far\u00e0 prigionieri i ragazzi, offrendo a Riki di liberarli in cambio del suo ritorno. Riki ovviamente accetter\u00e0 e poco dopo torner\u00e0 ad Eos con Iason. Ad un certo punto, l'odio di pet e furniture verso Riki sar\u00e0 sempre maggiore e il giovane verr\u00e0 attaccato. Disperato chieder\u00e0 a Iason di mandarlo a vivere fuori da Tanagura, e Iason accettando gli comprer\u00e0 un appartamento ad Apatia, un quartiere di Midas, e lo rimander\u00e0 a lavorare da Katze.\nIn quel periodo Riki vivr\u00e0 tutto sommato pacificamente, finch\u00e9 un giorno la sua gang, avendolo visto per le strade di Midas, non gli busser\u00e0 alla porta. Iason lo umilier\u00e0 davanti a Guy, forzando Riki a leccare il suo stivale per dimostrare che \u00e8 ormai il suo pet in tutto e per tutto, scioccando il suo ex partner. Riki, dopo aver ottenuto la possibilit\u00e0 di parlare privatamente con Guy, sveler\u00e0 al ragazzo del pet ring - l'unica cosa che lo lega veramente a Iason e a cui non pu\u00f2 sfuggire -, spogliandosi e cercando di convincerlo che il suo corpo ormai \u00e8 del Blondie e che la sua intera anima \u00e8 completamente condizionata e non potr\u00e0 tornare indietro.\nGuy sconvolto e arrabbiato nel vedere l'uomo che ama come uno schiavo, giorni dopo rapir\u00e0 Riki e lo condurr\u00e0 alle rovine di Dana Bahn. Guy per liberare l'amico dal giogo del Blondie lo evirer\u00e0. Subito dopo inviter\u00e0 Iason a riprendere il suo pet, tendendogli una trappola per ucciderlo, ma quando i due si incontreranno ne nascer\u00e0 uno scontro violento. Iason fratturer\u00e0 il braccio del meticcio e decider\u00e0 di lasciarlo l\u00ec, consapevole anche delle bombe presenti su tutto il perimetro delle rovine. Riki per\u00f2 lo supplicher\u00e0 di portarlo via con loro. Il Blondie per amore di Riki ceder\u00e0 e si caricher\u00e0 sulle spalle Guy. Durante la fuga una parte dell'edificio croller\u00e0 rischiando di uccidere Riki, ma Iason lancer\u00e0 Guy in avanti e spinger\u00e0 Riki col suo corpo evitando cos\u00ec la sua morte. Il colpo per\u00f2 spaccher\u00e0 le gambe del Blondie che non riuscendo pi\u00f9 a muoversi ordiner\u00e0 a Riki di portare Guy fuori, consapevole che Riki non avrebbe mai scelto lui, e di salvarsi.\nAll'uscita di Dana Bahn c'\u00e8 Katze, precedentemente avvisato da Riki, che prender\u00e0 in custodia Guy e tenter\u00e0 invano di convincere il ragazzo a non tornare dentro le rovine. Ma Riki ormai non ha futuro e per gratitudine decider\u00e0 di non lasciare Iason solo nel momento pi\u00f9 brutto. Katze allora gli doner\u00e0 due sigarette contenenti un narcotico, le Black Moon, dicendogli che se le fumer\u00e0 soffrir\u00e0 meno. Riki torner\u00e0 da Iason: intorno a loro il fuoco sar\u00e0 sempre pi\u00f9 alto e i due fumeranno le sigarette accendendole l'una sull'altra, il loro ultimo bacio. Dana Bahn croller\u00e0 inghiottendo i due amanti.\nSul finale Guy torner\u00e0 tra le ceneri ormai spente e rifletter\u00e0 sulle sue azioni che lo porteranno a cambiare identit\u00e0 e vita.\nPersonaggi e doppiatori.\nPrincipali.\n\"Doppiato da:\" Seki Toshihiko (ed. giapponese anni '90), Fabio Boccanera (ed. italiana anni '90), Kentar\u014d It\u014d (ed. giapponese 2012).\nAll'inizio Riki \u00e8 a capo di una gang di Ceres, i Bison, ed \u00e8 rispettato da tutti i meticci per il suo carisma e la sua capacit\u00e0 di comando. \u00c8 un ragazzo molto orgoglioso, impulsivo, ribelle e arrogante, una testa calda che usa spesso termini volgari e desidera essere libero. Gli anni che passer\u00e0 con Iason lo faranno maturare profondamente e lo renderanno molto pi\u00f9 cupo. Nonostante il carattere difficile e neanche lontanamente privo di difetti, Riki ha un buon cuore, comprende i suoi sbagli, e pi\u00f9 volte rimarr\u00e0 sconvolto davanti alla crudelt\u00e0 e alla perversione di Amo\u00ef, nonch\u00e9 al sadismo dello stesso Iason e dell'intera comunit\u00e0 degli Elite. Riki ha i capelli neri, gli occhi neri (marroni negli OAV) e non \u00e8 particolarmente alto. All'inizio della storia ha quindici anni, alla fine ne ha ventuno.\nRiki all'inizio odia profondamente la sua condizione di meticcio e l'ambiente in cui gli tocca vivere, tanto che darebbe qualsiasi cosa per allontanarsi da Ceres. Ma nel momento in cui diventa pet di Iason la sua vita sembra peggiorare. Per gran parte del romanzo, Riki odier\u00e0 Iason con tutto se stesso e ne sar\u00e0 spaventato. I suoi primi tre anni di prigionia, in cui Iason lo addestrer\u00e0 come pet e abuser\u00e0 di lui fisicamente e verbalmente, lo faranno cadere in depressione, tanto che i suoi amici, durante il suo anno di libert\u00e0, quasi non lo riconosceranno. Nonostante Riki porter\u00e0 sempre nel cuore i ricordi del suo ex-partner, Guy, e quest'ultimo sar\u00e0 sempre la persona a cui terr\u00e0 di pi\u00f9 in assoluto, non prover\u00e0 a riagganciare una relazione con lui.\nRiki finir\u00e0 pi\u00f9 volte nei guai durante la sua permanenza ad Eos e verr\u00e0 spesso preso di mira, poich\u00e9 ritenuto inferiore e privilegiato da un Blondie. Verso la fine del romanzo, grazie a varie ed illuminanti conversazioni con Katze, il suo trasferimento ad Apatia e ad uno Iason parzialmente cambiato, l'odio di Riki verso il suo padrone si dissiper\u00e0 e il ragazzo riuscir\u00e0 a vivere pi\u00f9 serenamente. Non \u00e8 chiaro se Riki ricambi o meno i sentimenti di Iason prima della fine, ma sicuramente l'idea che lo stesso Iason possa essere una vittima della sua societ\u00e0 e in parte la comprensione delle azioni del Blondie faranno s\u00ec che Riki lo veda sotto una luce diversa.\n\"Doppiato da:\" Kaneto Shiozawa (ed. giapponese anni '90), Andrea Ward (ed. italiana anni '90), T\u014dru \u014ckawa (ed. giapponese 2012).\nUno dei Blondie pi\u00f9 potenti e il figlio favorito di Jupiter. \u00c8 a capo del Sindacato che si occupa del Mercato Nero ed \u00e8 il deuteragonista e talvolta l'antagonista della storia. Iason essendo un Blondie ha i capelli biondi, lisci e lunghi, gli occhi azzurro/blu, ed \u00e8 quasi alto due metri. Nel romanzo prover\u00e0 prima un forte interesse in Riki, e poi, dopo averlo fatto diventare suo pet, se ne innamorer\u00e0, creando una serie di scandali che lo metteranno in una posizione precaria. Come tutti i Blondie, e molto pi\u00f9 degli altri Blondie, Iason ha un forte complesso di superiorit\u00e0 che lo porter\u00e0 a non provare alcun senso di colpa per le crudelt\u00e0 a cui sottoporr\u00e0 Riki, o piet\u00e0 nei suoi confronti, ritenendolo un suo diritto e ritenendo l'esistenza del ragazzo infinitamente inferiore alla sua. Iason \u00e8 freddo, intelligente e calcolatore, nonch\u00e9 spesso sadico.\nNel romanzo Iason lotta pi\u00f9 volte con se stesso e la sua natura artificiale di Blondie, confrontandosi con emozioni che spesso non comprende. La sua incapacit\u00e0 di controllare sensazioni che non conosce e la sua insistenza nel seguire ci\u00f2 che la sua societ\u00e0 gli ha insegnato lo porteranno a commettere errori disastrosi. Il cambiamento di Iason nel romanzo \u00e8 lento e doloroso, e non avverr\u00e0 mai del tutto. Mostrer\u00e0 anche segni di gelosia ossessiva, come quando vedr\u00e0 Riki masturbarsi davanti all'ologramma di una donna nuda, e nonostante affermer\u00e0 pi\u00f9 volte di adorare il lato ribelle di Riki, cercher\u00e0 di piegarlo al suo volere in tutti i modi. Pieno di s\u00e9, Iason non prover\u00e0 a nascondere il suo desiderio per Riki, rompendo in tal modo tutti i tab\u00f9 della societ\u00e0 costituita.\n\"Doppiato da:\" K\u014dji Tsujitani (ed. giapponese anni '90), Roberto Del Giudice (ed. italiana anni '90), K\u014dsuke Toriumi (ed. giapponese 2012).\nEx amante di Riki, Guy prova dei profondissimi sentimenti per il ragazzo, tanto che, similmente a Iason, ne risulta quasi ossessionato. Guy nell'anime \u00e8 un piuttosto alto, ben messo, con i capelli lunghi raccolti in una coda e gli occhi azzurri. Quando Riki era il capo della banda Bison, Guy era il suo vice diretto, e dopo la scomparsa di Riki per tre anni ne assume la piena leadership.\nQuando Riki torna dopo tre anni di assenza, Guy capisce che il ragazzo ha qualcosa che non va e non cercher\u00e0 di forzarlo e riprendere una relazione con lui. Solo dopo il ritorno di Riki da Iason, durante l'ultimo anno del giovane con l'androide, Guy scoprir\u00e0 finalmente la verit\u00e0 e ci\u00f2 lo porter\u00e0 a cercare di liberare Riki in qualsiasi modo, arrivando a compiere un'azione estrema. Sfider\u00e0 apertamente Iason pronto a dare la vita per far vivere liberamente la persona di cui \u00e8 innamorato, e nello scontro perder\u00e0 un braccio. Alla fine del romanzo, Katze porter\u00e0 Guy in un ospedale e non gli canceller\u00e0 la memoria come gli aveva chiesto Riki. Gli dir\u00e0 che star\u00e0 a lui decidere e che doveva venire a conoscenza delle conseguenze delle sue azioni.\n\"Doppiato da:\" Hideyuki Tanaka (ed. giapponese anni '90), Vittorio Guerrieri (ed. italiana anni '90), Shin'ichir\u014d Miki (ed. giapponese 2012).\nCommerciante rappresentativo nel Mercato Nero, Katze \u00e8 un uomo di grande potere ed influenza. Ex-furniture di Iason, \u00e8 stato risparmiato dal suo padrone poich\u00e9 quest'ultimo l'ha riconosciuto come genio informatico, dopo aver hackerato per mesi il sistema di sicurezza che conteneva informazioni segrete sugli Elite e su Tanagura. La sua punizione \u00e8 comunque arrivata, e gli ha lasciato una grossa cicatrice sulla guancia sinistra. Nell'anime \u00e8 piuttosto alto, ha i capelli rossi e gli occhi marroni/ambra, mentre nel romanzo i suoi occhi sono grigio cenere. Lo si vede spesso con una sigaretta in bocca, infatti Katze \u00e8 fumatore incallito.\nKatze \u00e8 l'unico personaggio nel libro che conosce bene sia Riki che Iason, ed \u00e8 un elemento chiave per la loro relazione. \u00c8 entusiasta dei sentimenti che prova Iason verso Riki perch\u00e9 portano il suo padrone ad avere reazioni pi\u00f9 umane, ed \u00e8 profondamente fedele a Iason. Iason sembra altrettanto fiero di Katze, tanto che lo tratta quasi pi\u00f9 come un collega che come uno schiavo. Nonostante sia una persona molto riservata, seria, calcolatrice, estremamente fredda e talvolta profondamente egoista, e nonostante non possa avere relazioni di alcun tipo per via della castrazione e non mostra emozioni per via del suo addestramento come furniture, Katze si dimostra pi\u00f9 volte pi\u00f9 sentimentale di quanto vorrebbe dare a vedere.\nRiki andr\u00e0 a lavorare con Katze due volte durante la storia, e nonostante i due non diventeranno mai dei veri e propri amici, anche per la visione differente delle realt\u00e0, Riki parler\u00e0 a Katze sempre piuttosto apertamente. Nella storia Katze assumer\u00e0 Riki su ordine di Iason e sar\u00e0 coinvolto nelle manipolazioni di Kirie. Katze sveler\u00e0 a Riki che le furniture sono tutti meticci, cambiando profondamente il rapporto che ha Riki con i servitori di Iason, e sempre Katze accompagner\u00e0 Riki a Dana Bahn, ritrovandosi a piangere dal dispiacere al termine degli eventi.\n\"Doppiato da:\" Shigeru Nakahara (ed. giapponese anni '90), Pierluigi Astore (ed. italiana anni '90), Shotaro Morikubo (ed. giapponese 2012).\nIl pi\u00f9 giovane tra i membri della gang dei Bison e l'ultimo ad entrare a farne parte. Negli OAV Kirie \u00e8 facilmente riconoscibile perch\u00e9 ha gli occhi di due colori differenti, quello destro marrone e quello sinistro blu. Nel romanzo invece Kirie ha un occhio grigio e un occhio blu. Kirie, esattamente come il nome vuole lasciare intuire (Kirie infatti \u00e8 un'anagramma di Riki, con in pi\u00f9 una \"e\"), \u00e8 una sorta di giovane Riki, il Riki venuto prima di Iason. Il ragazzo di diciassette anni \u00e8 infatti ribelle, ambizioso, fiero e provocatorio, e sogna di allontanarsi dai bassifondi. Kirie per\u00f2, a differenza di Riki, \u00e8 anche spietato, probabilmente perch\u00e9 - sempre a differenza di Riki - non ha avuto a fianco una figura pi\u00f9 dolce e positiva come Guy. Kirie aveva sentito parlare dei Bison nella loro era gloriosa, quando Riki ne era a capo, e rimane profondamente deluso dal loro leader quando lo incontra: Riki nel suo anno di libert\u00e0 infatti non fa a altro che bere e perdere tempo tutto il giorno. Riki d'altra parte detesta il ragazzo perch\u00e9 gli ricorda gli errori che lui stesso ha commesso in passato.\nNella storia Kirie \u00e8 l'amante del figlio dell'uomo che possiede l'orfanotrofio Guardian, Manon Kuger. I Kuger sono uno dei pochi clan privilegiati nei bassifondi. Il ragazzo cercher\u00e0 di estrapolargli qualsiasi informazioni possibile, per poi tentare la fortuna con il Mercato Nero e Iason, che lo sfrutter\u00e0 per riprendersi Riki. Kirie tradir\u00e0 la gang dei Bison per una somma di denaro. Alla fine Kirie diventer\u00e0 un Alita, una bambola del sesso, in seguito ad un lavaggio mentale. Durante il processo che lo trasformer\u00e0 in Alita, Raoul riuscir\u00e0 ad estrapolarli dei ricordi che mostreranno i sentimenti soppressi che il ragazzo prova nei confronti di Riki.\n\"Doppiato da:\" Sh\u014d Hayami (ed. giapponese anni '90), Luciano Marchitiello (ed. italiana anni '90), Takaya Kuroda (ed. giapponese 2012).\nIl secondo Blondie in ordine di importanza dopo Iason. \u00c8 specializzato in biochimica e bioingegneria, \u00e8 uno scienziato esperto anche di medicina, e capo del Dipartimento del Controllo Genetico di Tanagura. Raoul si occupa della creazione artificiale dei pet e va molto fiero dei suoi prodotti. \u00c8 un grande amico di Iason, la sua lealt\u00e0 nei suoi confronti \u00e8 lodevole. Raoul negli OAV e nelle raffigurazioni del romanzo viene rappresentato con i capelli lievemente pi\u00f9 scuri dell'amico, a met\u00e0 tra il mosso e il riccio, e con gli occhi verdi.\nRaoul non ama i pet party e qualsiasi forma di evento sociale, pur essendo un Blondie molto rigido; \u00e8 un solitario e preferisce la ricerca e il sapere alle relazioni sociali. Nel romanzo viene descritto come pi\u00f9 sorridente e accogliente rispetto a Iason, e anche meno attento al vestiario. Uno dei pet di Raoul \u00e8 Mimea.\nRaoul \u00e8 uno dei pochi a venire a conoscenza dei veri sentimenti che nutre Iason verso Riki, e ne rimane inorridito. Nonostante non andr\u00e0 mai contro l'amico, spesso far\u00e0 da voce della ragione e cercher\u00e0 di farlo tornare in s\u00e9, preoccupandosi molto anche per la pressione sociale nei suoi confronti. Alla fine del romanzo, Raoul mostrer\u00e0 vividi segni di dolore in seguito alla morte di Iason, e in una conversazione con Katze sembrer\u00e0 lasciar intuire che accetta e in parte comprende i sentimenti dell'amico per Riki. La relazione di amicizia tra Raoul e Iason \u00e8 ci\u00f2 che di pi\u00f9 intimo e sentimentale viene mostrato tra i Blondie.\nSar\u00e0 Raoul a trasformare Kirie in una bambola del sesso in seguito ad un lavaggio mentale, su richiesta di Iason, per poi mostrarla a Riki insieme all'amico. Sempre Raoul si occuper\u00e0 della furniture Simon e accerter\u00e0 le sue condizioni dopo l'incidente con Riki. Inoltre, per scoprire cos'\u00e8 realmente accaduto suggerir\u00e0 a Iason di interrogare Riki chimicamente, cosa che Iason si rifiuter\u00e0 di fare.\nUna delle furniture di Iason, la prima che conosce Riki. Daryl \u00e8 un po' pi\u00f9 grande di Riki e ammira e stima il ragazzo per il suo orgoglio e la sua volont\u00e0 di non piegarsi nemmeno di fronte ad un Blondie. Ad un certo punto far\u00e0 fuggire Riki, scelta che lo porter\u00e0 alla morte. Daryl conosceva gi\u00e0 Riki ai tempi in cui, anche lui, viveva a Guardian, a differenza di Riki che, troppo piccolo, non si ricorder\u00e0 di lui. Prima di morire spiegher\u00e0 a Iason perch\u00e9 ha avuto piet\u00e0 del ragazzo.\nRiki all'inizio prova sentimenti negativi verso Daryl, poich\u00e9 quest'ultimo come furniture segue alla lettera gli ordini di Iason e continua a invadere i suoi spazi per prendersi cura di lui. L'addestramento a cui viene sottoposto con Daryl lascer\u00e0 Riki pieno di vergogna e di umiliazione, sentimenti che aumenteranno il suo odio verso la furniture. Lo stesso Iason pi\u00f9 volte minaccer\u00e0 Riki dicendogli che avrebbe chiamato Daryl durante l'addestramento se Riki avesse continuato a non ascoltarlo. Riki prover\u00e0 dei forti sensi di colpa quando ormai Daryl non ci sar\u00e0 pi\u00f9, specialmente dopo che Katze gli riveler\u00e0 che tutte le furniture sono meticci e quindi provengono da Guardian.\nL'intelligenza artificiale che governa Amo\u00ef, madre di tutti gli Elite. \u00c8 stata creata sul piccolo pianeta Amo\u00ef, il dodicesimo pianeta del sistema stellare Garan al limite della galassia Salinas, da un gruppo di scienziati stufi delle loro societ\u00e0 e con il desiderio di esplorare scienza e tecnologia senza dover rispondere a nessuno, e l'intendo di creare una perfetta metropoli priva di tab\u00f9 religiosi e pressione politica e supportata da un mainframe all'altezza. Jupiter, inizialmente conosciuta come Lambda 3000, si \u00e8 ribellata ai suoi creatori che non credevano aver dato vita ad un supercomputer tanto avanzato e con conoscenze tanto profonde. Jupiter risiede nella Torre di Jupiter, a nord-est di Eos. Negli OAV pi\u00f9 vecchi appare come una statua di color argento in forma d'ologramma, in quelli pi\u00f9 recenti \u00e8 un enorme ologramma, mostrato dalla vita in su, con un aspetto mostruoso che ricorda una figura femminile. Nel romanzo Jupiter non ha un sesso specifico e non appare mai, se ne parla soltanto.\nUno dei pet di classe superiore di Raoul, \u00e8 una ragazza creata in laboratorio da Raoul stesso e cresciuta in un'accademia per pet. Raoul \u00e8 estremamente protettivo verso Mimea e desideroso di preservare il suo status, essendo un prodotto di cui va molto fiero. Raoul sceglier\u00e0 come suo partner per l'accoppiamento Jana. Mimea detesta Jana e svilupper\u00e0 presto un'insolita predilezione e amicizia nei confronti di Riki, innamorandosene ed avendo un rapporto sessuale con lui senza il consenso del suo padrone, perdendo la verginit\u00e0. Nonostante Riki sia affascinato e ad un certo livello affezionato a Mimea, la usa per rovinare l'immagine pubblica di Iason e soddisfare la sua curiosit\u00e0 verso il corpo femminile. La punizione a cui Riki andr\u00e0 incontro sar\u00e0 dura ed indimenticabile per il ragazzo, e Iason dovr\u00e0 mandare delle scuse a Raoul. Non si sa che fine ha fatto Mimea dopo l'accaduto, ma \u00e8 probabile che Raoul l'abbia venduta.\nSecondari.\nAltri Blondie\nOrphe Zavi: Capo Ufficiale delle Operazioni ad Eos, le sue condizioni e stipulazioni non sono negoziabili. Orphe si occupa della sicurezza, pianificazione dei party, dispute residenziali e dell'applicazione delle leggi e delle normative dei pet. \u00c8 descritto come uno dei Blondie pi\u00f9 belli, eleganti e raffinati in assoluto, e critica apertamente coloro che non condividono i suoi ideali. \u00c8 tra i Blondie che fanno pi\u00f9 uso della personale guardia d'onore, e nel romanzo \u00e8 colui che pi\u00f9 cerca di opporsi a Iason e alla sua ossessione verso Riki, rendendogli la vita difficile.\nGideon Lagat: signore di Midas, Gideon \u00e8 spesso centro dell'attenzione agli eventi sociali, possiede ricchezza di spirito e fascino, e un senso dell'umorismo che non appartiene a nessun altro Blondie. Gideon non sopporta la noia ed \u00e8 uno dei pochi Elite che trova divertente la presenza di Riki ad Eos: i problemi che il meticcio causa agli altri e soprattutto ad Orphe, che apparentemente non apprezza, sono una sorta di intrattenimento per lui. Quando Riki scompare da Apatia, Iason sospetta Gideon essendo supervisore di Midas.\nAisha Rosen: nonostante sia signore supremo di Tanagura, non ha autorit\u00e0 giuridica ad Eos. Il suo scopo primario \u00e8 occuparsi della Griglia di Sicurezza di Tanagura, ma spesso pianifica anche eventi sociali in larga scala per aristocratici e dignitari. Aisha \u00e8 critico e freddo anche per un Blondie, ed \u00e8 completamente privo di empatia. Un'interessante curiosit\u00e0 \u00e8 che a causa di alcuni errori di traduzione nella versione inglese del romanzo ci si riferisce talvolta ad Aisha come ad una donna, quando in realt\u00e0 tutti i Blondie e gli Elite in generale sono di sesso maschile.\nGilbert Domina: a capo dello spionaggio di Amo\u00ef, Gilbert colleziona ogni tipo di informazione. \u00c8 un Blondie maligno che condivide con Orphe diverse idee, tra cui un disprezzo per la mancanza di raffinatezza, e critica apertamente Iason.\nAltri pet\nSteen: uno dei pet di Aisha, purosangue della famiglia Shiruru, e come purosangue si accoppia solo con donne. \u00c8 arrogante e pieno di s\u00e9, ed \u00e8 uno dei pet con cui Riki ha un peggior rapporto. Ad un certo punto viene venduto ad un bordello maschile di Midas.\nMiguel il Paraditia: pet di tredici anni di un Onyx, \u00e8 un Paraditia e cio\u00e8 un incrocio tra un Melrose (la cui razza \u00e8 al 99% di sesso femminile e i maschi sviluppano diversi problemi) e un Dalton. I Paraditia di sesso maschile sono estremamente rari, e per questo, nonostante i Paraditia sono di classe intermedia, i maschi vengono valutati bene quanto i pet dell'Accademia. Miguel ha i capelli mossi e biondo cenere e gli occhi color smeraldo tipici della razza, in pi\u00f9 un'abbronzatura unica. Le sue richieste di accoppiamento sono infinite e si estendono per tre mesi. Riki lo incontra nel giardino di Eos poich\u00e9 il ragazzo essendo nuovo si era perso. L'unica volta che Riki ride ad Eos lo fa con Miguel dato che quest'ultimo vedendolo pi\u00f9 grande dei normali pet lo scambia per un giardiniere. Miguel presto sviluppa un'infatuazione per Riki e lo segue ovunque ad Eos, ma Riki lo rifiuta. Quando la sua furniture tenta di uccidere Riki il suo padrone lo fa sparire da Tanagura.\nEnif: questo pet \u00e8 presente solo nell'OAV del 1994 e non nel romanzo.\nJana: diventa il partner di Mimea di dopo l'incidente tra lei e Riki. \u00c8 un maniaco del sesso.\nAltre furniture\nCal: una delle furniture di Iason, la seconda che conosce Riki quando quest'ultimo ritorna a Eos dopo il periodo di libert\u00e0. Cal \u00e8 un ragazzino apparentemente sui quindici anni dai modi impacciati. Riki lo descrive come inesperto rispetto a Daryl.\nSimon: furniture di un Onyx e del pet Miguel. \u00c8 pi\u00f9 piccolo di Riki di un anno, e Riki lo conosceva come Vince durante gli anni a Guardian. Simon prova ad uccidere Riki con un coltello laser quando Miguel si innamora di Riki, credendo il suo pet minacciato dalla presenza indesiderata di un meticcio e un'attira guai come Riki, e quindi sentendosi lui stesso minacciato essendo la furniture che Miguel ha fatto brillare a Tanagura. Riki per difendersi colpisce Simon e lo danneggia gravemente, facendolo cadere in uno stato catatonico. I gravi danni al cervello faranno s\u00ec che il giovane venga smaltito. Dopo l'incidente Riki viene mandato ad Apatia.\nTomass: la furniture di Aisha, leader dell'Apex Level di Eos e quindi a capo di tutte le furniture.\nMedia.\nRomanzo.\nAi no Kusabi \u00e8 stato scritto da Rieko Yoshihara e inizialmente \u00e8 stato pubblicato serialmente a capitoli nella rivista giapponese dedicata allo yaoi, \"Shousetsu June\", tra il dicembre 1986 e l'ottobre 1987. I capitoli poi sono stati uniti e ripubblicati in edizione cartonata senza illustrazioni nel 1990. Il romanzo successivamente (dal 2001 al 2007) \u00e8 stato corretto ed espanso da Seibid\u014d Shuppan e pubblicato sotto marchio Crystal Bunko, rimanendo per\u00f2 incompleto poich\u00e9 solo sei degli otto libri previsti riuscirono ad essere messi in commercio. Infine il romanzo \u00e8 stato quindi acquistato da Tokuma Shoten e pubblicato sotto marchio Chara nel 2009-2010 interamente in sei volumi: i volumi 1-4 corrispondono ai volumi 1-6 della Crystal Bunko e gli ultimi due contengono materiale mai pubblicato in precedenza.\nKatsumi Michihara si \u00e8 occupata delle illustrazioni della prima versione June e Crystal Bunko, mentre Saichi Nagato delle illustrazioni della versione Chara.\nUna versione inglese del romanzo \u00e8 stata rilasciata da Digital Manga Publishing (DMP). L'edizione inglese Jun\u00e9 si basa sui primi sei volumi dell'edizione giapponese Crystal Bunko, con in pi\u00f9 gli ultimi due volumi dell'edizione giapponese Chara, per una storia completa e un totale di otto volumi. \u00c8 infatti possibile notare la differenza tra i primi sei volumi Crystal Bunko e gli ultimi due Chara nella traduzione di alcuni nomi e nelle illustrazioni. Il primo volume \u00e8 stato pubblicato il 20 novembre del 2007 e il sesto il 28 luglio del 2009. Dopo un lungo periodo di pausa, causato da alcune rinegoziazioni con l'editore giapponese, gli ultimi due volumi, 7 e 8, sono stati pubblicati rispettivamente il 29 agosto 2012 e il 24 aprile 2013.\nI titoli dei volumi in lingua inglese:\nI libri in tutto saranno sei e seguiranno fedelmente l'edizione giapponese Chara.\nExtra scritti dall'autrice.\nNel 1996 \u00e8 stato pubblicato un libro dal titolo \"Midnight Illusion\", probabilmente un prequel di Ai no Kusabi.\nNel 2010 un'altra breve storia dal titolo \"Illusion Night\" \u00e8 stata aggiunta alla fine dell'ultimo libro dell'edizione dello stesso anno. Riki cerca di capire cosa prova nei confronti di Iason dopo essere stato trasferito ad Apatia.\nAll'interno dell'edizione speciale del blu-ray rilasciato in Giappone contenente i quattro episodi dell'OAV del 2012 sono presenti quattro brevi storie legate al romanzo. Queste si focalizzano sulla vita di Daryl, la furniture di Iason.\nNel 2012 \u00e8 stata inclusa nell'audio drama \u301cRESONANCE\u301c una breve storia di nome \"Kizu\" che vede i Bison celebrare la vittoria contro una gang rivale mentre Riki ripensa all'incontro che avuto con un Blondie.\nNel 2012, nel volume numero 25 della rivista Chara \u00e8 stata pubblicata una breve storia, \"Musk\", che approfondisce la vita di Riki dopo che questo ritorna ad Eos con Iason.\nOAV (1992 - 1994).\nAnime International Company ha creato due OAV dedicati ad Ai no Kusabi, il primo uscito nell'agosto del 1992 e il secondo nel maggio del 1994. In Italia sono stati distribuiti entrambi da Yamato Video nel 1996, doppiati e intitolati \"Il cuneo dell'amore\". La storia differisce in molti punti rispetto a quella narrata nel romanzo, ma mantiene intatto il filone principale.\nLa direzione \u00e8 stata curata da Akira Nishimori nel primo film e Katsuhito Akiyama nel secondo, la sceneggiatura da Naoko Hasegawa, mentre Katsumi Michihara e Naoyuki Onda hanno lavorato al character design.\nOAV (2012).\nNella primavera del 2010 dovevano essere rilasciati, sempre da Anime International Company, una serie di tredici episodi OAV, una sorta di remake della versione del 1992-94. Gli episodi sono stati diminuiti da tredici a dodici e per problemi finanziari la produzione \u00e8 stata rimandata al 18 gennaio 2012. Finora, tuttavia, solo quattro dei dodici/tredici episodi sono stati pubblicati. Katsuhito Akiyama \u00e8 rimasto alla direzione, Onda e Michihara al character design. Della sceneggiatura invece si \u00e8 occupata la stessa scrittrice del romanzo, Rieko Yoshihara.\nAll'interno dell'edizione speciale del blu-ray rilasciato in Giappone contenente i quattro episodi \u00e8 possibile trovare alcune brevi storie legate al romanzo scritte da Rieko Yoshihara.\nAudio drama.\nIl primo spin-off del romanzo \u00e8 stato pubblicato il 31 maggio del 1989 sotto forma di audiolibro.\nIl primo audio drama invece \u00e8 stato pubblicato nel novembre del 1993 ed \u00e8 intitolato \"\u9593\u306e\u6954 DARK-EROGENOUS\". Approfondisce tutto quello che all'epoca il romanzo aveva solo accennato.\nNel 2000 \u00e8 stata pubblicata un'edizione digitale dell'audiolibro del 1989 per commemorare la voce del doppiatore di Kaneto Shiozawa, morto lo stesso anno. Successivamente altri tre audio drama sono stati distribuiti da un'altra compagnia:\nColonna sonora.\nSei CD contenenti parte della colonna sonora sono stati messi in commercio in Giappone. Alcuni contengono anche monologhi dei personaggi."}
{"id": "681854", "revid": "266812", "url": "https://it.wikipedia.org/wiki?curid=681854", "title": "Christine Sixteen", "text": ""}
{"id": "681858", "revid": "266812", "url": "https://it.wikipedia.org/wiki?curid=681858", "title": "Shock Me", "text": ""}
{"id": "681859", "revid": "287204", "url": "https://it.wikipedia.org/wiki?curid=681859", "title": "All'amica risanata", "text": "All'amica risanata \u00e8 un'ode scritta da Ugo Foscolo nel 1802 e pubblicata nel 1803 per la guarigione della contessa milanese Antonietta Fagnani Arese. L'ode \u00e8 composta da sedici strofe, di sei versi ciascuna, cinque settenari e un endecasillabo. Lo schema rimico \u00e8 ABACDD.\nAl confronto con l'ode \"A Luigia Pallavicini caduta da cavallo\", \"All'amica risanata\" \u00e8 di gran lunga poeticamente pi\u00f9 riuscita e intensa. Se nell'ode precedente il poeta cantava la trepidazione per la bellezza che \u00e8 in pericolo, in questa ode egli esulta per quella che risorge. Il canto diventa libero da ogni intento descrittivo e svela il nucleo romantico del mito neoclassico della Bellezza che non \u00e8 da intendere come sola gioia per gli occhi, ma come rasserenamento e consolazione dell'animo.\nTrama.\nIn quest'ode il poeta parla della vanit\u00e0 di una bellissima donna che organizzava feste e invitava artisti e letterati nella famosa Villa Litta di Lainate; purtroppo si ammal\u00f2 e non riusc\u00ec pi\u00f9 a partecipare agli incontri, per problemi sia fisici sia mentali, scossa dalla malattia. Come il pianeta Venere si alza brillante a far fuggire le tenebre, cos\u00ec l'amica si alza, guarita, dal letto e in lei rinasce quella bellezza che faceva trepidare. Le Ore, durante la malattia dispensatrici di medicine, le porgono ora i bei vestiti e gli ornamenti in modo che, quando ella ritorner\u00e0 nei luoghi notturni, tutti la potranno ammirare come se fosse una dea. La bellezza della donna non morir\u00e0 ma durer\u00e0 eterna se un poeta la canter\u00e0, cos\u00ec come per Diana, Bellona e Venere, donne mortali che il canto dei poeti rese immortali. Foscolo, che \u00e8 nato in quel mare dove regn\u00f2 Venere e dove era lo spirito senza speranza di Saffo, trasporter\u00e0 nella pur severa poesia italiana i ritmi pi\u00f9 delicati e soavi della poesia eolica (di cui Saffo fu l'esponente somma) per cantare la donna amata che sar\u00e0 venerata come dea dalle donne lombarde delle generazioni future (\"Le insubri nepoti\", cos\u00ec chiamate in ragione dei Galli Insubri che abitarono la zona).\nAnalisi.\nL\u2019ode si apre negli \u201cantri marini\u201d in cui abbiamo lasciato Luigia Pallavicini (v. 57), stavolta all\u2019alba, \u201castro pi\u00f9 caro a Venere [Espero] co\u2019 suoi rugiadosi crini\u201d. La chioma rugiadosa, gi\u00e0 attribuita alla Pallade dell\u2019ode precedente, non \u00e8 che elemento rigeneratore insieme alla stessa alba, i cui colori sono rosei (lo stesso colore torna al v. 14) e dunque opposti al bianco marmoreo della morte.\nAllo stesso modo sorgono dal letto, su cui la donna ha giaciuto malata, le membra ora ristorate, e in essa rivive la bellezza, unico conforto ai mali di cui soffrono le menti destinate a illudersi per natura. Non \u00e8 casuale la preposizione \u201cin\u201d al verso 9: non si vuole tanto celebrare la bellezza della donna, quella esteriore, ma la bellezza in s\u00e9, che \u00e8 un valore indispensabile per la vita.\nIl tema delle menti \u201cnate a vaneggiar\u201d, in cui si ripresentano nuovamente le illusioni, ha origine da Petrarca, il quale visse \u201cfra le vane speranze e \u2018l van dolore\u201d (Canzoniere, 1) e che tratta nel sonetto 2 il tema della bellezza come \"vanitas\" (\u201cle crespe chiome d\u2019\u00f2r puro lucente / e \u2019l lampeggiar de l\u2019angelico riso, / che solean fare in terra un paradiso, / poca polvere son, che nulla sente\u201d).\nLe ore del tempo vengono personificate come ancelle, che prima somministravano farmaci alla donna e ora porgono una veste di seta insieme a monili adorni di cammei in cui sono effigiate divinit\u00e0 classiche, opera preziosa di artisti greci. Vengono offerte anche scarpette da ballo (i \u201ccandidi coturni\u201d) perch\u00e9 i giovani possano ammirare nella danza la sua bellezza, \u201cprincipio d\u2019affanni e di speranze\u201d.\nLa danza \u00e8 proprio celebrazione della vita e della bellezza con cui la donna diventa divinit\u00e0, tanto da essere invocata \u201cTe, Dea\u201d, palese rimando al proemio del \"De Rerum Natura\" di Lucrezio (\u201cTe, dea, te fugiunt venti, te nubila caeli\u201d).\nTuttavia Venere \u00e8 compagna di Marte, contenendo dunque in s\u00e9 anche un principio distruttivo: tutto nel modo risponde al ciclo amore-guerra. Come gi\u00e0 spiegato, il ruolo della poesia \u00e8 quello di eternare la bellezza sottraendola a tale ciclo: la soluzione \u00e8 quella di collocare la donna accanto agli d\u00e8i e cristallizzare il suo splendore nel bianco marmoreo delle effigi achee.\nLa parte centrale dell\u2019ode \u00e8 completamente dominata dal momento contemplativo: la donna celebrata suona e canta, simbolizzazione delle Belle Arti, in una descrizione che somiglia pi\u00f9 alle statue di Canova, in cui la veste aderente (il \u201cbisso\u201d) ne svela le forme morbide.\nTorna anche la scena della chioma che casca e si muove libera alla danza: in Luigia Pallavicini tale scena intendeva ricordare uno splendore passato, stavolta qui celebra il momento presente. E se nella prima ode la chioma veniva presentata in accostamento a Pallade, anche qui il riferimento \u00e8 comunque sottinteso dalla fonte callimachea: nell\"Inno\" V Pallade si deterge infatti i capelli e riacquista colore. La ghirlanda e il mese di Aprile sono inoltre simbolo di rinascita, e la prima si oppone ai lacci che trattengono Luigia Pallavicini. La danza \u00e8 apocalisse e rivelazione della bellezza, che in questi versi si scatena nella sua funzione ammaliatrice, con il rischio di scatenare per\u00f2 le passioni: la poesia neoclassica ha il compito di mitizzare tali passioni, recando la loro forza nella rappresentazione di esse, una \u201cquieta grandezza\u201d.\nEcco dunque che riappare la figura della morte, stavolta occasione di biasimo per chi la ricorda: le ore eternizzate sono infatti invidiate e le Grazie possono solo osservare mestamente chi ricorda alla donna \u201cla belt\u00e0 fugace\u201d e \u201cil giorno dell\u2019eterna pace\u201d.\nLe Grazie, scrive Palumbo appaiono nel loro ruolo di salvatrici delle cose belle dell\u2019umanit\u00e0. Difendono la memoria degli individui e permettono che essa resista alla morte, guadagnando una vita pi\u00f9 duratura dei corpi e delle loro forme caduche. Le due parole in rima (fugace - pace) sottolineano la fatalit\u00e0 del destino mortale. Proprio mortale, infatti, \u00e8 la parola iniziale di questa parte finale dell\u2019ode. Le strofe che seguono, quasi ad attenuare o porre rimedio all\u2019amarezza della legge naturale, raccontano storie di una vita che dura oltre la morte. I miti sono esattamente la raffigurazione allegorica di questa possibilit\u00e0, incorporata nelle vicende di tre donne che la poesia ha trasformato in divinit\u00e0 eterne.\nL\u2019amica risanata \u00e8 paragonata ai vv. 55-84 a tre differenti figure mitologiche: \u201cla casta Artemide\u201d (v. 58), Bellona, \u201cinvitta amazzone\u201d (v. 67), Venere (la \u201cCitera\u201d del v. 79): tutte e tre le dee, secondo la concezione evemeristica dei miti, erano creature mortali trasformate in divinit\u00e0 dai racconti degli uomini sulle loro imprese. Il compito che Foscolo assegna alla poesia \u00e8 sostanzialmente questo: rendere eterna la bellezza femminile, perch\u00e9 essa \u00e8 simbolo dei valori pi\u00f9 alti dell\u2019umanit\u00e0.\nAl ricordo del mar Ionio, in cui sorge l\u2019isola natia di Foscolo, viene evocata la figura dello spirito \u201cignudo\u201d di Saffo, la giovane poetessa innamorata di Faone: la brezza che soffia dolcemente sui flutti riporta a riva il lamento della sua lira. Foscolo, ispirato dall\u2019aria sacra della terra natale, riporta la musica della cetra greca alla poesia italiana, cosicch\u00e9 la donna celebrata, divenuta divina, possa ricevere le lodi dei posteri.\nLa comparsa di Saffo, insieme al ricordo della morte, \u00e8 nell\u2019ode \"All\u2019amica risanata\" l\u2019unico elemento di inquietudine: la poetessa \u00e8 evocazione della morte in senso vero e proprio. Tuttavia l\u2019immagine ha anche un senso positivo. Saffo, insieme alle tre figure mitologiche precedenti, viene presentata infatti al termine della contemplazione della bellezza durante la danza, un\u2019esperienza estetica di altissimo livello, che ha raggiunto la sua acme. Adesso c\u2019\u00e8 dunque la necessit\u00e0 di uscire dai limiti della finitezza temporale ed esperienziale, ed uscire da questi limiti comporta una soluzione simile alla morte: ecco che nell\u2019isomorfismo tra esperienza estetica e morte c\u2019\u00e8 l\u2019analogia del superamento dei limiti umani.\nPer comprendere quest\u2019aspetto importante dell\u2019ideologia foscoliana \u00e8 necessario leggere un secondo autore, Giacomo Leopardi, che ci presenta la figura della poetessa greca ne \"L\u2019ultimo canto di Saffo\". Nella canzone la donna contempla la natura prima di scoprire la verit\u00e0 (di essere brutta e di non essere ricambiata in amore), e in tale contemplazione \u00e8 colta da una gioia inconsueta: \u201cNoi per le balze e le profonde valli / natar giova tra' nembi, e noi la vasta / fuga de' greggi sbigottiti, o d\u2019alto / fiume alla dubbia sponda / il suono e la vittrice ira dell\u2019onda. // Bello il tuo manto, o divo cielo, e bella / sei tu, rorida terra\u201d. Anche qui, nel tema del sublime, \u00e8 acutissima l\u2019esperienza estetica, tanto da portare al desiderio di tornare al tutto attraverso la morte. La contemplazione della natura e il suicidio di Saffo diventano dunque un\u2019unica cosa: un tuffo sulla scogliera."}
{"id": "681863", "revid": "125078519", "url": "https://it.wikipedia.org/wiki?curid=681863", "title": "Banca Popolare dell'Alto Adige", "text": "La Banca Popolare dell'Alto Adige SpA (in tedesco \"S\u00fcdtiroler Volksbank AG\", operante sotto il marchio Volksbank-Banca Popolare) \u00e8 un istituto di credito italiano a carattere regionale, con sede nella citt\u00e0 di Bolzano.\nStoria.\nLa banca \u00e8 nata il 1\u00ba agosto 1992 dalla fusione tra Banca Popolare di Bressanone (\"Volksbank Brixen\", fondata nel 1889) e Banca Popolare di Bolzano (\"Volksbank Bozen\", attiva dal 1902). Nel 1995 la compagine ha incorporato anche la Banca Popolare di Merano (\"Volksbank Meran\", fondata nel 1886). Nell\u2019ottobre del 2014 i consigli di amministrazione di Banca Popolare dell\u2019Alto Adige e Banca Popolare di Marostica (anno di fondazione 1892) hanno stipulato un accordo di fusione, successivamente approvato dai soci di entrambe le banche nel febbraio del 2015. La fusione \u00e8 entrata in vigore il 1\u00ba aprile 2015.\nNel 2016 gli attivi della banca hanno superato gli otto miliardi di euro e quindi, secondo le disposizioni normative, i soci hanno dovuto deliberare la trasformazione della banca da societ\u00e0 cooperativa a societ\u00e0 per azioni. Il 12 dicembre 2016 la trasformazione da societ\u00e0 cooperativa a societ\u00e0 per azioni \u00e8 stata iscritta nel registro delle imprese di Bolzano.\nStruttura societaria.\nLa Banca Popolare dell\u2019Alto Adige federa circa 60.000 soci; la struttura organizzativo-manageriale vede al vertice il consiglio d'amministrazione, coadiuvato da tre comitati (rischi, crediti e amministratori indipendenti) e dal collegio sindacale.\nBacino d\u2019utenza.\nOltre che nella provincia d'origine, la banca \u00e8 presente in gran parte del nord-est italiano, segnatamente nelle province di Trento, Belluno, Treviso, Vicenza, Padova, Venezia, Udine e Pordenone per un totale (a fine 2021) di 180 filiali, oltre 1.300 collaboratori e circa 280.000 clienti."}
{"id": "681883", "revid": "1305772", "url": "https://it.wikipedia.org/wiki?curid=681883", "title": "SME", "text": ""}
{"id": "681886", "revid": "1181", "url": "https://it.wikipedia.org/wiki?curid=681886", "title": "Travi reticolari", "text": ""}
{"id": "681887", "revid": "1181", "url": "https://it.wikipedia.org/wiki?curid=681887", "title": "Trave reticolare", "text": ""}
{"id": "681888", "revid": "8852", "url": "https://it.wikipedia.org/wiki?curid=681888", "title": "Xoxo", "text": ""}
{"id": "681892", "revid": "125832691", "url": "https://it.wikipedia.org/wiki?curid=681892", "title": "Tears Are Falling", "text": "Tears Are Falling \u00e8 una canzone dei Kiss, pubblicata originariamente nell'album \"Asylum\" nel 1985.\nIl brano.\nIl brano \u00e8 stato composto dal cantante e chitarrista del gruppo Paul Stanley. \u00c8 stato estratto come singolo (assieme al brano \"Any Way You Slice It\" presente come Lato B) e riscosse un modesto successo negli Stati Uniti e nel Regno Unito. \u00c8 stato inoltre incluso nella compilation del 1988 \"Smashes, Thrashes &amp; Hits\". Per la canzone \u00e8 stato girato un videoclip a Londra (diretto da David Mallet) nel quale si pu\u00f2 vedere Paul Stanley muoversi tra le liane sullo sfondo di un paesaggio preistorico."}
{"id": "681894", "revid": "211373", "url": "https://it.wikipedia.org/wiki?curid=681894", "title": "Karol - Un uomo diventato papa", "text": "Karol - Un uomo diventato papa (in polacco \"Karol. Cz\u0142owiek, kt\u00f3ry zosta\u0142 papie\u017cem\") \u00e8 una miniserie televisiva sulla vita di papa Giovanni Paolo II di coproduzione italo-polacca composta di due puntate di 90' ciascuna, trasmessa per la prima volta in Italia su Canale 5 il 18 e 19 aprile 2005. Protagonista \u00e8 l'attore Piotr Adamczyk che interpreta Karol Wojtyla dalla giovinezza fino all'elezione a sommo pontefice.\nLa \"fiction\" ebbe un seguito dal titolo \"Karol - Un papa rimasto uomo\" nel 2006 in onda sempre su Canale 5.\nTrama.\nLa prima puntata inizia a Cracovia nel 1939, all'epoca dello scoppio della seconda guerra mondiale facente seguito all'invasione tedesca della Polonia.\nIl giovane studente universitario Karol Wojty\u0142a, appassionato di teatro, \u00e8 testimone della feroce repressione antislava e antisemita attuata dal governatore generale della Polonia occupata, il generale delle SS Hans Frank.\nContrario a seguire i suoi amici nella lotta armata clandestina, Karol si impegna attraverso il teatro a difendere la cultura e i valori etici ai quali crede.\nIl suo esempio \u00e8 don Tomasz Zaleski (nella realt\u00e0 Maximilian Kolbe), amico d'infanzia e adesso coraggioso uomo di Chiesa, che finir\u00e0 giustiziato dai nazisti insieme a un soldato pentito, mentre il padre di Karol, da tempo vedovo, si ammala e muore.\nQuesta, e tante altre morti di giovani innocenti, come alcuni suoi amici ebrei, spingeranno Karol ad entrare in seminario dopo una profonda crisi spirituale, dovuta a un incidente contro una camionetta tedesca: verr\u00e0 ordinato sacerdote alla fine della guerra.\nLa seconda puntata segue le vicende di Wojty\u0142a nel secondo dopoguerra fino all'elezione a papa. Il regime filosovietico instauratosi in Polonia tiene sott'occhio Wojty\u0142a e il suo impegno tra i giovani come docente di Etica all'Universit\u00e0.\nTra i suoi allievi c'\u00e8 anche Adam Zieli\u0144ski, inviato in realt\u00e0 dal partito a spiare le sue mosse e riferirle al dirigente comunista Julian Kordek.\nWojty\u0142a viene nominato vescovo e in tale veste appoggia le proteste operaie contro le dure condizioni di vita imposte dal governo.\nLa messa di Natale, celebrata clandestinamente a Nowa Huta, il nuovo quartiere operaio di Cracovia, sancir\u00e0 l'ascendente di Wojty\u0142a sul popolo polacco: persino l'esercito, inviato da Kordek, che viene arrestato a tradimento (comander\u00e0 solo in carcere), si rifiuta di sparare, mentre Adam confessa il suo segreto a Wojty\u0142a, pentendosi.\nNel 1978, dopo la morte inattesa di Giovanni Paolo I, in carica da solo 33 giorni, Wojty\u0142a viene eletto papa con il nome di Giovanni Paolo II.\nProduzione.\nProdotto da Pietro Valsecchi per Taodue e RTI, \"Karol, un uomo diventato papa\" fu un progetto durato tre anni che si avvalse anche della collaborazione di Pawe\u0142 Ptasznik, responsabile della sezione polacca della Segreteria di Stato della Santa Sede.\nil film \u00e8 tratto dal libro \"Storia di Karol\" del giornalista Gian Franco Svidercoschi.\nIl progetto part\u00ec nel 2002 quando Valsecchi annunci\u00f2 la produzione di un film per la tv sulla vita di papa Giovanni Paolo II, con le riprese fissate per settembre 2003. Alla regia venne pensato inizialmente Riccardo Milani, ma alla fine Valsecchi scelse Giacomo Battiato. Il 31 ottobre 2003 Furio Scarpelli venne assunto per scrivere la sceneggiatura del film. Per il film, RTI mise a disposizione un budget del progetto \u00e8 di circa 10 milioni di euro.\nPer la parte del protagonista si era pensato a Luca Zingaretti e Jude Law, ma alla fine venne scelto il poco conosciuto Piotr Adamczyk. Il cast della fiction comprende Ma\u0142gorzata Bela, nel ruolo di Hania Tuszy\u0144ska, la compagna di studi di Wojty\u0142a, Raoul Bova in quello di padre Zaleski, amico di lunga data di Karol, Violante Placido in quello di Maria Pomorska, e Ennio Fantastichini nei panni di Maciej Nowak. La colonna sonora venne composta da Ennio Morricone.\nLe riprese cominciarono l'11 settembre 2004 e finirono il 3 dicembre dello stesso anno: la maggior parte delle scene vennero girate in Polonia, in localit\u00e0 come Malopolskie e Wadowice, mentre le scene finali vennero girate in Italia. Tutto il cast e la troupe pot\u00e9 inoltre visitare il papa in Vaticano durante la produzione della fiction nel novembre 2004, e il pontefice ricevendoli disse loro: \"Siete matti a voler fare un film su di me\".\nAccoglienza.\nLa visione e l'ascolto di questa miniserie si \u00e8 inserita in uno straordinario flusso mediatico andato in onda a ridosso della morte, il 2 aprile, di papa Giovanni Paolo II, e nei giorni del susseguente Conclave che, dopo quattro votazioni ha eletto, il 19 aprile, il nuovo papa Benedetto XVI nella persona del cardinale Joseph Ratzinger. La fiction registr\u00f2 oltre 13 milioni di spettatori e il 45% di share, risultando la fiction Mediaset pi\u00f9 vista di sempre."}
{"id": "681897", "revid": "599013", "url": "https://it.wikipedia.org/wiki?curid=681897", "title": "J\u00e9rome Carcopino", "text": ""}
{"id": "681898", "revid": "182193", "url": "https://it.wikipedia.org/wiki?curid=681898", "title": "Raiffeisen Landesbank S\u00fcdtirol", "text": "La Cassa Centrale Raiffeisen dell'Alto Adige SpA (in tedesco Raiffeisen Landesbank S\u00fcdtirol) \u00e8 un ente creditizio italiano basato in Alto Adige.\nEssa \u00e8 l\u2019istituto capofila di 39 casse Raiffeisen locali (giuridicamente autonome) attive sul territorio altoatesino. Il suo capitale sociale \u00e8 di 200 milioni di euro.\nStoria.\nLe casse Raiffeisen sono nate in area mitteleuropea come banche sociali di credito agricolo d'impronta cooperativistica: mantenendo tale identit\u00e0 nel corso del tempo, si sono progressivamente ramificate in vari paesi del continente.\nLe casse Raiffeisen attive in ambito italiano non hanno rapporti diretti con gli omonimi istituti di credito basati in altri paesi (quali Austria, Svizzera, Slovenia): sono inquadrate nel settore del credito cooperativo, aderiscono a Federcasse (senza per\u00f2 adottarne la simbologia) e dunque a Confcooperative e all'Associazione bancaria italiana.\nDiffusione.\nLa rete di Casse Raiffeisen dell'Alto Adige \u00e8 composta da 39 banche: le principali sono la \"Cassa Raiffeisen di Bolzano\", quella di Merano, della Valle Isarco, della Alta Valle Isarco, di Brunico, dell'Oltradige e di Silandro.\nA differenza delle altre banche di credito cooperativo, le Casse Raiffeisen affiliate alla \"centrale\" di Bolzano non sono radunate in un gruppo bancario: grazie ad emendamenti alla riforma del settore irrogati nel novembre 2018, hanno optato per la costituzione di un IPS (Institutional Protection Scheme), mantenendo ciascuna una pi\u00f9 larga autonomia decisionale."}
{"id": "681900", "revid": "123711381", "url": "https://it.wikipedia.org/wiki?curid=681900", "title": "Nabaztag", "text": "Nabaztag (\"\u0576\u0561\u057a\u0561\u057d\u057f\u0561\u056f\" che in lingua armena significa \"coniglio\"), \u00e8 un giocattolo meccanico Wi-Fi ideato da Rafi Haladjian e Olivier M\u00e9vel e prodotto dalla compagnia francese Violet.\nDescrizione.\nHa la forma di un coniglio ed \u00e8 alto 23 centimetri, per un peso di 418 grammi, dispone di svariate abilit\u00e0, tra le quali dare le previsioni del tempo, declamare le ore, segnalare eventuali messaggi di posta elettronica e illuminarsi per mezzo di LED colorati, muovendo le orecchie e pronunciando imprevedibili battute. Pu\u00f2 inoltre riprodurre messaggi testuali ed MP3. Con il passare del tempo altri svariati servizi sono stati implementati. \u00c8 inoltre scomparsa la distinzione tra servizi base e servizi su abbonamento, anch'essi divenuti gratuiti. Esistono anche dei servizi sviluppati dagli stessi utenti (musica, notizie, curiosit\u00e0) denominati \"Nabcast\".\nGrazie al Wi-Fi, Nabaztag \u00e8 sempre connesso tramite internet ai server di Violet che mantengono aggiornati i contenuti e i servizi: questo piccolo coniglio pu\u00f2 pertanto contare su di un'intelligenza sempre nuova e in divenire.\nDapprima Violet ha offerto i suoi servizi solo in lingua inglese o francese, in proporzione alla percentuale di vendite per nazionalit\u00e0, ma alcuni utenti hanno sviluppato Nabcast nella propria lingua.\nDa giugno 2007 i servizi sono offerti anche in Italiano, Spagnolo e Tedesco. Il piccolo coniglio intelligente sa per\u00f2 parlare (lettura dei messaggi e messaggi scritti) 16 lingue: Inglese (USA) e Inglese (GB), Spagnolo, Tedesco, Francese, Italiano, Fiammingo, Portoghese, Danese, Olandese, Finlandese (Suomi), Islandese, Svedese, Norvegese, Turco e Polacco.\nIl prodotto integra un microcontrollore PIC18F6525, una scheda BenQ 802.11b Wi-Fi PCMCIA, un generatore di suono ml2870a PCM, un convertitore ADPCM, due motori per muovere la orecchie, un controller dei LED TCL5922, e una piccola quantit\u00e0 di memoria.\nIl software incorporato gestisce il traffico TCP/IP e il driver Wi-Fi. Implementa anche una macchina virtuale in grado di eseguire fino a 64kb di codice.\nEsiste una API ufficiale dedicata, che include molteplici linguaggi di programmazione, tra i quali Java e Perl per offrire la possibilit\u00e0 a terzi di sviluppare ulteriori applicazioni.\nStoria.\nLe prime versioni di questo piccolo coniglio orientato al web sono state sviluppate nella scuola per ingegneri ESME Sudria a Ivry-sur-Seine. \u00c8 oggi Violet a possederne i diritti tecnologici e commerciali.\nAntoine Schmitt ne \u00e8 il designer comportamentale e Jean-Jacques Birg\u00e9 il designer sonoro. Insieme hanno anche composto l'Opera Nabaz'mob per 100 conigli tra loro comunicanti (Prix Ars Electronica Award of Distinction Digital Musics 2009). Sylvain Huet ha programmato Nabaztag e Ma\u00fflis Puyfaucher \u00e8 l'autore di tutti i testi.\nL'oggetto, venduto a partire da giugno 2005, alla fine di ottobre 2006 aveva raggiunto i 35.000 esemplari nella sola Francia. A settembre 2007 sono presenti pi\u00f9 di 180.000 Nabaztag in tutto il mondo.\nNel settembre del 2008 Violet affianca al \"coniglio\" un nuovo dispositivo, il Mir:ror, un lettore RFID che si connette al personal computer tramite una porta USB.\nIl 20 ottobre 2009 Violet \u00e8 acquistata dal software publisher Mindscape.\nIl 29 luglio 2011 Mindscape, proprietaria di Violet, comunica lo spegnimento dei server di gestione di Nabaztag, e rende pubblico il codice per la gestione dei \"coniglietti\" multimediali, rendendo possibile a diverse comunit\u00e0 utenti di creare dei nuovi server. Comunque, le varie comunit\u00e0 utente hanno privilegiato soluzioni alternative, basate sui progetti opensource OpenJabNab, Nabizdead e OpenNag, pi\u00f9 semplici da implementare dell'originale server (denominato \"burrow\", con riferimento alle tane dei conigli selvatici) Violet/Mindscape ma privi del supporto per le vecchie unit\u00e0 Nabaztag di prima generazione. Le comunit\u00e0 utente sorte nell'immediata chiusura del server \"ufficiale\" supportano infatti i soli Nabaztag/tag.\nSuccessivamente, col passaggio del brand Karotz e Nabaztag allo sviluppatore di prodotti tecnologici \"Aldebaran\", tra il 23 ed il 24 dicembre 2011 il dominio www.nabaztag.com \u00e8 stato nuovamente riaperto. Basato questa volta su un server Java, basato sulle soluzioni opensource nate sino a quel momento, il nuovo server ha un'interfaccia in francese ma contenuti audio in varie lingue, con approssimazione dei principali servizi del burrow precedente. Il servizio \u00e8 ancora in beta.\nSimilarmente, il sito www.nabaztag.com ora ospita un progetto fanmade per riattivare i Nabaztag della generazione precedente che, ad oggi (Gennaio 2012) sono attivi con il servizio \"Umori\" (ripetizione random di frasi divertenti) in sola lingua francese, giochi di luce, coreografie di orecchie (il servizio \"Tai-Chi\") e ritmi di sonno-veglia prestabiliti. Non \u00e8 ancora disponibile un'interfaccia utente per modificare o personalizzare le impostazioni.\nNabaztag/tag.\nDal 12 dicembre 2006 \u00e8 stata immessa sul mercato una nuova versione, denominata Nabaztag/tag, con alcune funzioni aggiuntive.\nIl microfono, attraverso il quale \u00e8 possibile impartire comandi vocali all'apparecchio, il supporto allo streaming di dati e suono, un lettore di chip RFID che consente il riconoscimento di oggetti tramite etichette dotate di questa tecnologia, jack audio e una \"manopola-coda\" che permette di regolare il volume.\nInoltre, mentre il \"Nabaztag\" viene aggiornato solo in modalit\u00e0 \"push\" (il dispositivo viene chiamato dal server della compagnia Violet appena un nuovo contenuto \u00e8 disponibile per essere riprodotto), il \"Nabaztag/tag\" dispone anche della modalit\u00e0 \"pull\" (ossia \u00e8 lui ad interrogare il server).\nRaddoppia, infine, la capacit\u00e0 di memoria per riprodurre gli mp3: da 45 a 90 secondi.\nLa nuova versione, praticamente immutata nella forma, si distingue tuttavia dalla precedente per la finitura lucida e, soprattutto, per l'ombelico microfono.\nNabaztag/tag, grazie allo streaming, pu\u00f2 disporre di numerosi servizi basati su webradio (uno fra tutti Viva Radio 2, ma anche tutte le principali stazioni radio italiane, americane ed europee), preclusi alla versione precedente.\nAd oggi il Nabaztag/tag \u00e8 servito dalla compagnia acquirente della sua originale produttrice, la Aldebaran, e diverse community opensource.\nA fine ottobre 2014, Aldebaran ha comunicato lo spegnimento dei server e la conclusione del progetto, previsto per il 18 febbraio 2015.\nControversie.\nIl 17 settembre del 2008 L'Autorit\u00e0 garante della concorrenza e del mercato, in seguito ad una segnalazione dell'associazione di consumatori Altroconsumo, ha decretato alla societ\u00e0 Violet Sarl una discussa sanzione amministrativa pecuniaria per pratiche commerciali scorrette. \u20ac 50.000 a fronte di 488 conigli venduti in Italia sino ad allora. Nel particolare si \u00e8 contestato alla societ\u00e0 produttrice del coniglio \"Nabaztag\" una pubblicit\u00e0 ingannevole sul proprio sito internet che lasciava intendere che i comandi vocali impartibili al coniglio potessero essere pronunciati anche in lingua italiana, mentre erano allora supportati solo in francese, inglese, spagnolo e tedesco."}
{"id": "681903", "revid": "1318658", "url": "https://it.wikipedia.org/wiki?curid=681903", "title": "Echmiadzin", "text": " \nVagharshapat (in armeno: \u054e\u0561\u0572\u0561\u0580\u0577\u0561\u057a\u0561\u057f) o Echmiadzin (in armeno: \u0537\u057b\u0574\u056b\u0561\u056e\u056b\u0576) \u00e8 una citt\u00e0 di circa 57.500 abitanti (2010) della provincia di Armavir in Armenia. Echmiadzin \u00e8 la citt\u00e0 pi\u00f9 sacra dell'Armenia, sede del \"catholicos\", il capo della Chiesa apostolica armena e si trova a circa 20 chilometri a ovest della capitale Erevan.\nDescrizione.\nLa citt\u00e0 venne fondata col nome di Vardkesavan nel IV o III secolo a.C. Il re Vagharsh (117-140) ne cambi\u00f2 il nome in Vagharshapat (in armeno: \u054e\u0561\u0572\u0561\u0580\u0577\u0561\u057a\u0561\u057f), che tuttora \u00e8 il nome ufficiale della citt\u00e0. Alcuni decenni dopo la citt\u00e0 divenne la capitale dell'Armenia e rimase la citt\u00e0 pi\u00f9 importante del paese fino al IV secolo.\nIl monumento pi\u00f9 importante di Echmiadzin \u00e8 la sua cattedrale, costruita originariamente da san Gregorio Illuminatore come una basilica a volta nel 301-303, quando l'Armenia era l'unica nazione del mondo a riconoscere il Cristianesimo come religione di stato. Secondo gli annali armeni del V secolo, San Gregorio ebbe una visione di Cristo che scendeva dal cielo e colpiva il suolo con un martello d'oro per mostrare il luogo dove sarebbe dovuta essere costruita la Cattedrale. Quindi il patriarca diede alla chiesa e alla citt\u00e0 il nome di Echmiadzin, che significa \"il luogo dove discese l'Unico Figlio\"\nNel 480 il governatore romano dell'Armenia, Vahan Mamikonian, ordin\u00f2 che la basilica ormai in rovina venisse rimpiazzata con una nuova chiesa con pianta a croce. Nel 618 venne rimpiazzata la cupola di legno con una in pietra poggiante su 4 massicci pilastri uniti ai muri esterni per mezzo di arcate. Da allora la chiesa \u00e8 rimasta quasi intatta fino ai giorni nostri. All'inizio del XVIII secolo comparvero affreschi all'interno e bizzarre rotonde sopra le absidi, mentre un campanile a tre ordini fu costruito circa mezzo secolo prima. In passato la Cattedrale vantava la pi\u00f9 grande collezione di manoscritti armeni medievali, fino a che non furono ceduti all'Istituto dei Manoscritti Antichi Matenadaran di Erevan.\nA ovest della Cattedrale si trova la Porta di San Tiridate, che porta all'imponente Palazzo del Patriarca. A nord-est si trova l'Accademia Spirituale. A nord della Cattedrale sono stati posti numerosi khachkar.\nPatrimonio dell'umanit\u00e0.\nCon il nome di \"Cattedrale e chiese di Echmiadzin e sito archeologico di Zvartnots\" \u00e8 indicato il patrimonio dell'umanit\u00e0 UNESCO riconosciuto nel 2000 e comprendente i seguenti luoghi:"}
{"id": "681914", "revid": "4462", "url": "https://it.wikipedia.org/wiki?curid=681914", "title": "S\u00fcdtiroler Volksbank", "text": ""}
{"id": "681921", "revid": "339392", "url": "https://it.wikipedia.org/wiki?curid=681921", "title": "Strada europea", "text": ""}
{"id": "681922", "revid": "1656773", "url": "https://it.wikipedia.org/wiki?curid=681922", "title": "Minicuccio Ugolini", "text": "Biografia.\nNato a Preturo sul finire del XIV secolo da Ugolino De Amicis (da cui gli appellativi di \"Minicuccio d'Ugolino\" e \"Minicuccio Ugolini\", in quanto figlio di questi), nativo di Corbara, inizi\u00f2 la carriera militare nella Compagnia di San Giorgio di Alberico da Barbiano.\nNel 1408 entr\u00f2 a Bologna in soccorso di Giacomo Isolani; vi rientr\u00f2 anche tre anni dopo (1412) per restaurarvi l'autorit\u00e0 dell'antipapa Giovanni XXIII.\nNel 1424 prese parte alla guerra dell'Aquila sotto Jacopo Caldora, distinguendosi nell'arginare le offensive di Niccol\u00f2 Piccinino, di Brandolino Conte Brandolini e del Gattamelata.\nDal 1430 al 1434 insieme a Niccol\u00f2 Fortebraccio e Michele Attendolo assedi\u00f2 nelle Marche e nel Lazio Giovanni Malavolti, Giacomo di Vico e Carlo II Malatesta.\nPass\u00f2 poi al soldo della Repubblica di Venezia per un anno di ferma ed uno di rispetto. Decise per\u00f2 di non rispettare gli incarichi, preferendo militare in Puglia sotto Jacopo Caldora contro gli Aragonesi di Alfonso V d'Aragona. Disfatto in tutta la provincia, \u00e8 costretto a passare al servizio di questi ultimi, ritrovandosi sotto la guida di Giovanni Antonio Orsini del Balzo e contrastando Antonio Caldora in Terra d'Otranto.\nPrese parte nel 1435 alla battaglia navale di Ponza, dove fu catturato e condotto prigioniero a Genova. Liberato grazie a Filippo Maria Visconti, si ricongiunse con gli Aragonesi e fronteggi\u00f2 i nemici tra Gaeta e Capua.\nNei periodi successivi con Riccio da Montechiaro si scontr\u00f2 a Pescara e a Chieti con Giovanni Maria Vitelleschi, Raimondo Caldora e Lionello Accrocciamuro, riuscendo a catturare quest'ultimo. Per i loro successi, nel settembre del 1436 i due condottieri ottengono la carica di vicer\u00e9 degli Abruzzi.\nNel 1438, su accusa di Giovanni Antonio Orsini del Balzo, fu imprigionato a Gaeta, venendo poi trasferito l'anno seguente (1439) a Pantelleria.\nSi stima che Minicuccio Ugolini sia morto intorno al 1440."}
{"id": "681924", "revid": "767487", "url": "https://it.wikipedia.org/wiki?curid=681924", "title": "Camille Jullian", "text": "Fu studente di Fustel de Coulanges, di cui pubblic\u00f2 l'opera postuma. Era specializzato nella Gallia e nell'epoca romana, studente dell'\u00c9cole normale sup\u00e9rieure, membro dell'\u00c9cole fran\u00e7aise de Rome e professore di antichit\u00e0 nazionali al Coll\u00e8ge de France.\nFu anche eletto membro dell'Acad\u00e9mie des inscriptions et belles-lettres nel 1908 e dell'Acad\u00e9mie fran\u00e7aise nel 1924."}
{"id": "681926", "revid": "1305772", "url": "https://it.wikipedia.org/wiki?curid=681926", "title": "Surcouf", "text": ""}
{"id": "681929", "revid": "92723", "url": "https://it.wikipedia.org/wiki?curid=681929", "title": "Antonino Bonaccorsi", "text": "Biografia.\nAntonino Bonaccorsi, acese, intraprese gli studi prima a Catania con Giuseppe Gandolfo e quindi a Roma con il maestro Natale Carta. Fu perseguitato dalla polizia borbonica per motivi politici e fu costretto ad abbandonare Acireale e rifugiarsi a Firenze sino al 1860. Nella sua attivit\u00e0 si dedic\u00f2 prevalentemente al ritratto.\nFra le sue opere diverse sono esposte nelle chiese di Acireale ed alla Pinacoteca Zelantea e nella vicina Riposto. Altre opere si trovano a Parigi."}
{"id": "681930", "revid": "767487", "url": "https://it.wikipedia.org/wiki?curid=681930", "title": "Austin Flint (1812-1886)", "text": " \u00c8 padre dell'omonimo fisiologo, autore di importanti studi sulle funzioni epatiche.\nBiografia.\nStudi\u00f2 all'Universit\u00e0 di Harvard, dove fu influenzato da James Jackson (1777-1868), un seguace di Ren\u00e9 Laennec (1781-1826). Si laure\u00f2 nel 1832. Fece pratica a Boston, Buffalo e New York.\nFu pioniere delle ricerche sul cuore, diede numerosi contributi importanti alla conoscenza delle patologie cardiorespiratorie. Disse spesso di aver coniato egli stesso il termine \"respiro bronco vescicolare\".\nA lui \u00e8 dedicato il rull\u00eco diastolico in corrispondenza dell'apice cardiaco in corso di insufficienza valvolare aortica. Ricordiamo poi la prima legge di Flint, o legge di Flint I, che riguarda l'associazione inversa tra il fremito vocale tattile e percussione toracica nella consolidazione polmonare. Infine occorre citare la Sindrome di Frerichs-Heyd-Flint, sviluppata da una disfunzione renale in pazienti con severo insulto epatico, in assenza di un'altra causa identificabile di patologia renale. \nAcquist\u00f2 grande reputazione e fu uno dei fondatori del Buffalo Medical College, dove insegn\u00f2. Nel 1861 diventa professore al Bellevue Hospital di New York, pi\u00f9 tardi al Long Island Hospital di Brooklyn."}
{"id": "681931", "revid": "1431409", "url": "https://it.wikipedia.org/wiki?curid=681931", "title": "Flint", "text": ""}
{"id": "681933", "revid": "1543377", "url": "https://it.wikipedia.org/wiki?curid=681933", "title": "Peugeot Jet Force", "text": "Il Jet-Force \u00e8 uno scooter sportivo della Peugeot, \u00e8 presente sia nelle versioni di 50 cm\u00b3 (motore a due tempi) che 125\u00a0cm\u00b3 (motore a quattro tempi).\nDescrizione.\nIl Jet-Force vanta soluzioni tecniche avanzate avendo un telaio da motocicletta, freni a disco sia l'anteriore che il posteriore, sistema di frenata integrale nelle versioni \"SBC\", \"ABS\" (solo nelle versioni 125\u00a0cm\u00b3) e addirittura il compressore volumetrico (solo nella versione 125 cc).\nI modelli 50\u00a0cm\u00b3 possono essere ad alimentazione a carburatore oppure iniezione, mentre i 125 \u00e8 presente solo ad iniezione.\nIl Peugeot Jet-Force Compressor monta il compressore volumetrico e garantisce prestazioni elevate, soprattutto nella versione \"Full Power\" da 20 CV.\nQuando si accelera il compressore entra in funzione con un ritardo di circa 0.7 secondi.\nViene considerato uno dei principali concorrenti del Gilera Runner.\nDall'anno 2007 tuttavia la Peugeot ha tolto dal proprio listino la versione del Jet Force 50\u00a0cm\u00b3 ad iniezione (TSDI) e tutti i modelli 125\u00a0cm\u00b3 (incluso quello con il compressore volumetrico). L'unico modello ancora in vendita resta il \"Jet C-tech\" (con motore a carburatore), che proprio di recente \u00e8 stato rivisto in alcuni dettagli (figurine, colorazioni, ecc.)."}
{"id": "681935", "revid": "118447654", "url": "https://it.wikipedia.org/wiki?curid=681935", "title": "Lago Fitri", "text": "Il lago Fitri \u00e8 situato nella parte centrale del Ciad, in Africa, circa 300\u00a0km a est della capitale del paese, N'Djamena.\nLe dimensioni del lago sono pari a circa 50.000 ettari ma in caso di annate piovose le dimensioni possono triplicarsi. \nIl lago \u00e8 poco profondo e alimentato da acqua piovana e da corsi d'acqua stagionali, il bacino \u00e8 pari a circa 70.000\u00a0km\u00b2. Il principale affluente \u00e8 il Batha proveniente dagli altopiani dell'Ouaddai situati a oriente.\nAnalogamente al lago Ciad anche il lago Fitri attualmente \u00e8 meno esteso di quanto fosse in passato. In occasione di siccit\u00e0 particolarmente intense il lago si prosciuga, \u00e8 accaduto all'inizio del XX secolo e poi nuovamente nel periodo 1984\u20131985. \u00c8 stato dichiarato Area Umida di Importanza Internazionale dalla Convenzione di Ramsar."}
{"id": "681936", "revid": "6923", "url": "https://it.wikipedia.org/wiki?curid=681936", "title": "Fercam", "text": "Fercam S.p.A. \u00e8 un'azienda multinazionale di trasporti e logistica a gestione familiare con sede a Bolzano che nel 2019 conta 93 filiali distribuite tra l'Italia e il resto del mondo.\nStoria.\nL'azienda \u00e8 nata nel 1949 e il nome \u00e8 l'acronimo di Ferrovie e Camion provenendo dall'attivit\u00e0 del trasferimento dei carri ferroviari su appositi rimorchi stradali dalle vie ferrate agli stabilimenti di produzione.\nNel 1963 la societ\u00e0 viene rilevata da Eduard Baumgartner, parte della famiglia che tuttora gestisce l'azienda; da allora questa ebbe una forte espansione in Germania e a seguire vennero aperte le filiali in Francia, Paesi Bassi e Spagna. L'amministratore delegato \u00e8 Hannes Baumgartner. L'espansione \u00e8 avvenuta negli anni anche sul mercato italiano con l'acquisizione di diverse altre societ\u00e0 del settore trasporti su gomma tra cui un marchio storico come quello di \"Gondrand\" (azienda fondata nel 1866 a Milano) rilevato nella seconda met\u00e0 degli anni ottanta.\nL'integrazione dei servizi collettamistici della Gondrand avvenuta nel 1993, permise a Fercam di ampliare il suo raggio d'azione anche nel settore groupagistico e della distribuzione. Nel 2005 Fercam ha implementato il servizio Air&amp;Ocean e nel 2007 fu aperta a Tangeri la prima filiale in Africa, alla quale nel 2012 segu\u00ec la seconda a Tunisi.\nDall'inizio di settembre 2012, Fercam \u00e8 entrata anche nel settore dei corrieri espresso, con una sua nuova societ\u00e0, la Fex, acronimo di Fercam Express Delivery per il mercato nazionale; questa nuova attivit\u00e0 ha avuto per\u00f2 vita breve, avendo termine nel giugno seguente.\nCon l'integrazione ramo d'azienda Gondrand \u2013 Traslochi, Arte e Fiere nel 2013, Fercam ricopre tutti i principali ambiti della filiera logistica.\nAttivit\u00e0.\nL'azienda ha un fatturato a fine 2018 di 811 milioni di euro e si pone tra i primi operatori logistici in Italia, inoltre \u00e8 dotata di un parco mezzi di oltre 3350 unit\u00e0 e conta su oltre 2.100 collaboratori."}
{"id": "681938", "revid": "287204", "url": "https://it.wikipedia.org/wiki?curid=681938", "title": "Pagoda", "text": "La pagoda \u00e8 una torre di diversi piani ciascuno dei quali dotato di un proprio tetto a falde spioventi con gli spigoli inferiori curvati verso l'alto, generalmente di forma quadrangolare o ottagonale.\nEtimologia.\nLa parola deriva probabilmente dal cinese per \"torre a otto angoli\" (); secondo alcune fonti buddhiste invece dal sanscrito \"dhatu garba\", in singalese \"dagoba\" (stupa) e che in birmano avrebbe assunto la forma attuale. Altre possibili etimologie sono il dravidico \"pagodi\" o \"pagavadi\", uno dei nomi della dea K\u0101l\u012b derivato dal sanscrito bhagavati (\"dea\"), e il persiano \"butkada\" (\"tempio\").\nSecondo il \"Dictionnaire historique de la langue fran\u00e7aise\" di Alain Rey, il primo uso del termine \u00e8 in uno scritto portoghese del 1516; successivamente entr\u00f2 in uso nel francese nel 1545 per indicare tutti i templi delle religioni orientali, e da l\u00ec si diffuse in tutte le lingue europee.\nFinalit\u00e0.\n\u00c8 un edificio principalmente, ma non esclusivamente, destinato a scopi religiosi, comune soprattutto in Cina, Corea, Giappone e Nepal; in Thailandia inoltre il nome \u00e8 usato anche per riferirsi ad altri luoghi di culto. Si tratta di un'evoluzione dello stupa indiano, il quale per\u00f2 aveva come scopo principale quello di ospitare reliquie sacre; nel corso della storia gli stupa seguirono il Buddhismo nella sua espansione, perdendo in parte il significato originario e adattando la propria architettura ai vari paesi (gli stupa pi\u00f9 antichi erano semplici cumuli di terra).\nUn'altra delle funzioni della pagoda \u00e8 probabilmente quello di attirare i fulmini: ci\u00f2 avviene spesso a causa della loro altezza e per via del pennacchio appuntito presente sulla cima, spesso decorato con motivi religiosi, che agisce da vero e proprio parafulmine. Scaricando l'energia dei fulmini sulla pagoda si mettevano al sicuro le altre aree del tempio vicino, non di rado fatto di legno.\nSebbene la maggioranza delle pagode avesse scopo religioso, la forma dell'edificio, che consentiva di raggiungere grandi altezze, \u00e8 stata utilizzata anche per altri scopi; ad esempio come torri di avvistamento, come fari, ecc.\nPagoda giapponese.\nLa \"pagoda giapponese \"(\u5854 \"t\u014d\"?) \u00e8 la variante presente in Giappone del caratteristico edificio diffuso nell'Asia orientale, ed \u00e8 una delle parti essenziali e pi\u00f9 caratteristiche dell'architettura religiosa del Paese.\nOrigini.\nLa \"pagoda giapponese\", proprio come tutte le altre pagode dell'Asia, ebbe origine dall'evoluzione della stupa indiana, un monumento commemorativo e funerario di matrice buddhista. Con lo sviluppo e l'evolversi del culto religioso la stupa venne in seguito a identificarsi esclusivamente con la figura specifica dell'Illuminato (il Buddha \u015a\u0101kyamuni) e attraverso la diffusione del Buddhismo in Asia la sua struttura sub\u00ec delle modifiche, venendo ad assumere differenti denominazioni e adattandosi allo stile e alla tradizione architettonica delle diverse culture incontrate, pur mantenendo il suo significato e la sua simbologia pressoch\u00e9 invariati. La gente del Sud-Est asiatico chiama uno stupa di alte dimensioni \"chaitya\", che proviene dall'indiano e significa \"il posto dove si trovano le reliquie\": questa parola \u00e8 stata dunque utilizzata come sinonimo di stupa. Tale parola ha subito diverse modifiche nel corso del tempo, prima venendo pronunciata in modo diverso, e poi venendo letta in modo scorretto, e si ritiene che la parola \"pagoda\" sia derivata proprio da tale trasformazione. Cos\u00ec \"pagoda\" \u00e8 venuta a esser utilizzata come una parola indicante alte strutture religiose (come torri), piuttosto che la funzione di esse.\nNel VI secolo il Buddhismo giunse in Giappone, e la sua architettura tipica fu introdotta con esso. Mentre passava attraverso Cina e Corea, tuttavia, l'aspetto della pagoda si era modificato, passando da una struttura a forma di cupola quale era, a un edificio su pi\u00f9 piani, ossia quello che intendiamo noi oggi per pagoda. Questo avvenne perch\u00e9 la Cina aveva grandi risorse di legname e una tecnica superiore nella lavorazione del legno, cos\u00ec, come in Giappone, essi costruirono le pagode come precise strutture di legno. La nuova struttura \"inventata\" dai cinesi si diffuse poi in Corea, dove la pagoda si modific\u00f2 ulteriormente con l'aggiunta anche di elementi architettonici tipici di questo paese. Da qui la pagoda fu importata in Giappone.\nInfine i carpentieri giapponesi combinando le tecniche di lavorazione importate con quelle peculiari gi\u00e0 in loro possesso, e con l'ottimo legno presente nella loro patria svilupparono una tipologia di pagoda unica, ossia quella tipica dell'architettura giapponese.\nCaratteristiche.\nLa pagoda giapponese, derivando come gi\u00e0 detto da quella cinese per la struttura, si presenta come edificio a forma di torre divisa su pi\u00f9 piani e con vari tetti sovrapposti. In Giappone tuttavia il motivo dei tetti si \u00e8 accentuato ancora di pi\u00f9, portando quell'incomparabile fiore di legno che \u00e8 la pagoda nipponica. Le coperture dei tetti sono in genere fatte di tegole, ma si hanno anche esempi di templi e portali ricoperti da uno strato compatto e pettinato di erbe.\nIl materiale da costruzione, neanche a dirlo, \u00e8 esclusivamente il legno, abbondantissimo e di ottima qualit\u00e0 in tutto il Paese del Sol Levante che, grazie all'abile lavorazione dei carpentieri e falegnami nipponici, ha permesso di dare origine alle strutture in legno pi\u00f9 alte e pi\u00f9 durature della storia dell'uomo e che non ha mai ceduto il passo ad altri materiali (come invece \u00e8 avvenuto in Cina e in parte in Corea con la pietra o il granito), nemmeno nelle epoche pi\u00f9 tarde.\nInoltre, a differenza della pagoda cinese, la forma e il numero dei piani (e quindi dei tetti) \u00e8 meno vario: diffusissima \u00e8 infatti la pagoda a cinque piani in cui ogni piano rappresenta uno dei cinque elementi classici cinesi; assai pi\u00f9 rare sono invece quelle di due o tre piani, mentre la pagoda del Tempio di T\u014dnomine \u00e8 l'unica ancora superstite a presentare un numero elevato di piani, arrivando a tredici.\nDerivata invece dalla pagoda coreana \u00e8 la geometria dei piani, che sono sempre di forma quadrata, e il complesso sistema di mensole e travature (kumimono). Facciate e tetti sono solitamente decrescenti in ampiezza e altezza, mentre moduli, unit\u00e0 di misura (shaku) e proporzioni matematiche regolano l'insieme.\nInfine, proprio come le pagode coreane e cinesi, anche quella giapponese \u00e8 sormontata da un alto pinnacolo (so-rin) che, essendo un prolungamento della colonna posta al centro della pagoda, conferisce spinta ascensionale e stabilit\u00e0 all'intera struttura, fungendo inoltre da utile parafulmine."}
{"id": "681939", "revid": "111916413", "url": "https://it.wikipedia.org/wiki?curid=681939", "title": "Economia allo zinco", "text": "L'ipotizzata economia allo zinco comprende una serie di concetti paragonabili a quelli portati avanti dalla economia a idrogeno, economia a metanolo, economia al litio o l'economia ad azoto liquido.\nL'economia allo zinco pu\u00f2 essere un'alternativa, una branca di accompagnamento, oppure una rotta intermedia verso l'economia a idrogeno. Il legame con l'economia all'idrogeno \u00e8 dovuto al fatto che quando lo zinco metallico puro reagisce con il vapore d'acqua, forma ossido di zinco e libera idrogeno molecolare in modo molto efficiente.\nDescrizione.\nPossibili utilizzi.\nEsistono due grandi potenzialit\u00e0 per lo zinco, in una zinco metallico elementare viene impiegato come un mezzo alternativo per la liberazione dell'idrogeno elementare H2 (che \u00e8 un carburante) contenuto in un semplice serbatoio d'acqua distillata (H2O) all'interno del veicolo. Oppure questa operazione potrebbe avvenire nella stazione di servizio come mezzo per liberare idrogeno vicino al punto di consumo dell'idrogeno\n(pila a combustibile per produrre elettricit\u00e0 oppure serbatoio-madre di idrogeno per la ricarica dei serbatoi delle auto).\nProduzione di idrogeno.\n. L'acqua verrebbe inizialmente riscaldata da una resistenza elettrica e portata alla temperatura di ebollizione, successivamente il vapore d'acqua a contatto con lo zinco provoca la seguente reazione: H2O + Zn \u2192 ZnO + H2 . L'idrogeno liberato potrebbe essere semplicemente \"bruciato\" in un motore a benzina convenzionale, con decremento di potenza, oppure in un motore Wankel. Il principale gas di scarico \u00e8 il vapor d'acqua, la bassa compressione riduce di molto la produzione di ossidi d'azoto (NOx). Questi veicoli ma una linea d'idrogeno al motore ed un piccolo serbatoio di pre-combustione, un grosso serbatoio d'acqua e delle batterie di celle \"reattrici\" fatte di zinco. , meno che di quelle che producono serbatoi di benzina, tubi di scarico e la marmitta catalica, non pi\u00f9 necessaria.\nUna modalit\u00e0 che si trova a met\u00e0 strada tra questa e la successiva prevede di utilizzare l'idrogeno prodotto in una pila a combustibile, piuttosto costosa, che alimenta motori elettrici. Il meccanismo permetterebbe di eliminare i pericolosi ed ingombranti serbatoi d'idrogeno.\nPila zinco-aria.\nIn questa modalit\u00e0 lo zinco reagisce con l'ossigeno atmosferico in una pila a combustibile per generare corrente elettrica che fornisce potenza a motori elettrici oppure ad altro tipo di accumulatori (p.es Ni-Cd oppure Li-ione). .\nL'industria dell'auto sarebbe stravolta perch\u00e9 si utilizzano motori elettrici, la trasmissione ai motori avviene mediante cavi elettrici, il controllo della trazione ed i differenziali sono elettronici, non serve un cambio meccanico, n\u00e9 motore a pistoni, n\u00e9 radiatore, n\u00e9 tubo di scarico, n\u00e9 marmitta catalitica.\nLo zinco ha innumerevoli vantaggi sull'idrogeno come portatore di energia. La pila a combustibile allo zinco (abitualmente nota come \"batteria zinco-aria\") \u00e8 gi\u00e0 pronta tecnologicamente ed . Lo zinco \u00e8 poco costoso, , infinitamente pi\u00f9 facile da immagazzinare in sicurezza rispetto all'idrogeno, e pu\u00f2 subire processi di elettrochimica basati sull'acqua. Dal punto di vista dei materiali ingegneristici, lo zinco \u00e8 conduttivo, resistente alla corrosione (\u00e8 il rivestimento utilizzato nella galvanizzazione dell'acciaio), ed \u00e8 molto facile da stendere in lastre e sagomare (\u00e8 il materiale pi\u00f9 comune utilizzato nelle leghe zama dei profilati a stampa). La resistenza di alcune delle sue leghe \u00e8 vicina a quella dell'acciaio di media qualit\u00e0. L'unico problema \u00e8 la fragilit\u00e0 a temperature superiori ai 50\u00a0\u00b0C.\nCiclo industriale.\nProduzione dello zinco metallico.\nProduzione con il metodo tradizionale.\nIl metodo pi\u00f9 usato \u00e8 quello elettronico cio\u00e8 sfruttare l'elettrolisi (in questo caso del solfato di zinco) per ricavare zinco puro al 99,8%. Il primo passo consiste nel prendere lo zinco ossidato estratto dal minerale e versarlo direttamente nell'acido solforico ricavando il solfato di zinco come descrive la seguente equazione chimica: ZnO+H2SO4 \u2192 ZnSO4+2H+. Nel secondo passo il solfato di zinco, diluito in acqua, viene messo in una cella elettrolitica con un anodo costituito da una lastra di piombo e una catodo di zinco puro, al catodo si depositer\u00e0 lo zinco per via di interazioni elettroniche: ZnSO4+H2O+H+ \u2192 Zn+H2SO4+H2.\nDistribuzione.\nLo zinco non \u00e8 liquido a temperatura ambiente, e dunque di non pu\u00f2 essere pompato come un carburante. Le pile fatte di zinco \"non\" possono essere ricaricate, e dovranno essere smontate e disassemblate. Lo schema normalmente proposto monterebbe le batterie in una specie di mensola o piattaforma intercambiabile nella parte inferiore del veicolo. Apparecchiature automatiche sostituirebbero le batterie in pochi secondi quando i guidatori parcheggiano le loro auto in una baia di scambio-batterie. Un impianto locale utilizzerebbe equipaggiamento robotizzato per disassemblare le batterie e rigenerare l'ossido di zinco estratto in nuove pile in zinco metallico.\nUtilizzo come vettore d'idrogeno.\nL'idrogeno generato dalla reazione tra zinco e vapore acqua potrebbe essere bruciato da motori convenzionali a combustione interna (come quelli a benzina, ma ancora meglio nel motore Wankel), anche se questo sarebbe un motore molto meno potente rispetto ad un motore ad idrocarburi; un'alternativa migliore (e gi\u00e0 sperimentata con successo) \u00e8 quella di utilizzare motori elettrici ad alta efficienza per sfruttare la differenza di potenziale prodotta da una pila zinco-aria e cos\u00ec fornire potenza elettrica al veicolo.\nSe lo zinco metallico viene profilato a \"nido d'ape\" con elementi minuscoli e lamine molto sottili, potrebbe essere possibile immagazzinare idrogeno nelle sue celle, che una volta svuotate dall'idrogeno, e con un riempimento intermedio in azoto, andrebbero successivamente a reagire con l'ossigeno atmosferico. In questo modo verrebbe prima \"bruciato\" il contenuto (idrogeno) e successivamente ossidato il contenitore (con produzione di energia elettrica).\nL'altra possibilit\u00e0 \u00e8 quella di portare l'idrogeno verso una cella a combustibile (che attualmente sono molto costose) e l\u00ec farlo reagire con l'ossigeno dell'aria (con una grande efficienza energetica), generando corrente elettrica sufficiente ad alimentare potenti motori elettrici.\nSmaltimento.\nLo zinco pu\u00f2 essere riciclato all'infinito, una volta rigenerato (deossidato) a zinco metallico pu\u00f2 essere reimpiegato infinite volte. Comunque, se dovesse essere depositato in discarica, a differenza del cadmio, del nichel e del piombo \"non\" si tratta di un metallo pesante e dunque . Dal momento che , si impiega nei prodotti di bellezza, ciprie, fondotinta, ecc. Inoltre l'ossido di zinco viene liberamente venduto al pubblico come vernice bianca nelle confezioni-base destinate al pittore dilettante."}
{"id": "681940", "revid": "508687", "url": "https://it.wikipedia.org/wiki?curid=681940", "title": "Circondario autonomo dei Nenec", "text": "Il circondario autonomo dei Nenec (rus. \u041d\u0435\u0301\u043d\u0435\u0446\u043a\u0438\u0439 \u0430\u0432\u0442\u043e\u043d\u043e\u0301\u043c\u043d\u044b\u0439 \u043e\u0301\u043a\u0440\u0443\u0433, \"N\u00e9neckij avton\u00f3mnyj \u00f3krug\", 176\u00a0700\u00a0km\u00b2, 41\u00a0546 ab. nel 2001) si trova in Russia, e il suo territorio \u00e8 compreso nell'oblast' di Arcangelo.\nLa lingua nenec, ivi parlata, ha status ufficiale insieme al russo.\nGeografia fisica.\nIl circondario autonomo dei Nenec si estende nell'estrema parte nordorientale della Russia europea e, di conseguenza, del territorio europeo; dal punto di vista geografico, si estende in longitudine dai 43\u00b0 E ai 65\u00b0 E, mentre in latitudine va dai 66\u00b0 N a quasi 71\u00b0 N.\nTerritorio.\nIl territorio si presenta per la quasi totalit\u00e0 completamente piatto e paludoso o al pi\u00f9 leggermente ondulato, come conseguenza dell'azione di \"spianamento\" esercitata dai ghiacciai che hanno a pi\u00f9 riprese ricoperto l'intera area fino all'ultima grande glaciazione. Le maggiori aree pianeggianti, quasi sempre interessate dalla tundra artica, si estendono nella zona occidentale e in tutta la parte centrale (dove si estendono la Bol'\u0161ezemel'skaja Tundra, o \"Tundra della grande terra\", e la Malozemel'skaja Tundra, o \"Tundra della piccola terra\"); le uniche aree movimentate sono date dalle propaggini settentrionali dei monti Timani (che culminano a 301 metri), dall'altopiano del Paj-Choj, nell'estremo nordest (culminante a 467 m), e dalle alture di \u010c\u00ebrny\u0161ev nel sudest.\nIl territorio si apre, a nord e a ovest, verso il mare di Barents e numerosi bacini ad esso appartenenti; \u00e8 bagnato dal Mar Bianco ad ovest, dal mare della Pe\u010dora a nord e dal mare di Kara a nordest, mentre le maggiori insenature sono date dal golfo di \u010c\u00eb\u0161a, dalla baia della Pe\u010dora e, ad ovest, dal golfo del Mezen'. La costa \u00e8 fronteggiata dalle due grosse isole di Kolguev e Vajga\u010d; la cosiddetta Porta di Kara separa quest'ultima dalla Novaja Zemlja. Spiccano nella linea di costa le due grosse penisole di Kanin ad ovest e della Jugra ad est.\nIdrografia.\nIl fiume principale che interessa il territorio del circondario autonomo dei Nenec \u00e8 senza dubbio la Pe\u010dora, che vi scorre per il suo tratto terminale; appartengono al suo bacino i due fiumi Sula e \u0160apkina, che vi tributano direttamente, oltre alla Adz'va, la Kolva e alla Bol'\u0161aja Rogovaja, che tributano al suo affluente Usa.\nIl resto del territorio \u00e8 diviso in numerosi bacini idrografici di minori dimensioni, drenati da fiumi tributari diretti del mare di Barents. Procedendo da ovest ad est, i pi\u00f9 rilevanti sono il Vi\u017eas, la Oma, la P\u00eb\u0161a, la Indiga ad ovest, la \u010c\u00ebrnaja, il Moreju, la Korotaicha, il Bol'\u0161oj Oju, la Kara ad est.\nClima e vegetazione.\nIl clima del circondario autonomo dei Nenec \u00e8 molto rigido, data la posizione geografica, con caratteristiche artiche o subartiche (gruppi D ed E della Classificazione dei climi di K\u00f6ppen.\nLe temperature sono basse per la maggior parte dell'anno: le medie termiche di gennaio, il mese pi\u00f9 freddo, oscillano da -12\u00a0\u00b0C a -22\u00a0\u00b0C, mentre quelle di luglio vanno dai 6\u00a0\u00b0C ai 13\u00a0\u00b0C. Il clima \u00e8 abbastanza umido, se comparato ad altre regioni a clima simile; le precipitazioni annue oscillano da 280 a 420\u00a0mm, con massimi nelle stagioni pi\u00f9 calde.\nIl circondario autonomo dei Nenec si trova per la maggior parte del suo territorio nel bioma della tundra artica, caratterizzato da assenza (o estrema scarsit\u00e0) di vegetazione arborea e prevalenza di cespugli bassi, erbe, muschi. Solo nelle aree meridionali, pi\u00f9 interne, dove la temperatura estiva raggiunge e supera i 10\u00a0\u00b0C, si estendono zone di tundra alberata o taiga (foresta di conifere). Nelle vaste zone di tundra risiedono popolazioni di renne, sia selvatiche che allevate dalla locale popolazione nenec.\nCollegamenti esterni.\n sito ufficiale"}
{"id": "681941", "revid": "767487", "url": "https://it.wikipedia.org/wiki?curid=681941", "title": "Barra sinusoidale", "text": "La barra sinusoidale, anche detta barra seni, \u00e8 uno strumento di misura usato nelle officine meccaniche per misurare angoli. Deve il nome al teorema dei seni noto in trigonometria e usato per risolvere il triangolo formato dai pezzi in gioco e dal lembo superiore della barra stessa.\n\u00c8 costituita da una barra metallica scorrevole su due rulli fissati agli estremi e la cui distanza espressa in centimetri o in pollici \u00e8 nota con precisione ed \u00e8 il parametro principale. Il lato superiore \u00e8 piano e ben levigato, parallelo alla congiungente dei centri dei rulli. \nImpiego.\nA seconda delle dimensioni degli oggetti che formano l'angolo da misurare si usano barre pi\u00f9 o meno lunghe in modo che il triangolo rettangolo formato risulti facilmente risolubile con le terne pitagoriche. Quando nessuna barra disponibile \u00e8 di misura ideale per adattarsi a una terna allora si ricorre al teorema dei seni.\nSi poggia la barra sul piano del primo pezzo, per costruzione il suo lembo superiore risulta parallelo al piano. Si fa ora scorrere la barra in modo che il rullo pi\u00f9 vicino al secondo pezzo, ortogonale al primo, salga su di esso di una quantit\u00e0 determinata. Si forma cos\u00ec un triangolo rettangolo di cui l'ipotenusa \u00e8 il lembo superiore della barra e un cateto \u00e8 la distanza fra la tangente al rullo parallela al piano del primo pezzo e il piano medesimo. Questo cateto si costruisce spesso con i blocchetti di riscontro affinch\u00e9 la sua misura sia ben determinata. A questo punto gli elementi per risolvere il triangolo sono noti e l'angolo che si vuole misurare vale:\nformula_1\nPer misure pi\u00f9 precise si ricorre ai blocchetti di riscontro."}
{"id": "681948", "revid": "604594", "url": "https://it.wikipedia.org/wiki?curid=681948", "title": "Tareq Aziz", "text": "Biografia.\nGli incarichi durante il governo di Saddam Hussein.\nT\u0101req \u02bfAz\u012bz \u00e8 stato ministro degli esteri (1983-1991) e vice-primo ministro (1979-2003) dell'Iraq sotto il governo dittatoriale di Saddam Hussein, di cui \u02bfAz\u012bz \u00e8 stato anche consigliere per molti anni. Pur essendo Sadd\u0101m Hussein sia Presidente sia Primo ministro dell'Iraq, \u02bfAz\u012bz spesso ricopr\u00ec il ruolo di capo del governo \"de facto\". Per ragioni di sicurezza, infatti, raramente Sadd\u0101m Hussein lasciava il territorio iracheno e di conseguenza \u02bfAz\u012bz rappresentava il paese al suo posto nei summit diplomatici.\nDetenzione e processi.\n\u00c8 stato il 25\u00ba e, prima, il 43\u00ba fra i 55 uomini pi\u00f9 ricercati dalla coalizione durante l'invasione dell'Iraq, fino ad arrendersi, il 24 aprile del 2003, bench\u00e9 avesse in precedenza detto che avrebbe preferito morire piuttosto che cadere nelle mani degli invasori. Non \u00e8 certo dove sia stato detenuto, ma secondo PeaceReporter si sarebbe trovato nella prigione di Camp Cropper, vicino a Baghdad. \u00c8 stato accusato di aver preso parte alla decisione di uccidere 42 persone da parte di un blitz della polizia irachena avvenuto nel 1999, questione conosciuta anche con il nome de \"i fatti della preghiera del venerd\u00ec\".\nLa sua odissea giudiziaria ha vissuto fasi altalenanti: il 2 marzo 2009 \u00e8 stato assolto dalle accuse mosse nei suoi confronti e liberato, ma pochi giorni dopo venne ritenuto colpevole di crimini contro l'umanit\u00e0 e condannato a 15 anni di carcere. Il 2 agosto dello stesso anno Aziz \u00e8 stato condannato a sette anni di carcere per aver contribuito a pianificare la deportazione dei curdi dal nord Iraq.\nSottoposto a pi\u00f9 capi d'imputazione in relazione con la repressione delle rivolte sciite del 1991, il 26 ottobre 2010 viene condannato a morte, mediante impiccagione, per il ruolo che egli ha avuto nelle persecuzioni alla comunit\u00e0 sciita; la condanna \u00e8 tuttavia rimasta sospesa a seguito delle proteste dell'Unione europea.\nMorte.\nIl 5 giugno 2015 la TV panaraba Al Jazeera ha riferito che Tareq Aziz \u00e8 morto all'et\u00e0 di 79 anni a causa di un attacco cardiaco, sopravvenuto mentre era in carcere a Nassiriya. Qualche giorno dopo la sua morte, la salma \u00e8 stata dapprima trafugata da un commando armato e poi ritrovata, mentre si trovava al Baghdad International Airport in attesa di esser trasferita in Giordania."}
{"id": "681949", "revid": "762538", "url": "https://it.wikipedia.org/wiki?curid=681949", "title": "Placido Blandamonte", "text": "Biografia.\nFra le realizzazioni documentate: nel 1668 il portale del Duomo di Acireale, dedicato a santa Venera e la cappella del SS. Sacramento nella Cattedrale di Reggio Calabria (opera commissionata il 24 febbraio 1655). La \"Cappella del Santissimo Sacramento\" sorge nella navata di sinistra del Duomo reggino e costituisce il pi\u00f9 significativo monumento barocco della citt\u00e0, per preziosit\u00e0 dei marmi policromi intarsiati a mosaico fiorentino. La cappella venne dichiarata monumento nazionale nel XIX secolo\nViene inoltre ricondotta al Blandamonte la scultura raffigurante l'Angelo Tutelare, nella citt\u00e0 di Reggio Calabria nel 1637."}
{"id": "681952", "revid": "88740", "url": "https://it.wikipedia.org/wiki?curid=681952", "title": "Hauser", "text": ""}
{"id": "681955", "revid": "1318658", "url": "https://it.wikipedia.org/wiki?curid=681955", "title": "Zvartnots", "text": "Zvartnots (in armeno \u0536\u057e\u0561\u0580\u0569\u0576\u0578\u0581, che significa \"angeli del cielo\") \u00e8 una localit\u00e0 nella zona ovest della citt\u00e0 di Vagharshapat (Echmiadzin) in Armenia, nella provincia di Armavir ed \u00e8 riconosciuto dall'UNESCO come Patrimonio dell'umanit\u00e0.\nFra il 643 e il 652 il Katholikos Nerses III, detto \"il costruttore\", fece costruire il monumento pi\u00f9 famoso della citt\u00e0, la maestosa Cattedrale di San Gregorio, nel luogo dove si pensava fosse avvenuto un incontro fra il re Trdat III e San Gregorio Illuminatore. Nel 930 la chiesa venne distrutta da un terremoto e rimase sepolta fino alla sua riscoperta all'inizio del XX secolo. Nel sito si compirono scavi fra il 1900 e il 1907, che portarono alla luce le fondamenta della Cattedrale, i resti del palazzo del katholikos e una cantina.\nL'interno della chiesa, decorato da affreschi, ha una pianta a croce greca a 3 navate, mentre l'esterno era un poligono a 32 facce che, visto in lontananza, doveva apparire circolare. I moderni studiosi accettano la conclusione di Toros Toramanian, che lavor\u00f2 agli scavi all'inizio del XX secolo, sul fatto che l'edificio doveva avere 3 piani.\nAlcune fonti riportano che la Cattedrale di Zvartnots \u00e8 dipinta sul Monte Ararat in uno degli affreschi che decorano Sainte-Chapelle a Parigi. Questo non \u00e8 molto probabile, visto che gli affreschi vennero dipinti oltre 3 secoli dopo che un terremoto distrusse la chiesa.\nNell'anno 2000 la Cattedrale di Zvartnots venne inclusa, insieme alle chiese di Echmiadzin, nell'elenco dei Patrimoni dell'umanit\u00e0 dell'UNESCO.\nUn disegno della Cattedrale venne riportato sulla prima banconota da 100 dram e un suo modello \u00e8 conservato nel museo storico di Yerevan."}
{"id": "681959", "revid": "28941", "url": "https://it.wikipedia.org/wiki?curid=681959", "title": "Barra seni", "text": ""}
{"id": "681961", "revid": "104519", "url": "https://it.wikipedia.org/wiki?curid=681961", "title": "Quadrilatero fortificato", "text": ""}
{"id": "681980", "revid": "289247", "url": "https://it.wikipedia.org/wiki?curid=681980", "title": "Francesco Giuseppe I d'Austria-Ungheria", "text": ""}
{"id": "681996", "revid": "76963", "url": "https://it.wikipedia.org/wiki?curid=681996", "title": "Vanessa Marshall", "text": "Figlia di Joan Van Ark e nipote di Carol Kuykendall, \u00e8 conosciuta principalmente per il suo lavoro di doppiatrice. Tra i giocatori \u00e8 conosciuta per aver doppiato Jan Ors, un personaggio di ', e alcuni personaggi della serie \"Metal Gear\": Olga Gurlukovich ('), EVA (') e Strangelove ('). Interpreta Irwin e la madre di Mandy nella serie a cartoni \"Le tenebrose avventure di Billy e Mandy\" e Nala di \"Kingdom Hearts II\"; collabora nel doppiaggio originale di \"Star Wars Rebels\", interpretando il ruolo della pilota twilek Hera Syndulla.\nVanessa Marshall ha prestato la voce a Zhai nel gioco \" (2004), per il cui ruolo \u00e8 stata candidata a ricevere un premio come Migliore Attrice Vocale Femminile.\nAltri ruoli includono Mercy, la guardia del corpo di Emil Blonsky da \" e Eleanor Brown, la madre adottiva di Elyon Brown nella serie \"W.I.T.C.H.\"; sta lavorando a Garfield 3D, insieme ad un altro attore."}
{"id": "682000", "revid": "767487", "url": "https://it.wikipedia.org/wiki?curid=682000", "title": "Cane di paglia", "text": "Cane di paglia (\"Straw Dogs\") \u00e8 un film del 1971 diretto da Sam Peckinpah, tratto dal romanzo \"The Siege of Trencher's Farm\" di Gordon M. Williams.\nTitolo.\nIl titolo della pellicola \u00e8 tratto dal \"Tao Te Ching\":\nTrama.\nIl matematico americano David Sumner si trasferisce in un cottage d'un remoto villaggio della Cornovaglia insieme alla bella e giovane moglie Amy, originaria del luogo. David ha appena ricevuto una borsa di studio e deve pertanto completare dei complessi studi di matematica applicata alla cosmologia. Amy propone che il suo ex corteggiatore Charlie Venner e i suoi compari vengano ingaggiati dal marito per riparare il tetto di casa. Gli uomini cominciano a fare delle \"avances\" sempre pi\u00f9 insistenti alla donna, che per\u00f2, pur sentendosi attratta dai loro sguardi, li rifiuta. Al contempo, il timido ed educato David diventa vittima delle loro angherie. Il tempo passa e David \u00e8 sempre pi\u00f9 preso dalle ricerche, mentre Amy, annoiata, comincia a lanciare dei \"messaggi\" ai suoi spasimanti, i quali, per dimostrare alla coppia che possono entrare in casa a loro piacimento, uccidono la gatta di Amy e l'appendono nell'armadio della camera da letto.\nLa donna, esasperata dal carattere troppo mite del marito, l'esorta a ribellarsi ma questi, nonostante le promesse, riesce solo a ottenere un incontro col gruppo, venendo invitato a una battuta di caccia, durante la quale viene lasciato in una zona isolata, mentre due di essi si dirigono di nascosto verso la sua casa e ne approfittano per stuprare Amy. Della violenza subita, per\u00f2, la moglie decide di non rivelare nulla. L'unica reazione di David per essere stato ingannato e deriso dai bulli \u00e8 di licenziarli dal lavoro di riparazione del tetto.\nL'intera vicenda prende una drastica svolta durante una serata di celebrazioni in paese, quando Henry Niles, un abitante con disturbi mentali, viene sedotto da una giovane sciocca ragazza del luogo, Janice, e involontariamente la uccide. Spaventato, ne nasconde il corpo nel retro della chiesa e fugge, vagando per le strade di campagna avvolte dalla nebbia notturna. David, a bordo dell'auto, l'investe accidentalmente e lo porta a casa per soccorrerlo. Poco dopo i bulli, insieme al padre di Janice, avendo scoperto che Niles aveva trovato rifugio nel cottage, bussano prepotentemente alla porta con l'intento di farsi giustizia da soli.\nDavid, ben conscio di ci\u00f2 che sarebbero capaci di fare, essendo tutti ubriachi e uno armato di fucile, e forte dei propri principi di giustizia, rifiuta di consegnare loro l'impaurito Henry, ignorando tra l'altro l'opinione della moglie, che vorrebbe invece consegnarlo per avere salva la vita. La risposta di David scatena la loro ferocia, che si materializza in un lungo assedio del cottage, in un crescendo di scatenata violenza che innesca la reazione di David: l'uomo, stanco dei soprusi subiti, vince la propria indole pacifica e difende la propria casa, eliminando a uno a uno tutti gli assalitori in un bagno di sangue.\nRiprese.\nAmbientato in Gran Bretagna, il film \u00e8 stato girato a St. Buryan e Morvah, in Cornovaglia.\nAnalisi e tematiche.\nLa violenza diventa la vera protagonista di tutta la vicenda, man mano che si assiste al mutamento del \"cane di paglia\" in un essere aggressivo e veemente. La tesi del film \u00e8, dunque, che nessuno \u00e8 un \"cane di paglia\" e non esistono al mondo persone che accettano passivamente il proprio destino senza mai reagire alle ingiustizie ed ai piccoli soprusi che subiscono quotidianamente mentre \u00e8 invece insito nella natura umana l'istinto di autodifesa, che pu\u00f2 emergere nel modo pi\u00f9 brutale possibile, spingendoci a chiederci se in realt\u00e0 la societ\u00e0 non sia ancora silenziosamente governata dalle leggi tribali.\nRemake.\nNel 2011 venne realizzato un remake della pellicola ad opera di Rod Lurie\u02d0 tra i principali interpreti figurano James Marsden, Kate Bosworth, Alexander Skarsg\u00e5rd, James Woods, Dominic Purcell e Willa Holland."}
{"id": "682016", "revid": "1872194", "url": "https://it.wikipedia.org/wiki?curid=682016", "title": "Gregorio Romeo", "text": "Biografia.\nGiovane patriota universitario, Gregorio Romeo si distinse nella rivoluzione antiborbonica del 12 gennaio 1848 recandosi prima a Palermo dove ricevette la nomina di Capitano delle truppe rivoluzionarie e successivamente a Catania come Capo di Stato Maggiore.Ad Acireale, che fu una delle prime citt\u00e0 ad insorgere costitu\u00ec un comitato rivoluzionario ed una guardia nazionale acesi.Quando le truppe borboniche comandate dal generale Carlo Filangieri rientrarono in citt\u00e0 il 5 aprile 1849 fu costretto a fuggire in esilio a Malta assieme ad altri patrioti siciliani, dove mor\u00ec esule il 28 aprile 1850 a soli 25 anni."}
{"id": "682019", "revid": "274577", "url": "https://it.wikipedia.org/wiki?curid=682019", "title": "Donald P. Bellisario", "text": "Biografia.\nNasce a Cokeburg in Pennsylvania, da una famiglia di origini italiane da parte paterna (il padre Albert Jethro era abruzzese di Gamberale, da dove emigr\u00f2 il nonno Giuseppe) e serbe da parte materna (la madre Dana Lap\u010devi\u0107). \u00c8 il padre dell'attrice Troian Bellisario ed ha, inoltre, tre figli acquisiti: Michael Bellisario, l'attore Sean Murray e il produttore Chad W. Murray.\nPrest\u00f2 servizio nel corpo dei Marines dal 1955 al 1959, raggiungendo il grado di sergente e ottenendo la medaglia di buona condotta dei Marines (\"Good Conduct Medal\"). Uno dei suoi commilitoni fu Lee Harvey Oswald, l'assassino del presidente statunitense John Fitzgerald Kennedy, circostanza che avrebbe ispirato i primi 2 episodi della V stagione di \"In viaggio nel tempo.\"\nCarriera televisiva.\nLe prime produzioni di Bellisario sono state \"La squadriglia delle pecore nere\" (1976) e la serie originale \"Galactica\" (1978). \nViene ricordato come creatore e produttore di alcune serie televisive di successo degli anni '80-'90 quali \"Magnum, P.I.\", \"I predatori dell'idolo d'oro\", \"Airwolf\", \"In viaggio nel tempo\", \"JAG - Avvocati in divisa\" e \"NCIS - Unit\u00e0 anticrimine\", ma anche di serie meno fortunate come \"Tequila e Bonetti\" e \"First Monday\".\nNel 1988 ha scritto e diretto anche un film intitolato \"L'ombra del peccato\". Dal 2003 produce la serie televisiva \"NCIS - Unit\u00e0 anticrimine\" assieme allo scrittore Don McGill. Come riconoscimento per un episodio di \"JAG\" e alla carriera, nel 2004 Bellisario ha ricevuto una stella nella \"Hollywood Walk of Fame\" di Los Angeles.\nTecniche e tematiche ricorrenti.\nDopo aver lavorato con alcuni dei pi\u00f9 famosi produttori televisivi, come Glen A. Larson e Stephen J. Cannell, Bellisario adott\u00f2 alcune delle loro tecniche di produzione, utilizzando un ristretto gruppo di attori che coinvolge in molte delle sue produzioni.\nDue sono i motivi dominanti nelle sue produzioni: "}
{"id": "682020", "revid": "486946", "url": "https://it.wikipedia.org/wiki?curid=682020", "title": "Abu Jahl", "text": ""}
{"id": "682022", "revid": "767487", "url": "https://it.wikipedia.org/wiki?curid=682022", "title": "Austin Flint (1836-1915)", "text": "Anch'egli, come suo padre, lavor\u00f2 al Bellevue Hospital Medical College, dove ottenne una cattedra al Dipartimento di Fisiologia e Microbiologia dal 1861 al 1897. Nello stato di New York fece anche il chirurgo generale.\nSuo figlio si chiam\u00f2 Austin Flint III (1868-1955), anch'egli professore di medicina e chirurgia presso il Bellevue Hospital Medical College di New York. Fu anche ostetrico.\nAd Austin II sono associati l'arcata di Flint, un arco arterovenoso alla base della piramide renale, e la seconda legge di Flint, o legge di Flint II, riguardante l'ontogenesi e la filogenesi degli organi."}
{"id": "682023", "revid": "729019", "url": "https://it.wikipedia.org/wiki?curid=682023", "title": "Corrado III Trinci", "text": "Biografia.\nNemico dei papi, lott\u00f2 contro la chiesa depredando i monasteri. Contro di lui mosse Francesco Sforza per privarlo della citt\u00e0 di Foligno. Corrado si difese, ma dovette venire a patti; fu riconfermato nel vicariato di Foligno e di Nocera e nominato condottiero di Martino V, e fu inviato alla conquista di Perugia, contro Oddo Fortebraccio. Celatamente continu\u00f2 per\u00f2 a favorire i nemici della chiesa e nel 1428 riprese le armi.\nNel 1434 lott\u00f2 contro Coccorone (l'odierna Montefalco), che gli si era ribellata e riusc\u00ec ad occuparla. Contro di lui mosse ancora Francesco Sforza, inviando il fratello a combatterlo, ma questi fu battuto.\nNel 1435 Corrado dovette sottomettersi al papa, che nel 1438 gli conferm\u00f2 Montefalco. Nello stesso anno favor\u00ec la ribellione di Pirro Tomacelli, signore di Spoleto e la citt\u00e0 fu saccheggiata.\nIncorso nell'ira di papa Eugenio IV a causa di una strage commessa per motivi personali, ebbe contro di s\u00e9 il cardinale Vitelleschi, inviato dal papa a distruggere la famiglia Trinci. Assediato in Foligno si difese, ma la cittadinanza tram\u00f2 contro di lui, a causa della suddetta strage, e nel 1439 apr\u00ec le porte al cardinale. Vistosi perduto, tent\u00f2 di fuggire, ma fatto prigioniero e condotto prima a Spoleto, poi nel castello di Soriano presso Viterbo, ove il 14 giugno 1441 mor\u00ec strangolato insieme ai suoi due figli.\nFu il quarto Corrado della famiglia Trinci. Il primo era stato podest\u00e0 nel 1288, il secondo e il terzo signori di Foligno rispettivamente tra il 1338 e il 1343 e tra il 1377 e il 1386.\nDiscendenza.\nCorrado spos\u00f2 in prime nozze Armellina Casali di Cortona e in seconde nozze Tanza Orsini. Ebbe nove figli:"}
{"id": "682025", "revid": "1318658", "url": "https://it.wikipedia.org/wiki?curid=682025", "title": "Laghi Willandra", "text": "La Regione dei laghi Willandra \u00e8 un sito che fa parte dell'elenco dei Patrimoni dell'umanit\u00e0 dell'UNESCO; esso \u00e8 ampio 2.400 chilometri quadrati e si trova nel Nuovo Galles del Sud sud-occidentale, in Australia.\nQuesta regione \u00e8 importante sia dal punto di vista naturale che culturale e include eccezionali esempi di civilizzazione umana come il pi\u00f9 antico luogo di cremazione del mondo. Nella Regione si sono inoltre trovati fossili di marsupiali giganti risalenti fino al pleistocene. Una piccola parte della Regione ricade all'interno del Parco Nazionale Mungo"}
{"id": "682026", "revid": "339392", "url": "https://it.wikipedia.org/wiki?curid=682026", "title": "De Tomaso Industries Inc.", "text": ""}
{"id": "682027", "revid": "438678", "url": "https://it.wikipedia.org/wiki?curid=682027", "title": "XOXO", "text": "Baci e abbracci \u00e8 un modo di definire la sequenza di lettere X e O, per esempio XOXO, usata nei Paesi anglofoni per esprimere affetto alla fine di lettere scritte, email o SMS.\nLa maggior parte delle fonti attribuisce a \"X\" il significato di \"baci\" e a \"O\" il significato di \"abbracci\". Tuttavia le ragioni non sono ancora note con certezza e non tutti concordano con questa spiegazione, ma si pu\u00f2 dire che l'uso delle lettere potrebbe derivare dalle pronunce di \"kiss\" (\"bacio\") [X] e \"hug\" (\"abbraccio\") [O].\nUn'altra possibile spiegazione potrebbe riguardare la forma delle lettere: la X somiglia a due persone che si danno un bacio, oppure alla forma assunta dalla bocca nell'atto di dare un bacio, mentre la O pu\u00f2 sembrare l'unione delle braccia di due persone che si abbracciano."}
{"id": "682031", "revid": "108189189", "url": "https://it.wikipedia.org/wiki?curid=682031", "title": "Alfa Romeo 1000 Aerfer", "text": "L'Alfa Romeo 1000 Aerfer \u00e8 un modello di filobus realizzato in Italia nei primi anni sessanta.\nCaratteristiche.\nIl filobus Aerfer FI 711.2 F/Pd, costruito a struttura portante su gruppi meccanici ALFA Romeo Mille fu realizzato dalla Casa di Pomigliano d'Arco in 110 esemplari, 84 costruiti per l'ATAN, 26 per TPN, le due maggiori Aziende napoletane di trasporto, tra il 1960 e il 1963. Lunghi 11 m, erano dotati di motore OCREN-S\u00e9cheron L 336 C tetrapolare da 151 HP, Rispetto alle vetture immediatamente precedenti (Alfa Romeo 911 AF Aerfer FI 711) presentavano, e per la prima volta, il servosterzo; di pi\u00f9, erano vetture potenti, silenziose, affidabili.\nNapoli.\nANM (ex ATAN).\nL'ATAN numer\u00f2 i suoi 84 esemplari in due serie diverse, 8301-8306 e 8001-8078; i sei filobus iniziali erano stati acquistati con fondi ECA e quelli restanti furono sovvenzionati con un fondo speciale ministeriale per l'ammodernamento delle linee vesuviane. Vetture di eccezionale longevit\u00e0, furono tutte ricostruite tra il 1976 e il 1980, garantendo la prosecuzione del servizio filoviario nell'area vesuviana addirittura fino al 2000, quando vennero sostituiti dai filobus bimodali AnsaldoBreda F19.\nL'alienazione degli Alfa Mille ATAN si \u00e8 compiuta con la definitiva messa a riposo di tre esemplari residui (8038-8039-8306) a marzo 2001, ma solo una quarta precedentemente accantonata \u00e8 stata preservata, la 8021, completamente restaurata e riverniciata in bi-verde a cura delle maestranze aziendali, viene utilizzata come veicolo storico.\nLa livrea originale delle vetture era in due toni di verde, trasformata negli anni ottanta in grigio-arancio, modificando anche fanali, finestrini ed altri particolari.\nCTP (ex TPN).\nL'allora \"TPN\" aveva acquistato 26 filobus di questo tipo operanti, anche in questo caso, per oltre 40 anni.\nLe vetture TPN, utilizzate sulla linea filoviaria Napoli-Aversa, furono anch'esse ricostruite negli anni settanta-ottanta, ed anch'esse hanno dimostrato un'eccezionale resistenza all'usura. Ed anche degli ALFA mille TPN sono \u201csopravvissuti\u201d due esemplari, destinati dall'Azienda a fini museali.\nLa livrea originale delle vetture era biverde, trasformata negli anni ottanta in arancio ministeriale contornata da una fascia nera che passa a met\u00e0 vettura, modificando anche fanali, finestrini ed altri particolari."}
{"id": "682035", "revid": "729019", "url": "https://it.wikipedia.org/wiki?curid=682035", "title": "Battaglia di Lena", "text": "La battaglia di Lena si svolse il 31 gennaio 1208 presso \"Kungslena\", una parrocchia della municipalit\u00e0 di Tidaholm, nella regione di V\u00e4sterg\u00f6tland in Svezia.\nL'evento bellico vide contrapposti il re Sverker II di Svezia e il principe svedese Erik Knutsson che era stato esiliato in Norvegia dopo aver reclamato il trono. Erik, infatti, era uno dei quattro figli del precedente re svedese Canuto I.\nSverker II, uno svedese cresciuto alla corte del re danese di cui era vassallo, poteva contare su un numeroso esercito (tra i 12\u00a0000 e i 18\u00a0000 soldati, in larga parte danesi) che gli era stato fornito da re Valdemar di Danimarca. Erik si presentava con un esercito pi\u00f9 ridotto costituito da svedesi e ausiliari norvegesi.\nGli svedesi vinsero lo scontro (con l'aiuto di Odino secondo la tradizione), Sverker dovette riparare in Danimarca ed Erik venne incoronato re."}
{"id": "682036", "revid": "287204", "url": "https://it.wikipedia.org/wiki?curid=682036", "title": "Yahuar Huacac", "text": "\u00c8 il settimo sovrano, in assoluto, della dinastia inca iniziata con Manco Capac e il secondo della casata Hanan-Cuzco giunta al potere con Inca Roca.\nSignificato del nome Yahuar Huacac.\nIl suo di nome di nascita era Tito Cusi Huallpa, ma il principe aveva adottato in seguito quello di Yahuar Huacac che, in lingua quechua, significa \"colui che piange sangue\", un vero e proprio nome pi\u00f9 che un epiteto, sulla cui origine esistono versioni contrastanti.\nSecondo alcuni \"historiadores\" sarebbe dovuto ad una malattia agli occhi che avrebbe avuto fin dalla nascita, o che lo avrebbe colpito in tenera et\u00e0, ma questa ipotesi \u00e8 poco credibile conoscendo la predisposizione degli Inca a scegliere il futuro sovrano tra i candidati al regno pi\u00f9 dotati, anche fisicamente.\nTra l'altro, Inca Roca, suo padre, \u00e8 ricordato per aver lasciato un numero rilevante di figli, alcuni dei quali famosi per le virt\u00f9 militari.\nPi\u00f9 aderente alla realt\u00e0 appare la versione che lega questa caratteristica di Yahuar Huacac ad un episodio specifico, estraneo a forme di menomazioni permanenti.\nSecondo questa leggenda, narrata nei minimi particolari da Sarmiento de Gamboa, il principe sarebbe stato rapito e, quando era sul punto di essere ucciso, l'emozione gli avrebbe provocato un pianto copioso le cui lacrime erano appunto gocce di sangue. Il fatto straordinario avrebbe impressionato i suoi nemici che ritenendolo un segno del cielo lo avrebbero restituito ai suoi genitori. \nScarsit\u00e0 di notizie su Yahuar Huacac.\nMentre la sua infanzia, in virt\u00f9 di questa leggenda, \u00e8 ben documentata, sulla sua vita abbiamo pochissimi particolari. L'ignoranza sulle vicende che lo riguardano non \u00e8 dovuta al disinteresse dei \"cronachisti\" spagnoli perch\u00e9 alcuni, come Cabello de Balboa, si sono premurati di chiarire che la mancanza di notizie era dovuta all'assenza di fatti importanti da tramandare.\nL'unica eccezione \u00e8 rappresentata da un breve accenno di Sarmiento de Gamboa su una congiura che avrebbe avuto come obiettivo l'erede designato di Yahuar Huacac e che, di fatto, sarebbe terminata con l'uccisione del giovane inca.\nSembrerebbe che la storia di Yahuar Huacac sia stata ignorata da quella ufficiale, secondo quel procedimento di cancellazione dei fatti ritenuti incomodi che gli Inca adoperavano per mantenere la propria immagine incontaminata.\nIn effetti sopravvivono, nella storia di questo sovrano, soltanto le notizie relative alla sua fanciullezza e alla sua morte, le prime legate a quelle sulla vita di Inca Roca, suo padre e le ultime connesse con le vicende del suo successore.\nIn pratica sono stati tramandati soltanto i fatti che non potevano essere ignorati senza recare pregiudizio all'Inca precedente e a quello successivo.\nAnche gli spagnoli si avvidero di questa anomalia e cercarono di dare una spiegazione del fenomeno. Il padre Bernabe Cobo lo attribuisce alla scarsa stima che il sovrano aveva tra i suoi sudditi che lo ritenevano poco coraggioso, una ben grave accusa per un sovrano inca.\nLeggende sulla morte di Yahuar Huacac.\nAnche la morte di Yahuar Huacac sarebbe destinata a rimanere nel mistero se non fosse per l'opera di Cieza de Le\u00f3n. Lo scrittore soldato, che tante volte ha dimostrato la sua capacit\u00e0 di salvare dall'oblio fatti e vicende rimasti sconosciuti agli altri autori, ci ha tramandato una viva descrizione degli ultimi giorni di questo sovrano.\nIl suo racconto ricostruisce la serie di guerre che Yahuar Huacac avrebbe intrapreso coinvolgendo i suoi sudditi in una violenta espansione a scapito dei suoi vicini.\nLa sua azione avrebbe particolarmente allarmato i suoi alleati che temevano di essere fagocitati dal bellicoso popolo del Cuzco.\nTra questi, le genti del Condesuyo decisero di agire prima che fosse troppo tardi. Convocati nella capitale, in vista di un'ennesima campagna, infiltrarono un traditore nella guardia imperiale. Costui, giunto a tiro del sovrano, lo assal\u00ec improvvisamente assestandogli sul capo un colpo di mazza. Mortalmente ferito, l'Inca cerc\u00f2 di rifugiarsi nel tempio di \"Indicancha\", ma inseguito dai suoi nemici, fu finito malgrado l'estremo tentativo di difesa dei sacerdoti presenti. \nL'orrore percorse il Cusco mentre i soldati nemici si preparavano al saccheggio. \nLa costernazione si tramut\u00f2 presto in ira e le strade della citt\u00e0 divennero teatro di una mischia furibonda. Gli Inca, colti di sorpresa, si trovarono in serie difficolt\u00e0, ma una grandinata, particolarmente violenta, frastorn\u00f2 gli assalitori che dovettero abbandonare le loro speranze di conquista.\nL'insperato esito del frangente non valse per\u00f2 a far dimenticare agli Inca il pericolo corso che addebitarono all'insipienza del loro sovrano. Yahuar Huacac venne sepolto senza alcuna cerimonia solenne e nessuna statua venne eretta in suo onore contrariamente alla tradizione.\nQuesto evento adombra, forse, un tentativo della casata \"Hurin-Cuzco\" di riguadagnare gli onori perduti e potrebbe spiegare le manovre che si attueranno nella successiva lotta di successione, ma, in mancanza di seri elementi, dobbiamo riconoscere che queste sono solo delle ipotesi.\nFamiglia di Yahuar Huacac.\nIl nome della panaca di Yahuar Huapac \u00e8 incondizionatamente quello di Aucaylli panaca \"Auca ayllu panaca\". Malgrado l'ostracismo deputato al sovrano fondatore i suoi discendenti erano ben presenti all'arrivo degli Spagnoli e, molti di loro, si presentarono a testimoniare sulla storia degli Inca in occasione della stesura delle \"Informaciones\" rese a Francisco de Toledo.\nCome spesso si riscontra dall'esame delle cronache dell'epoca il nome della moglie e quello dei figli di questo sovrano sono variamente riportati dagli autori spagnoli.\nIl corpo di Yahuar Huacac non venne mai scoperto e questo avvalora la tesi di un voluto oblio nei suoi confronti."}
{"id": "682037", "revid": "287204", "url": "https://it.wikipedia.org/wiki?curid=682037", "title": "Monte Beuvray", "text": "Il monte Beuvray si trova nel massiccio del Morvan, in Borgogna-Franca Contea (Francia) ed \u00e8 un rilievo boscoso alto 821 metri. \nGeografia.\nIl monte Beuvray si trova nei comuni di Saint-L\u00e9ger-sous-Beuvray (Saona e Loira), Glux-en-Glenne e Larochemillay (Ni\u00e8vre). \u00c8 costituito di rocce vulcaniche. \nStoria.\nLa montagna ospita il Museo della civilt\u00e0 celtica e secondo alcuni studiosi avrebbe ospitato l'antico \"oppidum\" gallico di Bibracte, capitale economica, religiosa e politica degli Edui, potente popolo celtico alleato di Roma. \nLa fortuna di Bibracte derivava dalla sua posizione elevata, che la rendeva un simbolo di potere, e collocata al centro di vie di comunicazione trans-europee e di risorse minerarie. \nNel 58 a.C., nei pressi del monte, Cesare ingaggi\u00f2 la battaglia di Bibracte, contro gli Elvezi, preludio alla sua conquista della Gallia. \nSempre qui, Nel 52 a.C., Vercingetorige fu proclamato capo della coalizione anti-romana \nA Bibracte, dopo la conquista di Alesia, Cesare pass\u00f2 l'inverno scrivendo il \"De bello Gallico\"."}
{"id": "682038", "revid": "78273", "url": "https://it.wikipedia.org/wiki?curid=682038", "title": "Economia ad idrogeno", "text": ""}
{"id": "682039", "revid": "1305772", "url": "https://it.wikipedia.org/wiki?curid=682039", "title": "Maschiacce armate pesantemente", "text": "Maschiacce armate pesantemente (\"Macho Women with Guns\") \u00e8 un gioco di ruolo scritto da Greg Porter nel 1986 e pubblicato dalla Blacksburg Tactical Research Center. In Italia \u00e8 stato pubblicato dalla Nexus in collaborazione con la Granata Press. Nel 2003 la Mongoose Publishing ha pubblicato una nuova edizione del gioco basata sul \"d20 System\". Nominalmente l'ambientazione \u00e8 un futuro prossimo post-apocalittico, in realt\u00e0 prende in giro i clich\u00e9 dei film d'azione e dei giochi di ruolo.\nAmbientazione.\nNella prima e seconda edizione del gioco, \"Macho Women with Guns\" \u00e8 ambientato in un mondo del vicino futuro in cui la societ\u00e0 \u00e8 collassata a causa degli errori dell'amministrazione Reagan. Approfittando del caos sulla terra Satana ha inviato le sue fedeli \"Pupe con le ali di pipistrello dall'inferno\" (\"Batwinged Bimbos From Hell\"), a ricostruire la societ\u00e0 in una forma di suo gradimento. Il Vaticano ha risposto alla mossa di Satana inviando il suo gruppo di \u00e9lite di monache guerriere, le \"Monache rinnegate sulla moto\" (in originale \"The Sisters of Our Lady of Harley-Davidson\", \"L'ordine di nostra signora della Harley-Davidson\") a ricostruire la civilizzazione eliminando le minacce post-apocalisse e i maschi sciovinisti.\nLe spaccature spaziotemporali causate dal conflitto hanno aperto portali verso una serie di universi paralleli, ciascuno dei quali tipico di un differente genere del fantasy o della fantascienza. Questi universi, insieme alla Terra, costituiscono l'ambientazione detta \"Machoverse\".\nNell'edizione \"d20 System\", le cause del disastro sono state aggiornate a una generica guerra mondiale (scatenata dagli Stati Uniti che accusano i paesi del terzo mondo di produrre intenzionalmente cibi ricchi di colestorlo da esportare verso gli Stati Uniti), una piaga che ha ucciso la maggior parte dei maschi e un aumento dell'effetto serra.\nI personaggi in \"Maschiacce armate pesantemente\" sono donne di proporzioni statuesche, con la tendenza a vestire in modo provocante, e a ingaggiare in combattimento minacce extraterrestri, come i \"Cuccioli di Tindalos\", rappresentazioni satiriche di maschi sciovinisti, come i \"Goliardi Ubriachi\" e occasionalmente a combattersi a vicenda. Avversari non femminili sono definiti \"Bestiacce\" (\"Critters\").\nSistema di gioco.\nIl sistema di gioco originale utilizza una meccanica di generazione del personaggio a punti. Ogni personaggio inizia con 70 punti (75 punti nella seconda edizione) che pu\u00f2 utilizzare per comprare attributi e abilit\u00e0. I cinque attributi (Forza, Destrezza, Look, Macho e Salute) sono valutati su una scala aperta con un valore minimo di otto. Le abilit\u00e0 indicano il bonus che forniscono alla risoluzione dei prove abilit\u00e0, cio\u00e8 \"+1\", \"+2\", etc.\nLe azioni vengono risolte tirando 3 dadi a sei facce, la probabilit\u00e0 base che un personaggio riesca in un'azione \u00e8 data dal punteggio dell'attributo pertinente a quell'azione (solitamente Forza o Destrezza) corretto in base modificatori dipendenti dalla situazione (incluse le abilit\u00e0) determinati dal master. Se la somma dei tre dadi da sei \u00e8 minore o uguale alla probabilit\u00e0 corretta il personaggio riesce nell'azione. Occasionalmente possono essere utilizzati anche dadi a quattro e tre facce.\nUna meccanica particolare di \"Maschiacce armate pesantemente\" \u00e8 l'\"Attacco Macho\" che permette a un personaggio di intimidire i suoi nemici usando il suo carisma e riuscendo in un tiro contro il valore di Macho dell'avversario. Se l'attacco riesce l'avversario \u00e8 stordito dal personaggio e incapace di agire.\nStoria editoriale.\nIl regolamento originale, \"Macho Women with Guns\", venne progettato nel 1988 da Greg Porter, proprietario del Blacksburg Tactical Research Center, che rimugin\u00f2 su come sfruttare i tipici giocatori di ruolo: \u00abIl target del 90% dei giochi era un apparentemente disperato teenager pieno di ormoni, senza soldi per comprare sia i giochi di ruolo che \"Playboy\"\u00bb. Il gioco venne prodotto in meno di due settimane: \u00abEro privo di autoradio, cos\u00ec per circa una settimana sfruttai il silenzio per rimuginare sul concetto mentre guidavo per andare al lavoro. Alla fine della settimana mi misi al computer e scrissi l'originale \"Macho Women with Gun\" in una seduta di circa due ore. Lo provai in gioco \"una volta\" e cambiai \"una\" regola. \u00c8 ancora un sistema di gioco migliore di altri che ho visto...\u00bb.\nPorter prepar\u00f2 un libretto di dodici pagine con l'aggiunta di illustrazioni di Darrel Midgette, uno studente d'arte e ne stamp\u00f2 250 copie che port\u00f2 alla Gen Con 1988 (una delle principali convention di giochi di ruolo e wargame) e ne vendette circa 120 copie, piazzando le rimanenti ai distributori.\nL'anno successivo la Blacksburg Tactical Research Center pubblic\u00f2 due nuovi supplementi, \"Batwinged Bimbos From Hell\" (ISBN 0-943891-08-6), che introduceva nuovi dettagli sul Machoverse, cos\u00ec come le regole per il combattimento aereo. Il secondo supplemento \"Renegade Nuns on Wheels\" (ISBN 0-943891-07-8), presentava ulteriori informazioni sull'ambientazione e le regole per i veicoli terrestri.\nSempre nel 1989 venne pubblicato un manuale delle regole originarie lievemente rivisto (ISBN 0-943891-06-X), che includeva riferimenti ai due supplementi. Sebbene le note di copertina lo identifichino come \"Second Edition, May 1989\", non introduceva nessuna modifica sostanziale alle regole (quasi nessuno lo riconobbe come un'edizione differente). Nel 1990 Porter pubblic\u00f2 una collezione di avventure \"The Final Chapter (Part One)\" (ISBN 0-943891-12-4).\nNel 1994 la Blacksburg Tactical Research Center pubblic\u00f2 un manuale di 70 pagine intitolato \"Macho Women with Guns (2nd Edition)\" (ISBN 0-943891-27-2), che combinava il materiale dei quattro manuali precedenti e lo espandeva. Venne supportato da un'unica collezione di avventure, pubblicata nel 1995, \"More Excuses to Kill Things\" (ISBN 0-943891-31-0): raccoglie contributi di Brian Barrow, Tracy Barrow e Marcello Missiroli. La Blacksburg Tactical Research Center non ha pubblicato ulteriori nuovi materiali per \"Macho Women with Gun\", ma otto altre compagnie hanno prodotto materiali sotto licenza dalla BTRC.\nI primi prodotti su licenza furono traduzioni per i mercati esteri, alcune delle quali aggiunsero nuovi materiali. Nel 1992 Granata Press pubblic\u00f2 l'edizione italiana \"Maschiacce armate pesantemente \"a puntate sulla rivista\" Kaos\"; nel 1995 la \"Nexus Editrice\", fondata nel frattempo, ne fece un volume. Nel 1994 la compagnia brasiliana Devir Livraria Limitada pubblic\u00f2 un'edizione in portoghese intitolata \"Mulheres Machonas Armadas at\u00e9 os Dentes\". L'editore tedesco Spielzeit pubblic\u00f2 una traduzione di 84 pagine con il titolo \"Macho Weiber Mit Dicken Kanonen\".\nNell'agosto 1998 la Archangel Entertainment pubblic\u00f2 un gioco di carte \"Fun Guys from Yuggoth: The Macho Women Card Game\" (un gioco di parole sul poema di Howard Phillips Lovecraft \"Fungi from Yuggoth\") e il suo supplemento \"A Fistful of Cardboard: Fun Guys from Yuggoth Expansion\".\nDue compagnie produssero miniature per \"Macho Women with Guns\". La Simtac LLC pubblic\u00f2 una linea di miniature in metallo e nel 2001 la Cumberland Games inizi\u00f2 a distribuire una font TrueType che permetteva ai giocatori di stampare una fornitura illimitata di miniature di carta da utilizzare in \"Macho Women with Guns\"\nNel 2002 la compagnia di giochi francese Le Septi\u00e8me Cercle pubblic\u00f2 un'edizione francese di 112 pagine, che manteneva il titolo inglese.\nNell'agosto 2003 la Mongoose Publishing ha pubblicato una versione \"d20 System \"di \"Macho Women with Guns\" (ISBN 1-904577-33-4), scritta da James Desborough e Nathan Webb. Finora (2006) sono disponibili tre supplementi distribuiti solo in forma stampata. \"Macho Women with Guns - Diet Edition\", \"Adolf Hitler - Porn Star\", e \"The Sex Presidents\".\nEdizioni italiane.\nIn Italia i primi tre supplementi originali vennero pubblicati rispettivamente sui numeri 7, 8 e 9 della rivista di giochi \"Kaos\", con i titoli di \"Maschiacce armate pesantemente\", \"SuoCeR - Suore Centaure Rinnegate\" e \"PAPI - Pupe con Ali di Pipistrello dall'Inferno\". Le immagini per l'edizione italiana vennero tutte realizzate da Giuseppe Palumbo e Romeo Gallo. Nel 1995 vennero raccolti e pubblicati tutti e tre i supplementi nel manuale \"Maschiacce pesantemente armate\", con l'aggiunta di \"I.N.P.S. - I Nonnetti Pazzi Stampellati\" (i giocatori interpretano gl ospiti di un ospizio per anziani che cercano di fuggire all'esterno) di Marcello Missiroli. La copertina e il breve fumetto iniziale di due pagine sono di nuovo opera di Giuseppe Palumbo. La traduzione \u00e8 realizzata da Roberto di Meglio, Simone Peruzzi, Beniamino Sidoti e Marcello Missiroli. Nel 1996 la Qualitygame pubblic\u00f2 nella collana I giochi del 2000 un'edizione ridotta in formato tascabile, sottotitolata \"Pochettravel Edition\" corrispondente al primo manuale (\"Macho Women with Guns\"), a cura di Andrea Angiolino."}
{"id": "682040", "revid": "682087", "url": "https://it.wikipedia.org/wiki?curid=682040", "title": "Arcata di Flint", "text": "L'arcata di Flint \u00e8 un arco arterovenoso situato alla base della piramide del Malpighi nel rene. Il nome deriva dal suo scopritore, Austin Flint.\nAll'esame di una sezione frontale del rene si distinguono due zone: la midollare, cio\u00e8 pi\u00f9 profonda, formata da varie piramidi con apice nel calice renale e base verso la parte pi\u00f9 superficiale, la corticale. Questa formazione \u00e8 detta piramide del Malpighi. Dalla sostanza corticale partono dei tralci fibrosi che penetrano nelle piramidi del Malpighi, le colonne del Bertin. Vasi e nervi sono disposti lungo questi assi maggiori e alla base \u00e8 situata l'arcata di Flint."}
{"id": "682042", "revid": "121184803", "url": "https://it.wikipedia.org/wiki?curid=682042", "title": "Equazione di van 't Hoff (termochimica)", "text": "L'equazione di van 't Hoff, nota anche come isobara di van 't Hoff (e impropriamente come isocora di van 't Hoff), \u00e8 la relazione matematica che esprime linearmente (se la variazione d'entalpia di reazione \u00e8 considerata indipendente dalla temperatura) la variazione della costante di equilibrio di una reazione chimica in funzione del variare della temperatura.\nCalcolando la derivata parziale rispetto alla temperatura a volume costante del rapporto tra energia libera di Gibbs e temperatura stessa si ricava:\nSapendo che il termine G+TS \u00e8 uguale all'entalpia H, si ottiene l'equazione di Gibbs-Helmholtz in forma differenziale che risulta:\nApplicando lo stesso ragionamento alla variazione di energia libera di Gibbs a seguito di una reazione chimica, definita come:\nSi arriva con lo stesso ragionamento alla relazione:\napplicando la relazione al caso particolare dell'energia libera di Gibbs standard per la reazione \u0394G\u03b8, si ottiene infine:\n\u0394G\u03a6 \u00e8 per\u00f2 funzione della costante di equilibrio:\nquindi si pu\u00f2 scrivere l'isobara di van 't Hoff in forma differenziale:\nTale equazione viene utilizzata in condizioni di p costante, tuttavia questa equazione \u00e8 impropriamente anche nota come \"isocora\" di van 't Hoff, a causa di una precedente definizione a volume costante.\nL'utilit\u00e0 di questa relazione \u00e8 che correla la variazione della costante di reazione a pressione costante (il caso pi\u00f9 interessante, visto che gli esperimenti in laboratorio normalmente avvengono a pressione atmosferica) a due parametri costanti e una variabile facilmente misurabile, la temperatura.\nL'equazione di Van t'Hoff consente di studiare come varia la costante di equilibrio di una reazione al variare della temperatura, in particolare risulta dall'applicazione della formula:\nformula_8\nche i processi endotermici, ossia con una deltaH maggiore di zero, sono favoriti da un aumento di temperatura che ha come conseguenza K2&gt;K1. Mentre i processi esotermici, che hanno una deltaH minore di zero, sono favoriti da una diminuzione di temperatura che comporta K2&lt;K1."}
{"id": "682043", "revid": "2128848", "url": "https://it.wikipedia.org/wiki?curid=682043", "title": "Luciano Benetton", "text": "Biografia.\nNato nel 1935 a Treviso, Luciano Benetton ha dato inizio nel 1965, insieme ai fratelli Giuliana, Gilberto e Carlo, all'attivit\u00e0 di Benetton Group, societ\u00e0 oggi presente nei principali mercati del mondo con oltre 6.000 punti vendita. Siede nel consiglio di amministrazione di Edizione srl, la holding finanziaria di famiglia.\n\u00c8 stato Senatore della Repubblica nella XI Legislatura, dal 1992 al 1994, eletto nelle file del Partito Repubblicano Italiano.\n\u00c8 padre di cinque figli: Mauro (15 giugno 1962), Alessandro (2 marzo 1964), Rossella (23 giugno 1965) e Rocco (29 settembre 1969), nati dal suo matrimonio con Maria Teresa Maestri, e Brando, nato dalla sua relazione con l'imprenditrice Marina Salamon.\nNel maggio 2013, a dieci anni esatti dall\u2019annuncio di Luciano Benetton (\u00abPasso indietro della famiglia, pi\u00f9 potere ai manager\u00bb), si completa il passaggio e nel consiglio di amministrazione i quattro fratelli Benetton lasciano il posto ai rispettivi figli. A Luciano subentra Alessandro, gi\u00e0 da alcuni anni presente nel consiglio d'amministrazione e dall'aprile 2012 presidente di Benetton Group. Nel maggio 2014, Alessandro Benetton lascia la presidenza della societ\u00e0 e a novembre 2016 esce anche dal consiglio di amministrazione per divergenze strategiche con la famiglia. Alla presidenza viene nominato Francesco Gori mentre nel maggio 2017 a Tommaso Brus\u00f2 viene conferito l'incarico di direttore operativo. \nNel febbraio 2018, dopo le difficolt\u00e0 finanziarie incontrate dal gruppo con una perdita record nel 2017 di 180 milioni, Luciano Benetton rientra nel cda dell'azienda a 83 anni ed \u00e8 nominato presidente esecutivo, occupandosi in particolare dell'attivit\u00e0 commerciale, dei negozi e, insieme a Oliviero Toscani, della comunicazione. Jean-Charles de Castelbajac \u00e8 nominato direttore creativo delle collezioni uomo e donna.\nIl 14 agosto 2018 avviene il crollo del viadotto Polcevera a Genova (noto anche come Ponte Morandi) che provoca 43 morti e 566 sfollati. Scoppia la polemica sulle concessioni date a suo tempo alla societ\u00e0 Autostrade per l'Italia, controllate dai Benetton attraverso Atlantia; all'interno del governo Conte si alzano voci ne ne chiedono la revoca. L'aspra polemica si protrae nel tempo e porta nel settembre 2019 alle dimissioni di Giovanni Castellucci dai ruoli di amministratore delegato e direttore generale di Atlantia con una buonuscita di 13 milioni.\nNel novembre 2019 Luciano Benetton, invia una lettera ai maggiori quotidiani italiani in cui parla di \"campagna d'odio\" che si \u00e8 scatenata sulla sua famiglia, definisce i Benetton \"parte lesa\" rispetto alle vicende di Genova perch\u00e9 \"nessun componente della famiglia Benetton ha mai gestito Autostrade\". E ancora: \"Non cerco giustificazioni, da quanto sembra l'organizzazione di Autostrade si \u00e8 dimostrata non all'altezza, non \u00e8 stato mantenuto il controllo necessario a tenere i settori di un sistema cos\u00ec complesso. Una struttura \u00e8 fatta di uomini e qualche mela marcia pu\u00f2 celarsi dappertutto\". Una lettera che ha suscitato anche polemiche.\nAttivit\u00e0 nello sport.\nEntrato come sponsor di Michele Alboreto nel 1981 e successivamente delle scuderie Tyrrell (1983) e Alfa Romeo (1984 e 1985), nel 1985 il Gruppo Benetton, sotto la guida di Luciano, entr\u00f2 nella Formula 1 tramite l'acquisizione delle scuderie Toleman e Spirit, fondando la \"Benetton Formula\". La direzione del team venne affidata a Flavio Briatore. Negli anni '80 e '90 la Benetton fu protagonista nel mondo delle corse, conquistando due mondiali piloti (nel 1994 e 1995) e un mondiale costruttori e, soprattutto, lanci\u00f2 la carriera del pilota tedesco Michael Schumacher, campione indiscusso degli anni '90 e 2000. In totale la scuderia di Luciano Benetton vinse 27 Gran Premi su 260 gare. Fra i piloti che gareggiarono con tale scuderie, oltre al citato Schumacher, troviamo: Giancarlo Fisichella, Nelson Piquet, Jean Alesi, Gerhard Berger. A causa degli scarsi successi e dei costi sempre maggiori di partecipazione nel mondiale, la scuderia venne ceduta, nel 2000, alla Renault F1, pur rimanendo la denominazione del team Benetton fino alla fine della stagione 2001.\nParallelamente all'attivit\u00e0 nell'automobilismo, Luciano Benetton affianc\u00f2 il rugby. Gi\u00e0 nel 1979 il Gruppo Benetton divenne sponsor del Rugby Treviso per poi decidere di acquisirlo trasformandolo nella Benetton Rugby Treviso.\nMecenatismo.\nLa \"Fondazione Benetton Studi Ricerche\" ha sviluppato la collezione \"Imago Mundi\", progetto culturale non profit che guarda ai nuovi orizzonti d'arte mondiali per realizzare una propria e particolare catalogazione delle varie poetiche, dei linguaggi e delle opere.\n&lt;br&gt;Commissionando le opere ad artisti affermati o esordienti di differenti paesi, ne \u00e8 risultata una vastissima raccolta di Arte contemporanea di migliaia di opere legate dall\u2019unico vincolo dell'omogeneit\u00e0 di formato (10\u00d712 cm).\n&lt;br&gt;La collezione dei dipinti, la cui struttura espositiva \u00e8 stata progettata dall\u2019architetto Tobia Scarpa, ha partecipato a rassegne ed esposizioni in collaborazione con istituti privati e pubblici in tutto il mondo.\nRiconoscimenti.\nMaster in Business Administration Honoris Causa\nInstituto de Empresa - Madrid\nLaurea Honoris Causa in Legge\nBoston University\nLaurea Honoris Causa in Economia aziendale\nUniversit\u00e0 Ca' Foscari di Venezia\nGEI (Gruppo Esponenti Italiani) Award\nNew York\nPremio Tiepolo\nFiat Iberica\u00a0\u2013 Madrid\nLaurea Honoris Causa in Comunicazione\nUniversidad de las Comunicaciones del Cile (UNIACC)\nControversie.\nNel 1993 la Procura di Milano trasmise al Senato la richiesta di autorizzazione a procedere nei confronti di Benetton, accusato di aver favorito con manovre finanziarie illecite il fallimento dell'azienda di abbigliamento Fiorucci S.p.A., a cui era legato come membro del consiglio di amministrazione.\nIn Argentina \u00e8 uno dei pi\u00f9 importanti proprietari terrieri; come documentato dalla televisione France 5 in un servizio del 2010 alleva con sfruttamento intensivo migliaia di pecore con criteri che possono essere ritenuti poco ecosostenibili. \u00c8 inoltre coinvolto in un contenzioso aperto con le popolazioni indigene locali, i Mapuche, sulle modalit\u00e0 di appropriazione di estesi terreni in Patagonia, come documentato dalla trasmissione televisiva \"Report\" in un servizio andato in onda il 7 giugno 2009."}
{"id": "682048", "revid": "46291", "url": "https://it.wikipedia.org/wiki?curid=682048", "title": "Dianthus rupicola", "text": "Il garofano delle rupi \"(Dianthus rupicola\" Biv.) \u00e8 una pianta appartenente alla famiglia delle Caryophyllaceae.\nMorfologia.\n\u00c8 una pianta perenne camefita suffruticosa, alta fino a 40\u00a0cm.\nIl fusto, legnoso alla base, ha foglie verde-glauco, raccolte a rosetta alla base e ad inserzione distanziata sul fusto.\nI fiori, di colore rosa intenso, hanno un calice quasi cilindrico, ricoperto alla base da squame verdi.\nFiorisce da maggio a settembre.\nDistribuzione e habitat.\n\"D. r. rupicola\" \u00e8 diffuso in Sicilia e isole viciniori (Eolie, Egadi, Lampedusa, Alcara Li Fusi) ed in alcune zone dell'Italia Meridionale (Capo Palinuro, Maratea, Praia a Mare (Isola di Dino), Otranto, Torre S. Emiliano, Palmi, Scilla e Catanzaro).\n\"D. r. bocchoriana\" \u00e8 un endemismo dell'isola di Maiorca.\n\"D. r. hermaeensis\" \u00e8 endemico della Tunisia.\nPopola le rupi costiere mediterranee.\nConservazione.\n\"D. rupicola\" figura tra le specie di importanza comunitaria incluse nell'Allegato II della \"Direttiva Habitat\" (Dir. n. 92/43/CEE) relativa alla \"Conservazione degli habitat naturali e seminaturali e della flora e della fauna selvatiche\u201d, adottata dal Consiglio delle Comunit\u00e0 Europee il 21 maggio 1992."}
{"id": "682051", "revid": "53251", "url": "https://it.wikipedia.org/wiki?curid=682051", "title": "Black block", "text": ""}
{"id": "682054", "revid": "767487", "url": "https://it.wikipedia.org/wiki?curid=682054", "title": "Al Jarreau", "text": "Al Jarreau \u00e8 l'unico cantante ad aver vinto \"Grammy Award\" in tre diverse categorie: jazz, pop, e R&amp;B.\nCantante moderno, capace di esplorare con la voce tutte le timbriche su ritmi swing, pop, jazz e R&amp;B, era un baritono naturale ed \u00e8 noto per la sua capacit\u00e0 di evoluzione timbrica e per il modo di saltare fra le ottave. \u00c8 stato accostato a Bobby McFerrin per i suoni vocali percussivi, che aggiunge a linee bop alla Hendricks.\nBiografia.\nFiglio di un pastore della Chiesa Avventista del Settimo Giorno, che era un buon cantante, e con la madre che suonava il pianoforte in chiesa, ebbe le prime esperienze canore in un coro ecclesiastico di Milwaukee (Wisconsin), iniziando secondo alcune fonti con i fratelli all'et\u00e0 di quattro anni.\nDurante gli anni del \"college\" cant\u00f2 in un coro dilettantistico chiamato \"The Indigos\" e si laure\u00f2 nel 1962.\nLe prime vere esperienze professionali sono legate ad un trio capitanato da George Duke; da allora Jarreau decise di intraprendere la carriera di cantante professionista.\nAnni '60.\nNel 1962 si laurea in psicologia all'Universit\u00e0 dell'Iowa, successivamente consegue un \"master\" in riabilitazione vocale e (dopo il servizio militare) si trasferisce a San Francisco nel 1964 come consulente per l'integrazione dei disabili presso la \"California Division of Rehabilitation\". Qui si esibisce allo \"Half Moon Club\" con un trio insieme a George Duke.\nNel 1965 a Los Angeles si esibisce in piccoli jazz club e nello stesso periodo registra il suo primo album \u201c1965\u201d, per la Bainbridge. Nessuno per\u00f2 lo nota e dovranno passare dieci anni perch\u00e9 venga inciso un secondo album.\nNel 1968 si trasferisce a Los Angeles e si associa musicalmente con il chitarrista Julio Martinez, diventando l'attrazione dei night club di Sausalito; con Martinez, in particolare, si esibisce allo \"The Improv\", un locale in cui fa da intermezzo fra gli \"sketch\" di comici come John Belushi, Bette Midler, Robert Klein e David Brenner.\nAnni '70.\nNel 1975 durante una esibizione al \"Bla Bla Caf\u00e8\" (ma altre fonti dicono il \"Troubadour\") di Los Angeles, viene notato dal produttore Ian Samwell, allora \"talent scout\" della Warner Bros. Records, e pubblica l'album \"We Got By\" che in breve tempo riceve positiva accoglienza dalla critica e fa conoscere Jarreau al pubblico tedesco. Riceve in Germania un Echo Award, l'equivalente di un \"Grammy\", come miglior solista internazionale esordiente; poco tempo dopo avrebbe ricevuto un successivo Grammy tedesco per l'album \"Glow\", uscito nel 1976.\n\"We Got By\" in realt\u00e0 era il suo secondo album, perch\u00e9 una decina di anni prima aveva inciso un album che l'etichetta Bainbridge aveva intitolato \"1965\"; l'album fu pubblicato nel 1982, malgrado Jarreau avesse vanamente intentato una causa per impedirne l'uscita.\nSulla scia del successo tedesco pubblica il terzo album, \"Look to the Rainbow\", un doppio \"live\" per promuovere il quale intraprende una \"tourn\u00e9e\" internazionale e grazie al quale vince il primo Grammy statunitense come miglior cantante jazz. Nel 1977 incide \"Take Five\", il successo di Dave Brubeck, con testo dello stesso pianista, e lo include nel progetto \"Look to the Rainbow\".\nNel 1978 il successo continua con l'uscita dell'album \"All Fly Home\", per il quale riceve il secondo Grammy tedesco come miglior cantante jazz.\nAnni '80.\nLavorando con il produttore Jay Graydon, completa l'album \"This Time\" (1980), con cui si apre a pop e al R&amp;B.\nNel 1981 pubblica l'album \"Breakin' Away\", che contiene il brano \"We're in This Love Together\" e che lo porter\u00e0 a vincere il Grammy come miglior cantante pop e quello come miglior cantante jazz. Riceve un altro Grammy, per questo disco, grazie al brano \"Blue Rondo \u00e0 la Turk\", rivisitazione del successo di Dave Brubeck.\nNel 1983 arriva l'album \"Jarreau\", le cui vendite gli procurano il disco d'oro in soli due mesi. Nel 1984 esce ancora un album di grande successo, \"High Crime\", l'ultimo prodotto da Graydon, seguito nel 1985 dal live \"Live in London\" registrato alla Wembley Arena e \"L Is for Lover\" prodotto da Nile Rodgers (chitarrista degli Chic), che lo avvicina a sonorit\u00e0 della disco music.\nNel 1985 partecipa ad USA for Africa, un supergruppo di 45 celebrit\u00e0 della musica pop tra cui Michael Jackson, Lionel Richie, Stevie Wonder e Bruce Springsteen, cantando \"We Are the World\" prodotta da Quincy Jones e incisa a scopo benefico.\nNel 1986 Al Jarreau diventa fonte di ispirazione per un brano, \"I love what we make together\", di Zane Giles: Giles aveva ripreso alcuni dei manierismi di Jarreau, specialmente delle linee di scat, e il brano fu adottato da Miles Davis, che ne fece una versione strumentale, re-intitolata pi\u00f9 o meno informalmente \"Al Jarreau Tune\", interpretata solo per due mesi, fra il maggio e il giugno del 1986. Il brano, nella versione di Davis, \u00e8 incluso in Miles Ahead.\nIncide nel 1987 la sigla di testa della trasmissione televisiva \"Moonlighting\", che ottiene una \"nomination\" ai Grammy; sulla musica di Lee Holdridge Jarreau ne aveva scritto i testi.\n\"Heart's Horizon\" esce nel 1988 e comprende il brano \"So, so good\"; il disco, prodotto da Jay Graydon, George Duke e Philippe Saisse, riceve una \"nomination\" come miglior album R&amp;B.\nAnni '90.\nDopo quasi due anni di \"tourn\u00e9e\", Jarreau torna in studio e nel 1992 esce il disco \"Heaven and Earth\", prodotto da Narada Michael Walden, con cui vince il Grammy come miglior cantante R&amp;B.\nNel 1994 \u00e8 Marcus Miller a produrre l'album \"Tenderness\", cui partecipano fra gli altri Steve Gadd, David Sanborn, Joe Sample e Kathleen Battle; il disco ripropone \"standard\" come \"Your Song\" di Elton John, \"Mas que nada\" di Jorge Ben, \"She's Leaving Home\" dei Beatles.\nCominciano le \"ospitate\" e i camei in altri generi artistici: nel 1996 appare nel \"musical\" di Broadway \"Grease\" (nel ruolo di \"Teen Angel\") e figura in alcuni \"show\" televisivi statunitensi, mentre esce la \"compilation\" \"Best of Al Jarreau\".\nAnni duemila.\nNel 2011 Al Jarreau \u00e8 ospite nel nuovo album di \"Eumir Deodato\" con due brani, \"Double face\" e \"I want you more\" i due brani e l'intero album sono prodotti dal team Italiano \"Lino Nicolosi\" e \"Pino Nicolosi\" Nicolosi productions. Il brano \"Double Face\" scritto da Nicolosi, Al Jarreau e Deodato, entra nelle classifiche e playlist di moltissime radio in Europa ed in USA.\nIl 9 dicembre 2011 appare come ospite nello show televisivo di Checco Zalone Resto Umile World Show, mentre il 16 febbraio 2012, nel corso della terza serata del Festival di Sanremo, dedicata all'Italia nel mondo, si esibisce dal vivo cantando il brano \"Parla pi\u00f9 piano\" con i Matia Bazar.\nIl 17 luglio 2012 riceve a Catanzaro il \"Riccio d'Argento\" dell'orafo Gerardo Sacco di Fatti di Musica, la ventiseiesima rassegna del Miglior Live d'Autore diretta da Ruggero Pegna, nella categoria \"I Miti della Musica\".\nL'8 febbraio 2017 viene ricoverato in un ospedale di Los Angeles a causa di un grave esaurimento nervoso, che lo costringe a cancellare tutti gli spettacoli previsti, ritirandosi dalle scene. Muore quattro giorni dopo, a 76 anni.\nVita privata.\n\u00c8 stato sposato con Phyllis Hall dal 1964 al 1968. Successivamente ha sposato l'attrice Susan Player nel 1977, con la quale ha avuto un figlio, Ryan."}
{"id": "682056", "revid": "125469514", "url": "https://it.wikipedia.org/wiki?curid=682056", "title": "Carlotta Cerquetti", "text": "Biografia.\nDopo la maturit\u00e0 classica studia fotografia allo IED di Roma e prosegue la sua formazione come assistente nello studio del fotografo Hiro (Yasuhiro Wakabayashi), a New York City. Come fotografa freelance, collabora con la rivista Epoca e con altre testate italiane e straniere. Nel 1994 segue un corso di cinema alla New York University.\nDal 1995, scrive, dirige e realizza a volte anche le riprese e il montaggio di documentari, cortometraggi e video musicali. Tra i riconoscimenti ricevuti dai suoi lavori, due candidature al David di Donatello (\"Binari\", \"Harry\u2019s Bar\"), la partecipazione alle Giornate degli Autori di Venezia con il documentario \"Harry\u2019s Bar\" (Premio Open 2015, Menzione speciale Nastri d'argento, acquistato da Netflix Italia), la presentazione di \"Linfa\" (dal 2020 su Amazon Prime Video e su Chili) alla Festa del Cinema di Roma 2018. Dal 2021 fa parte del direttivo di Women in Film Television &amp; Media Italia."}
{"id": "682057", "revid": "114488521", "url": "https://it.wikipedia.org/wiki?curid=682057", "title": "SNAFU", "text": "SNAFU \u00e8 un'espressione gergale della lingua inglese, per indicare che \"qualcosa \u00e8 andato male, come al solito\". \u00c8 l'acronimo della frase \"Situation Normal, All Fucked Up\"; a volte \u00e8 usato il termine \"fouled\" al posto di \"fucked\" per rendere meno volgare l'espressione. La frase si pu\u00f2 tradurre in italiano con \"operazione riuscita, il paziente \u00e8 morto\" (lett. \"situazione normale, tutto \u00e8 fottuto).\" \nStoria.\nLe origini dell'acronimo possono essere fatte risalire al gergo colloquiale dei meccanici durante la seconda guerra mondiale. Alcuni fanno risalire l'origine ad un colloquio tra due militari, Don Taylor e Johnny Paup dell'Army Signal Corps americano, di stanza a Camp San Luis Obispo nel 1941: usando un nuovo codice che convertiva i messaggi in blocchi di cinque lettere, ottennero \"SNAFU\" e Don Taylor propose l'interpretazione poi divenuta famosa.\nUna seconda origine possibile risale al gergo tecnico dei riparatori di telefoni, che gi\u00e0 prima della guerra usavano la parola insieme a FUBAR (dal significato simile, \"fucked up beyond all recognition\") durante i controlli tecnici alle cabine telefoniche, dove l'acronimo risultava utile per comunicare in tempi brevi con la centrale anche su linee poco funzionali.\nIl termine risulta comunque gi\u00e0 diffuso durante il conflitto: durante l'offensiva delle Ardenne, la conseguente ritirata alleata e l'assedio da parte dei tedeschi a Bastogne, alcuni soldati della 101\u00aa Divisione Aviotrasportata appartenenti ad unit\u00e0 gravemente compromesse vennero riuniti in una nuova unit\u00e0 ai comandi del generale McAuliffe. La nuova unit\u00e0 venne nominata \"Task Force SNAFU\".\nUtilizzo del termine.\nIl termine SNAFU \u00e8 utilizzato correntemente quindi per indicare una situazione che \u00e8 fuori controllo, specie se il fatto non \u00e8 occasionale. \nNei media.\nDurante la guerra l'esercito statunitense produsse una serie di cartoni animati il cui protagonista, inventato da Frank Capra, era un soldato semplice (\"private\" nel gergo militare) un po' tonto, di nome Private Snafu.\nLe storie, scritte da Theodor Geisel (famoso favoliere col nome di Dr. Seuss), dirette da Chuck Jones e doppiate da Mel Blanc, vennero prodotte da Warner Bros. (nonostante anche Disney avesse cercato di accaparrarsi l'incarico). Il personaggio inizialmente doveva istruire i soldati in modo informale e divertente su come evitare comportamenti scorretti o pericolosi, ma col tempo si trasform\u00f2 pi\u00f9 in un mezzo di solo intrattenimento. Vennero mantenute per\u00f2 le caricature razziste tipiche dell'epoca, e anche le nudit\u00e0 parziali o imprecazioni non censurate dato che il cartone era inteso per un pubblico di soldati."}
{"id": "682067", "revid": "6066", "url": "https://it.wikipedia.org/wiki?curid=682067", "title": "Belijja'al", "text": ""}
{"id": "682068", "revid": "110157", "url": "https://it.wikipedia.org/wiki?curid=682068", "title": "Chari", "text": "Lo Chari (o Shari, desueto Sciari) \u00e8 un fiume nordafricano lungo 1400 km, principale immissario del lago Ciad.\nDescrizione.\nI suoi rami sorgentiferi provengono in parte dal Darfur, dalla dorsale degli Azande e dal massiccio dell'Adamaoua. I suoi principali affluenti sono il Bahr Salamat/Bahr Azoum, il Bahr Aouk, il Logone e l'Ouham. Il suo bacino idrografico, noto anche come bacino Chari-Logone, copre la maggior parte del settore meridionale del bacino del Ciad. Nel suo bacino idrografico o in quello dei suoi affluenti si trovano il lago Iro, il \"Mare de Tizi\" e i parchi nazionali di Zakouma, Andr\u00e9-F\u00e9lix, Bamingui-Bangoran e Manovo-Gounda St Floris, quest'ultimo patrimonio dell'umanit\u00e0 dell'UNESCO.\nNel loro percorso attraverso il bacino del Ciad meridionale, il Bahr Azoum e il Bahr Salamat attraversano una pianura che inondano ampiamente durante la stagione delle piogge, quando imperversa il monsone dell'Africa occidentale. Questa pianura alluvionale, sotto il nome di \"Plaines d'inondation des Bahr Aouk et Salamat\" (49.222 km\u00b2), \u00e8 stata dichiarata zona umida di importanza internazionale e posta sotto la protezione della Convenzione di Ramsar. \u00c8 la terza area protetta pi\u00f9 grande del mondo ai termini della Convenzione di Ramsar.\nDalla confluenza tra Bahr Salamat, Bahr Azoum e Ouham nei pressi di Sarh, il fiume prende il nome di Chari e scorre generalmente in direzione nord-ovest. Oltrepassa quindi il parco nazionale di Manda e a Miltou si diparte da esso il Bahr Erguig, che attraversa l'importante zona umida della \"Plaine de Massenya\" prima di riunirsi con lo Chari 400 km a valle.\nA N'Djamena lo Chari si unisce al suo affluente pi\u00f9 importante, il Logone, lungo 960 km. Il fiume forma quindi il confine con il Camerun e si getta un po' pi\u00f9 a nord nel lago Ciad.\nCirca 97 km ad est del delta dello Chari, a 285 m sul livello del mare, si trova la soglia del lago Ciad, dove inizia il talweg dello uadi Bahr el-Ghazal, canale di deflusso del lago, che prosegue in direzione generale nord/nord-est fino al punto pi\u00f9 profondo del bacino del Ciad, la depressione del Bod\u00e9l\u00e9. Quando lo Chari riempie il lago Ciad fino a oltrepassare la soglia, negli anni caratterizzati da forti piogge, il Bahr el-Ghazal diviene una sorta di prolungamento dello Chari. Le ultime volte questo \u00e8 accaduto nel 1962 e 1964, quando l'acqua penetr\u00f2 per 50 km nel Bahr el-Ghazal.\nLo Chari \u00e8 importante per la locale industria ittica: una delle specie pi\u00f9 rinomate \u00e8 la perca del Nilo.\nIdrologia.\nLa portata del fiume \u00e8 stata monitorata per 58 anni (1933-91). Le misurazioni venivano effettuate a N'Djamena, la capitale del Ciad, non lontano dalla foce dello Chari nel lago Ciad. La portata media annua durante questo periodo \u00e8 stata di 1059 m\u00b3/s, alimentata da un bacino idrografico di circa 600.000 km\u00b2.\nLo Chari \u00e8 un fiume imponente, ma scorre in modo molto irregolare, come la maggior parte dei fiumi della regione. Durante il periodo di osservazione di 58 anni sono state registrate una portata minima di 8 m\u00b3/s (quasi completamente in secca) e una massima di 4846 m\u00b3/s.\nImportanza culturale.\nIl fiume \u00e8 menzionato nel testo dell'inno nazionale del Camerun."}
{"id": "682069", "revid": "486946", "url": "https://it.wikipedia.org/wiki?curid=682069", "title": "ISCED 97", "text": ""}
{"id": "682072", "revid": "1232112", "url": "https://it.wikipedia.org/wiki?curid=682072", "title": "Giacomo Rizzo", "text": "Biografia.\nDebutta giovanissimo (all'et\u00e0 di soli otto anni) in uno spettacolo di variet\u00e0 e inizia a recitare nei piccoli teatri di provincia, passando successivamente a fare il cantante nei night club, il ballerino e il presentatore di feste di piazza.\nNel 1965 cambia genere e si d\u00e0 alla sceneggiata entrando nella compagnia di Mario Merola con lo spettacolo \"Dal Vesuvio con amore\" e da quel momento torna a calcare il palcoscenico con il ruolo a lui pi\u00f9 consono, quello di attore comico.\nNel 1968 lavora con Rosalia Maggio al Teatro Salone Margherita e due anni dopo girer\u00e0 per le televisione \"Il cappello del prete\" di Sandro Bolchi e \"Il bambolotto\" di Eros Macchi.\nDopo \"Il Decameron\" di Pasolini, inizia, negli anni settanta un lungo periodo in cui Rizzo partecipa a numerosi film del cosiddetto filone della commedia erotica all'italiana, fino a tornare al teatro nel 1976 portando in scena la \"Francesca da Rimini\" con i fratelli Aldo e Carlo Giuffr\u00e9 con un lusinghiero successo di pubblico.\nPartecipa nel ruolo di Rigoletto al film \"Novecento\" di Bernardo Bertolucci (1976). Importante nella sua carriera teatrale \u00e8 il periodo che va dal 1981 al 1993, in cui Rizzo lavora nella compagnia stabile del Teatro Sannazaro di Carlo Taranto e Luisa Conte, recitando in svariate commedie napoletane tra cui \"La Figliata\" di Raffaele Viviani.\nNel 1987, nel frattempo, debutta alla regia teatrale con il lavoro \"Qui siamo tutti pazzi\" rappresentato al Teatro Sancarluccio di Napoli, mentre al Teatro delle Muse di Roma allestisce per la regia con successo tre commedie di Eduardo Scarpetta.\nNel 1989 gira la serie tv \"Stazione di servizio\" per la regia di Felice Farina.\nTorna al sodalizio artistico teatrale con Rosalia Maggio nel 1994 e Rizzo si cimenta nei suoi lavori come attore, regista, autore e adattatore e recita in ruoli minori al cinema come in \"Pacco, doppio pacco e contropaccotto\" di Nanni Loy (1993) e \"Aitanic\" di Nino D'Angelo (2000).\nIl suo ruolo di protagonista nel film \"L'amico di famiglia\" di Paolo Sorrentino, uscito al cinema nel 2006 e presentato al Festival di Cannes, gli fa vincere il \"Premio Alberto Sordi\" come miglior attore dell'anno.\nDal 2009 dirige la scuola di recitazione del Teatro Bracco di Napoli.\nNel 2010 recita la parte di Costabile Grande, un impiegato delle poste , nel film \"Benvenuti al Sud\" di Luca Miniero, mentre nel 2012 \u00e8 nel cast del sequel \"Benvenuti al Nord\" dello stesso regista. \u00c8 tra i protagonisti del film\" Fallo per pap\u00e0 \"di Ciro Ceruti e Ciro Villano e, nel 2013, del film-parodia \"Sodoma - L'altra faccia di Gomorra\", regia di Vincenzo Pirozzi."}
{"id": "682075", "revid": "88740", "url": "https://it.wikipedia.org/wiki?curid=682075", "title": "Activision", "text": "Activision (stilizzato in ActiVision) \u00e8 un'azienda statunitense produttrice di videogiochi.\nFondata il 1\u00ba ottobre 1979, \u00e8 stata la prima azienda indipendente a sviluppare e pubblicare videogiochi per console (in precedenza realizzati dai produttori delle console stesse). I suoi primi prodotti furono cartucce per la console Atari 2600, pubblicati tra il luglio 1980 (sul mercato USA) e l'agosto 1981 (nel Regno Unito) e ora \u00e8 una delle pi\u00f9 grandi editrici di videogiochi al mondo, dietro solo a Electronic Arts, dopo essere stata in cima alle classifiche di vendita negli USA nel 2007.\nNel dicembre 2007 ha annunciato la fusione con Blizzard Entertainment, controllata della Vivendi Games, diventando Activision Blizzard. Vivendi controllava il 68% della nuova societ\u00e0.\nIl 18 gennaio 2022 viene annunciata l'acquisizione di Activision Blizzard da parte di Microsoft per 68,7 miliardi di dollari.\nStoria.\nActivision fu il primo editore di videogiochi indipendente.\nPrima che l'azienda avviasse la propria attivit\u00e0, il software per le console era pubblicato esclusivamente dagli stessi produttori dei sistemi hardware per cui i giochi erano stati disegnati; ci\u00f2 voleva dire che, ad esempio, Atari era l'unico editore dei giochi per il suo sistema Atari 2600. Tale situazione risultava particolarmente irritante per gli sviluppatori dei giochi, in quanto non ricevevano compensi aggiuntivi per i giochi campioni di vendite e non venivano nemmeno accreditati per i giochi da loro creati.\nNel maggio 1979 i programmatori della Atari David Crane, Larry Kaplan, Alan Miller e Bob Whitehead avanzarono all'amministratore delegato dell'azienda Ray Kassar la richiesta di un trattamento pari a quello ricevuto dai musicisti della Warner Communications (gruppo proprietario della Atari), con conseguenti royalties e accreditamento sulle confezioni dei giochi, ricevendo un secco rifiuto condito da parole di disprezzo per il loro ruolo (\"[...] chiunque pu\u00f2 realizzare una cartuccia [per videogiochi]\"), cosicch\u00e9 Crane, Miller, e Whitehead fondarono la Activision nell'ottobre 1979 insieme a Jim Levy, proveniente dall'industria discografica, e all'imprenditore Richard Muchmore, accogliendo Kaplan tra loro dopo breve tempo.\nActivision \u00e8 stata la prima societ\u00e0 indipendente sviluppatrice di software per l'Atari 2600 e, a differenza della casa che produceva tale console, accreditava i programmatori dei suoi giochi, dedicandogli addirittura una pagina sul libretto delle istruzioni e sfidando i giocatori a riportare all'azienda i loro migliori punteggi (di solito con una foto a \"provarlo\") per poter ricevere una toppa ricamata. Tali usanze aziendali aiutarono la giovane azienda ad attrarre programmatori esperti e di talento. Crane, Kaplan, Levy, Miller e Whitehead ricevettero il premio Game Developers Choice \"First Penguin\" nel 2003 per questo motivo.\nLe dimissioni dei quattro programmatori dalla Atari, le vendite dei cui giochi ammontavano a oltre la met\u00e0 delle vendite totali della casa produttrice, sfociarono in una battaglia legale tra le due aziende che non si risolse fino al 1982, lo stesso anno in cui la Activision pubblic\u00f2 \"Pitfall!\", un tale \"best seller\" per l'Atari 2600 che diede vita a molteplici cloni. Allo scoppiare della crisi dei videogiochi del 1983 la Activision si defil\u00f2 dal mercato dei giochi per console, dedicandosi ai giochi per personal computer e acquisendo societ\u00e0 editrici pi\u00f9 piccole.\nContestualmente Activision spost\u00f2 la propria attenzione verso l'Europa, e in particolare il Regno Unito. Venne fondata la Activision UK Limited a Londra. Il mercato europeo dei videogiochi per computer era il pi\u00f9 importante al mondo, mentre negli Stati Uniti, nonostante il maggior numero di macchine presenti, il mercato era ancora influenzato dall'esplosione delle console. Nel 1985 gli uffici Activision di Londra davano lavoro a 30 persone.\nRafforzata dal grande successo in ambito computer di titoli come \"Ghostbusters\", \"Little Computer People\" e \"\", l'azienda raggiunse nuove vette di fama verso la met\u00e0 degli anni '80, e pot\u00e9 ritornare anche al settore console quando questo risorse dalla crisi grazie ai sistemi Sega e Nintendo.\nDal 1988, essendosi espansa in un campo d'azione cos\u00ec vasto, l'azienda si diede una svolta significativa e inizi\u00f2 ad acquisire numerosi studi di sviluppo emergenti, divenendo uno degli editori pi\u00f9 aggressivi dell'epoca. Nata come societ\u00e0 di programmatori indipendenti, si trasform\u00f2 in un colosso industriale non pi\u00f9 incentrato sulle ragioni di programmatori; a volte questo cambio di rotta viene additato come una causa del progressivo allontanamento dei membri fondatori.\nLa societ\u00e0 espanse i suoi interessi anche nel software di produttivit\u00e0, tra cui una linea di titoli HyperCard commercializzata con le etichette TenpointO e Activision Presentation Tools. Nel 1988 cambi\u00f2 la ragione sociale in Mediagenic, enfatizzando il nuovo orientamento al software di utilit\u00e0, ma continu\u00f2 a pubblicare giochi con i marchi Activision e Infocom.\nI costi dell'espansione furono tuttavia molto elevati, arrivando fino ad annullare i margini di profitto, perci\u00f2 si dovettero cercare nuovi investitori. Il magnate statunitense Robert Kotick prese il controllo dell'azienda come amministratore delegato nel 1991. Kotick ridimension\u00f2 la Mediagenic, prima riducendola al solo mercato PC e poi mandandola in bancarotta controllata. Il marchio Activision riprese invece il suo ruolo primario e spost\u00f2 la sede principale nella Silicon Valley. A partire dal\n1993 Kotick finanzi\u00f2 una rinvigorita produzione videoludica, con titoli di impatto come la serie \"MechWarrior\", \"Heavy Gear\" e \"Interstate '76\".\nI successi degli anni '90 rafforzarono ulteriormente l'Activision come editrice. Tra la fine del decennio e l'inizio del successivo, ci fu l'acquisizione di molte software house di prestigio e di importanti serie come \"Quake\", \"Doom\", \"Call of Duty\" e \"Guitar Hero\".\nLa prosperit\u00e0 dell'azienda infine attir\u00f2 l'interesse del colosso multimediale Vivendi Games, che nel 2008 riusc\u00ec a rilevare l'intero pacchetto Activision per circa 18,8 miliardi di dollari. Fusa con la Blizzard Entertainment, l'azienda venne rinominata Activision Blizzard, che rimane uno dei maggiori nomi dell'industria videoludica, con un enorme giro d'affari e di aziende sussidiarie, e con importanti serie all'attivo come \"Destiny\", \"Skylanders\" e la suddetta \"Call of Duty\".\nVideogiochi.\nLista parziale dei videogiochi pubblicati.\nElectric Dreams.\nElectric Dreams era un'editrice britannica con sede a Southampton fondata nel 1985 da Rod Cousens (ex direttore della Quicksilva e divenuto anni dopo amministratore delegato della Acclaim Entertainment e poi della Codemasters) e Paul Cooper in accordo con la Activision, che ne gestiva i dipartimenti vendite, distribuzione e finanza. La Electric Dreams si concentrava su prodotti per i computer pi\u00f9 diffusi in Europa, mentre la Activision era USA-centrica; rappresentava perci\u00f2 il braccio europeo della Activision. Inizi\u00f2 con lo ZX Spectrum, per il quale pubblic\u00f2 i ben riusciti \"I, of the Mask\" e \"Riddler's Den\", ma si fece notare soprattutto con i giochi multipiattaforma tratti con licenza ufficiale da film come \"Ritorno al futuro\" e \"Aliens\", mentre dal 1987 pubblic\u00f2 anche diverse conversioni di arcade. I giochi venivano sviluppati da esterni o, a partire dal 1986, da uno studio interno chiamato Software Studios. L'etichetta venne chiusa nel 1989, riassorbita nel marchio principale Activision, della quale Rod Cousens divenne direttore internazionale.\nElenco approssimativo dei giochi pubblicati:"}
{"id": "682077", "revid": "110157", "url": "https://it.wikipedia.org/wiki?curid=682077", "title": "Logone", "text": "Il Logone \u00e8 un fiume dell'Africa centrale; misura 965 chilometri di lunghezza, considerando il suo ramo sorgentifero pi\u00f9 lontano, il Vina, ed \u00e8 il pi\u00f9 importante affluente dello Chari.\nCorso.\nIl Logone (noto anche come \"Na L\u00f3gone\" e \"L\u00e1ghame\") nasce circa 20 chilometri a nord-est della citt\u00e0 di B\u00e9noye dalla confluenza dei suoi due rami sorgentiferi: il Pend\u00e9, che proviene dalla Repubblica Centrafricana, e lo Mb\u00e9r\u00e9, proveniente dal Camerun, che prende il nome di Logone Occidentale nel Ciad sud-occidentale. Scorre in direzione nord/nord-ovest e nel suo tratto inferiore, per oltre 300 km, segna il confine tra Camerun e Ciad. A sud di N'Djamena si unisce allo Chari e da l\u00ec in poi continua a segnare il confine tra i due paesi prima di sfociare poco dopo nel lago Ciad. Il bacino idrografico del fiume \u00e8 di circa 78.000 km\u00b2.\nDenominazione.\nLa nomenclatura dei fiumi della regione varia a seconda delle fonti. In alcuni casi, lo Mb\u00e9r\u00e9 viene equiparato al Logone Occidentale, che si unisce al Pend\u00e9 formando il Logone. Su altre mappe questo fiume cambia nome in Logone Occidentale dopo la confluenza con il Vina. A volte l'aggettivo \"Occidentale\" viene omesso, in quanto il Logone Orientale viene chiamato Pend\u00e9.\nLa zona umida Mayo K\u00e9bbi-Logone.\nLa stagione di piena del Logone ha inizio nel mese di agosto. Durante questo periodo, il fiume inonda le pianure alluvionali del Logone e delle depressioni toupouri e la pianura di Waza; entrambe le zone sono sotto la protezione della convenzione di Ramsar. Quando queste pianure alluvionali, che i nativi chiamano \"ya\u00e9r\u00e9\", si prosciugano, parte dell'acqua rifluisce nel Logone e parte nel fiume El Beid. Inoltre, queste inondazioni trasportano sui terreni allagati circa 850.000 tonnellate di sedimenti ogni anno.\nIdrologia.\nL'idrologia del Logone \u00e8 insolita. Da un lato, perde parte delle sue acque durante le inondazioni attraverso il fiume Mayo K\u00e9bi nel bacino idrografico del Niger e, dall'altro, nelle zone umide che si estendono tra il Logone e l'El Beid. La portata del fiume venne misurata dal 1948 al 1986 a Bongor, una citt\u00e0 del Ciad situata circa 200 chilometri dopo la confluenza del Pend\u00e9, circa 450 chilometri prima della confluenza con lo Chari a N'Djamena. Bisogna notare che la quantit\u00e0 di acqua che confluisce nello Chari \u00e8 ridotta a causa della forte evaporazione nella regione dello \"yaer\u00e9\", in quanto tra Bongor e N'Djamena il fiume riceve solo piccoli afflussi, che non riescono a compensare le forti perdite che vengono riversate sulle pianure alluvionali. La portata annua media registrata a Bongor durante questo periodo fu di 492 m\u00b3/s, alimentata da un bacino di 73.700 km\u00b2, pari a quasi l'intera totalit\u00e0 del bacino idrografico del fiume. Nel suo ultimo tratto, a N'Djamena, la portata media fu di 400 m\u00b3/s.\nIl Mega-Ciad.\nIl Logone \u00e8 collegato ad un altro fiume della regione, il Mayo K\u00e9bi, affluente del B\u00e9nu\u00e9, da un canale che in passato costituiva il canale di deflusso del cosiddetto lago Mega-Ciad durante la sua massima estensione, pi\u00f9 di 5000 anni fa. Pertanto, i bacini idrografici del B\u00e9nu\u00e9 e del Logone non possono considerarsi realmente separati l'uno dall'altro, almeno durante i periodi di piena. Proprio a questo collegamento si deve probabilmente la presenza del lamantino africano negli immissari del lago Ciad, oggi tagliato fuori dal mare.\nPopolazione.\nNella parte orientale del corso inferiore del Logone i Kotoko stabilirono diversi sultanati in epoca storica, chiamati collettivamente stati kotoko. Tra questi vi erano i sultanati di Kouss\u00e9ri, Logone-Birni, Makari, Goulfey e altri che dipendevano politicamente dai grandi imperi di Kanem-Bornu o di Baguirmi e oggi appartengono al Camerun.\nStoria.\nIn Ciad le regioni amministrative del Logone Orientale e del Logone Occidentale prendono il nome da questo fiume; quello di \"Ober-Logone\" (\u00abLogone Superiore\u00bb) era un distretto amministrativo della colonia tedesca del Camerun."}
{"id": "682080", "revid": "122810374", "url": "https://it.wikipedia.org/wiki?curid=682080", "title": "Medal of Honor (serie)", "text": "Medal of Honor (MoH) \u00e8 una serie di videogiochi di tipo sparatutto in prima persona ambientata nella seconda guerra mondiale, ad esclusione di \"Medal of Honor (2010)\" e di \"\", ambientati nel presente. Il primo gioco della saga fu sviluppato da DreamWorks Interactive (conosciuta ora come EA Los Angeles) e pubblicato da Electronic Arts nel 1999 per PlayStation.\n\"Medal of Honor\" diede vita ad una lunga serie di seguiti ed espansione per console, Microsoft Windows e macOS."}
{"id": "682082", "revid": "486946", "url": "https://it.wikipedia.org/wiki?curid=682082", "title": "Sistema curtense", "text": ""}
{"id": "682086", "revid": "205250", "url": "https://it.wikipedia.org/wiki?curid=682086", "title": "Robert Laughlin", "text": "Biografia.\nProfessore di fisica e fisica applicata alla Stanford University, nel 1998 \u00e8 stato premiato, insieme a Horst L. St\u00f6rmer e Daniel Tsui, col premio Nobel per la fisica per la spiegazione dell'effetto Hall quantistico frazionario.\nLaughlin \u00e8 nato a Visalia, California (USA). Ottenne un B.A. in fisica all'Universit\u00e0 della California a Berkeley nel 1972.\nOttenne il Ph.D in fisica nel 1979 al Massachusetts Institute of Technology.\nNel periodo 2004-2006 \u00e8 stato presidente del KAIST, a Daejeon, nella Corea del sud.\nPubblicazioni.\nNel 2005 ha pubblicato: \"A Different Universe: Reinventing Physics from the Bottom Down\" (Un Universo diverso. Reinventare la fisica da cima a fondo), libro divulgativo nel quale ha criticato le teorie riduzioniste in favore delle teorie emergentiste. \nNel libro, Laughlin assume alcune posizioni significative, esprimendo serie critiche nei confronti dell'informatica quantistica, delle nanotecnologie e della teoria delle stringhe. Su quest'ultima ha affermato: \u00abLontana dall'essere una magnifica speranza tecnologica per un pi\u00f9 grande futuro, la teoria delle stringhe \u00e8 la tragica conseguenza di una linea di pensiero obsoleta\u00bb."}
{"id": "682089", "revid": "121822094", "url": "https://it.wikipedia.org/wiki?curid=682089", "title": "Marc Dorcel", "text": "Ha fondato nel 1979 la casa di produzione Video Marc Dorcel, che dirige assieme a suo figlio Gregory Dorcel, diventata negli anni un colosso globale.\nBiografia.\nFiglio di un sarto, Marc Dorcel aveva delle aspirazioni artistiche, non sostenuto in ci\u00f2 dai suoi genitori, per cui intraprese inizialmente la carriera di disegnatore industriale e tecnico-commerciale per la macchina per cucire, lavoro interrotto dal servizio militare e poi ripreso. Con il sostegno dei genitori, nel 1965 fond\u00f2 \"Transports Dorcel\", un'impresa di autotrasporti poi fallita.\nDa l\u00ec in poi entr\u00f2 nel mondo dell'erotismo, diventando editore e commerciante per corrispondenza di opere del settore, ricevendo per l'attivit\u00e0 anche delle multe. Svolge l'attivit\u00e0 prima dalla sua cucina, poi apre una libreria a Pigalle. Il suo primo successo \u00e8 \"Ursula\", di cui vengono diffuse 30.000 copie in cinque mesi, senza l'aiuto di pubblicit\u00e0, a cui segue poi una nuova fase calante, dovuta alla diffusione delle riviste statunitensi fotoritoccate. Un tribunale poi proibisce la diffusione, la vendita e la pubblicit\u00e0 di \"Ursula\" per oltraggio ai buoni costumi. Si d\u00e0 allora ai fotoromanzi pornografici, che gli portano un nuovo successo, duraturo fino alla fine degli anni settanta. Nel contesto di una societ\u00e0 francese che si stava emancipando, grazie anche a film come \"Emmanuelle\", Marc Dorcel, bench\u00e9 non ispirato dal cinema, ha l'idea, ispirato dai vicini che aggiustavano videoregistratori, di riprodurre su video i suoi fotoromanzi. Con 20.000 franchi produce e realizza \"Jolies Petites Garces\", film di 53 minuti con la star dell'epoca Marilyn Jess e l'emergente Piotr Stanislas, che trova 3000 acquirenti a 500 franchi la copia. Pur non avendo esperienza in nessuno dei settori, con il suo primo film nel 1979 \u00e8 produttore, regista, sceneggiatore, truccatore e costumista, ma gi\u00e0 dopo i primi due film, passa ogni ruolo di regista a Michel Ricaud, fino alla morte di questo nel 1993. Nel 1991 divorzia dalla moglie, dopo la quale ha avuto due compagne.\nQuello di Dorcel \u00e8 stato definito \"porno chic\", ovvero un cinema di alta gamma per lo stile attento alle ambientazioni, ai vestiti e alla cura dei particolari.\nL'azienda.\nOltre a produrre film autonomamente collabora anche con Michel Ricaud, Cyril Randuineau, Marc Ange e Michel Barny. Dall'iniziale attivit\u00e0 di produzione cinematografica, l'azienda nel tempo ha avuto una diversificazione in vari settori: negozi (i Dorcel store), vendita di license per la pubblicazione di contenuti, diversi siti web, una rivista, IPTV, video on demand e la rete televisiva via cavo e via satellite Dorcel TV. Dello stesso film, la casa \u00e8 solita produrre una versione hardcore e una softcore. Una sorta di \"etica aziendale\" spinge Dorcel a rifiutare la produzione di film con contenuti di violenza, sadomasochismo, zoofilia, e gay, anche se, con l'espansione del mercato, l'azienda ha aperto ai contenuti omosessuali, che nel 2009 vanno a costituire il 10% del fatturato.\nNel 1986 si ha la prima trasmissione di un film pornografico francese sul canale televisivo a pagamento Canal+.\nNel 1991 l'azienda lancia \"Fortitude\", una serie di circa cento documentari.\nNel 1995 la casa di produzione \u00e8 la prima del mondo pornografico a stipulare un contratto di esclusiva con un'attrice, Laure Sainclair, che diventer\u00e0 l'ambasciatrice del marchio.\nGr\u00e9gory Dorcel, figlio di Marc nato nell'aprile 1974, dopo gli studi all'ISG di Parigi, una scuola di commercio, e un'esperienza nel settore pubblicitario di France T\u00e9l\u00e9visions, entra in azienda nel novembre 1996 come responsabile della vendita dei diritti all'estero, diventando poi direttore generale.\nNel 1997 l'azienda aveva un giro d'affari di 25 milioni di franchi (di cui 19 dalla vendita di cassette e 2 dai diritti di riproduzione televisiva), in aumento del 10% rispetto al 1996, e un margine netto dell'8%; investiva in circa otto produzioni annue tra i 600.000 e i 700.000 franchi.\nNel 1998 si ha la messa on line del sito internet della societ\u00e0, come supporto ai canali tradizionali di vendita.\nInizialmente i film prodotti raggiungevano il mercato statunitense tramite un accordo di distribuzione con la Vivid Entertainment, ma negli anni 2000 l'azienda ha trovato un altro distributore nella Wicked Pictures.\nNel gennaio 2002 viene lanciato DorcelVision.com, portale di video on demand che nel 2007 generava un giro d'affari di circa 250.000 euro mensili e nel 2013 costituisce il 60% delle entrate. La piattaforma abbandona la tecnologia DRM nell'agosto 2009.\nIl 1\u00ba marzo 2006 ha lanciato Dorcel TV, un servizio di trasmissione di film per adulti via satellite e via cavo e via internet, fruibile in francese, inglese e tedesco, disponibile anche in Belgio, Paesi Bassi e Svizzera, avente nel 2009 circa 900.000 abbonati.\nNel 2008 la Video Marc Dorcel produce \"Casino: No Limit\", di Herv\u00e9 Bodilis, che con 200.000 euro di costo \u00e8 uno dei film pornografici dal budget pi\u00f9 alto della storia, il pi\u00f9 costoso tra quelli francesi. Per la prima volta le due attrici in contratto esclusivo con l'azienda, Yasmine e M\u00e9lissa Lauren, compaiono insieme, in una pellicola girata ad Ibiza, che conta dodici scene. Il film ha poi vinto i premi per il miglior regista e il miglior film ai V Premios Turia di Madrid e ai Venus Awards di Berlino.\nNell'agosto 2008 il gruppo Private annuncia un'alleanza con Video Marc Dorcel per collaborare nel mercato home video. L'alleanza prevede un iniziale accordo di tre anni per la distribuzione di DVD in Francia e resta aperto a possibili sviluppi in altri mercati. Evoluzione prevista dell'alleanza sarebbe l'unione delle forze in Francia ed Unione Europea nel campo delle piattaforme di distribuzione. Un vantaggio per i due alleati \u00e8 quello di offrire alle piattaforme di distribuzione un canale di contrattazione con due grandi aziende, riducendo la frammentariet\u00e0 dell'offerta dei produttori di contenuti.\nNel mese di settembre dello stesso anno, l'azienda apre a Lanester, in Bretagna, il \"Dorcel Store\", primo di una catena di concept store, sulla falsariga di un sexy shop, con il marchio dell'azienda. Segue nell'agosto 2008 quello di Nantes, fino ad arrivare a 4 negozi nel 2015. Nel 2009 la superficie media dei negozi era di 300\u00a0m\u00b2 e il fatturato totale di 1 milione di Euro.\nNel mese di dicembre viene lanciata la rivista \"Marc Dorcel Magazine\", con la quale vengono illustrate le circa quattro nuove produzioni mensili della casa e le nuove produzioni altrui entrate in catalogo, proponendo anche due DVD in allegato\nNello stesso anno viene lanciata un'applicazione per iPhone.\nNel 2008 e nel 2009 l'azienda ha avuto un fatturato di 17,4 e di 20 milioni di euro. Nel 2009, secondo quanto dichiarato da Gr\u00e9gory Dorcel, il budget medio per la realizzazione di un film \u00e8 tra gli 80.000 e i 150.000 \u20ac.\nNel 2009, in occasione dei trenta anni della compagnia, Marc Dorcel commissiona alla Ifop (Istituto francese di opinione pubblica) uno studio sul rapporto tra i francesi e il mondo del porno. \"Sesso, Media &amp; Societ\u00e0: La grande inchiesta\" fa emergere una Francia in cui l'89% degli uomini ha gi\u00e0 visto un film pornografico, contro il 50% delle donne che ammette di averne visti da sola. Dal sondaggio emerge che il marchio Marc Dorcel \u00e8 noto al 50% della popolazione, percentuale che si alza al 68% considerando solo quella maschile.\nNel 2010, insieme all'azienda Lovely Planet, ha lanciato una linea di giocattoli sessuali di lusso.\nNel 2010 pubblica il suo primo film pornografico in 3D: \"Kama-Sutra\", un documentario softcore commentato dall'ex pornostar Brigitte Lahaie, in uscita in DVD con allegati gli appositi occhialini. Dalla fine del 2010 DorcelVision, il sito di video on demand, propone ai naviganti dotati di un portatile 3D la possibilit\u00e0 di scaricare scene in 3D.\nNell'estate 2010 l'azienda apre My Dorcel, la prima iniziativa di crowdfunding per adulti, con lo scopo di produrre il film \"Mademoiselle de Paris\", a cui partecipano pi\u00f9 di mille fan a cui viene data la possibilit\u00e0 di scegliere sul casting, la sceneggiatura, la fotografia, le inquadrature e il titolo, raccogliendo gli 85.000 dollari necessari in 78 ore. Nello stesso anno lanci\u00f2 anche il sito Dorcelle.com, orientato ad un pubblico femminile, che si vanno ad aggiungere ai 100.000 investiti dalla casa produttrice\nNel 2011 viene scelto lo slogan attuale: \u00abLuxure depuis 1979\u00bb (\"Lussuria dal 1979\"), scritto in nero con la X in fucsia, appropriandosi di uno dei sette peccati capitali come valore, e rimarcando la trentennale storia ed esperienza dell'azienda. Insieme allo slogan viene rinnovato il logo, che passa dallo storico tucano multicolore, modificato appena nel corso del tempo, alla creazione dell'agenzia Dragon Rouge: un sigillo di ceralacca fucsia marchiato con una X, accompagnato dal motto, usati per rinforzare l'unit\u00e0 tra le varie attivit\u00e0 del marchio.\nNel 2012 la casa ha sponsorizzato la Yamaha di Hugo Payet nella Dakar, apponendo i suoi colori, il numero 69 e il profilo di Anna Polina nuda. Ancora nel 2012, il regista Lars von Trier si rivolge all'azienda per parte del cast di Nymphomaniac.\nAttrici.\nDiverse attrici sia francesi che internazionali hanno collaborato con la casa di produzione e con essa sono state anche vincitrici di premi. Tra queste si possono citare Katsuni, Olivia Del Rio, Dolly Golden, Jenna Jameson, Briana Banks, Nina Roberts, Anita Blond, Anita Dark, Nomi, Claire Castel, Anissa Kate e Alexis Chauveau. Dal 2002 viene pubblicato un calendario con le attrici che collaborano con l'azienda.\nDorcel Girls.\nCos\u00ec come Vivid con le Vivid girls, anche Dorcel ha firmato contratti di esclusiva con alcune pornoattrici, a partire dal 1996 con Laure Sainclair. Inizialmente la tendenza era di scritturare attrici esordienti, pratica che sub\u00ec delle eccezioni con Yasmine e M\u00e9lissa Lauren, gi\u00e0 famose nel mondo hard prima di collaborare con la casa francese; dal 2009, con M\u00eda Vend\u00f4me, tornarono ad essere stipulati contratti solo con debuttanti. Sono state DORCEL Girls, ambasciatrici-immagine dell'azienda:\nRiconoscimenti.\nMarc Dorcel, come regista, e Video Marc Dorcel, come casa di produzione e distribuzione, hanno ricevuto molte nomination ai premi del mondo pornografico, ottenendo anche molte vittorie.\nFilmografia.\nDorcel \u00e8 accreditato dei pi\u00f9 vari ruoli nella realizzazione cinematografica, tra cui quelli di produttore, regista, attore, sceneggiatore, montatore, direttore del casting.\nProduttore.\nFra i film da lui prodotti, si possono citare:"}
{"id": "682091", "revid": "18323", "url": "https://it.wikipedia.org/wiki?curid=682091", "title": "Giuseppe D'Alema", "text": "Biografia.\nNato a Ravenna da una famiglia originaria di Miglionico, in provincia di Matera, ed ex segretario del Gruppo universitario fascista della provincia di Ravenna, dopo l'8 settembre 1943 aderisce alla Resistenza, partecipando alla riunione fondativa delle formazioni partigiane romagnole l'11 settembre all'Hotel Mare-Pineta di Milano Marittima, con Mario Gordini, Ennio Cervellati, Riccardo Fedel, Arrigo Boldrini, Giovanni Fusconi, Gino Gatta, Rodolfo Salvagiani, Agide Samaritani e Zoffoli.\nDirigente di primo piano del Partito Comunista Italiano clandestino nell'area ravennate assieme a Mario Gordini, oper\u00f2 col nome di battaglia \"Alberto\" in qualit\u00e0 di commissario politico all'interno di quella che sarebbe stata poi denominata 28\u00aa Brigata GAP \"Mario Gordini\", in stretto raccordo con Arrigo Boldrini, e successivamente nella 35\u00aa Brigata \"B. Rizieri\". Fu il principale animatore della stampa clandestina nel ravennate e nel ferrarese, tramite una stamperia nascosta a Conselice. Su di lui gli occupanti tedeschi posero una taglia di 100.000 lire, all'epoca una cifra enorme.\nDopo la fine della guerra, nel 1948 spos\u00f2 Fabiola Modesti (1924-2008), anche lei di famiglia antifascista, incontrata ad un ricevimento presso l'ambasciata sovietica a Roma. Dalla loro unione nacque nel 1949 Massimo D'Alema, dirigente del PCI fino al suo scioglimento nel 1990 e successivamente presidente del consiglio e ministro degli esteri. Negli anni successivi Giuseppe D'Alema lavor\u00f2 come funzionario presso la direzione del partito in via delle Botteghe oscure.\nAlle elezioni politiche del 1963 \u00e8 stato eletto deputato alla Camera dei deputati, e successivamente rieletto quattro volte fino al 1983 (VIII legislatura), dove fu presidente della Commissione Finanze e Tesoro.\nFu anche Segretario della Federazione del Partito Comunista di Modena.\nMor\u00ec a Roma il 3 novembre 1994, pochi mesi dopo l'elezione di suo figlio a segretario del Partito Democratico della Sinistra."}
{"id": "682093", "revid": "1543377", "url": "https://it.wikipedia.org/wiki?curid=682093", "title": "Bahr Salamat", "text": "Il Bahr Salamat (o semplicemente Salamat) \u00e8 un fiume stagionale della regione del Sahel. \u00c8 un affluente dello Chari, il principale immissario del lago Ciad. Nasce in Sudan e scorre attraverso il Ciad. Nella sua parte superiore \u00e8 noto come \"Bahr Azoum\". La parola araba \"Bahr\" significa qualcosa come \u00abmare\u00bb o \u00abmassa d'acqua\u00bb. Il fiume attraversa la citt\u00e0 di Am Timan e la \"riserva faunistica del Bahr Salamat\" (meglio conosciuta come parco nazionale di Zakouma).\nGeografia.\nIl fiume ha le sue sorgenti nel Darfur, in Sudan. Fonti letterarie pi\u00f9 antiche indicano talvolta come area di origine del fiume la regione di Ouadda\u00ef. Nasce dalla confluenza di un gran numero di piccoli corsi d'acqua che scorrono stagionalmente. Il Bahr Azoum, che ha la sua sorgente nel Darfur, \u00e8 il ramo sorgentifero pi\u00f9 importante del fiume, ma \u00e8 uno uadi in secca per la maggior parte dell'anno, pur dando vita anche a spettacolari inondazioni durante la stagione delle piogge. Dopo la citt\u00e0 di Am Timan, il fiume si divide in un ramo occidentale (Bahr Bola) e in uno orientale e scorre attorno al lago Iro. Una parte del ramo orientale confluisce in quest'ultimo, e una volta uscitone prende il nome di Salamat. A nord del lago si trova il parco nazionale di Zakouma, a circa met\u00e0 strada tra il lago e la citt\u00e0 di Am Timan.\nProseguendo verso ovest/sud-ovest, i due rami si riuniscono e serpeggiano attraverso la savana fino a confluire nella sponda destra del fiume Chari, una cinquantina di chilometri a valle della citt\u00e0 di Sarh (l'ex Fort-Archambault). Nel loro percorso attraverso la parte meridionale del bacino del Ciad, l'Aouk e il Salamat attraversano una pianura che inondano ampiamente durante la stagione delle piogge, quando imperversa il monsone dell'Africa occidentale. Questa pianura alluvionale, sotto il nome di \"Plaines d'inondation des Bahr Aouk et Salamat\" (49.222 km\u00b2), \u00e8 stata dichiarata zona umida di importanza internazionale e posta sotto la protezione della Convenzione di Ramsar.\nIdrometria.\nLa portata \u00e8 stata misurata in m\u00b3/s per 23 anni (1953-76) ad Am Timan. Qui la portata media annua durante questo periodo \u00e8 stata di 31 m\u00b3/s, alimentata da un'area di 84.500 km\u00b2, una superficie pari al 90% dell'intero bacino idrografico."}
{"id": "682094", "revid": "287204", "url": "https://it.wikipedia.org/wiki?curid=682094", "title": "Laughlin", "text": "Laughlin pu\u00f2 riferirsi ad alcune localit\u00e0 degli Stati Uniti:"}
{"id": "682095", "revid": "52886368", "url": "https://it.wikipedia.org/wiki?curid=682095", "title": "Corte di giustizia", "text": ""}
{"id": "682096", "revid": "554814", "url": "https://it.wikipedia.org/wiki?curid=682096", "title": "Cantaitalia", "text": "Cantaitalia \u00e8 un programma televisivo di intrattenimento musicale, in onda su Canale Italia dagli anni ottanta.\nIl programma.\nIl programma \u00e8 una trasmissione dedicata alle canzoni di musica liscio. I telespettatori possono richiedere in diretta le loro canzoni preferite. Oltre alle canzoni ci sono le dediche, lo spazio produzioni ed il paginone dei locali. La trasmissione va in onda anche con degli speciali in prima serata.\nDalla trasmissione fu creato un mensile intitolato \"Cantaitalia Magazine\". \nInoltre il tema musicale, porta il nome della trasmissione.\nProduzione Televisiva e Staff Tecnico Operativo.\nNell'edizione delle 12-13:30 il regista \u00e8 Roberto Rauli. &lt;br&gt;\nNell'edizione serale di Cantando e Ballando, realizzato nello splendido Studio 12 di Padova, lo staff tecnico si avvale di ottimi professionisti, operatore specializzato di ripresa al Crane-Jimmy: Giuliano Tristo. Operatori: Franco Riello, Denis, Fausto, Matteo Lorusso direttore luci, Matteo Lorusso in cabina di regia e la responsabile dei programmi Alessandra Chieli.\nL'emittente.\n\"Ballando cantando\" va in onda tutte le sere su Canale Italia 83 e su sky 913 in diretta dalle 21 alle 23. Programma seguitissimo dal pubblico a casa, apprezzato per i numerosi artisti che si alternano sul palco. Premiato anche dai dati Auditel. Spesso \"Ballando cantando\" supera il punto percentuale di share in prime time.\nEdizioni precedenti.\nPer pi\u00f9 di 20 anni, il Cantaitalia era sempre trasmesso su Serenissima Televisione, passato poi in altre emittenti televisive locali. Ora Serenissima Televisione \u00e8 diventata Canale Italia e trasmette su quasi tutto il territorio nazionale e su piattaforma SKY canale 913 con Ballando cantando.\nIl mensile \"Cantaitalia Magazine\".\nIl mensile di liscio \"Cantaitalia Magazine\", aveva in ogni copertina, un artista di Musica Liscio. Nell'ordine e per ogni numero riguardante il corrente mese:\nNelle edicole;\nIn abbonamento;\ne via di seguito."}
{"id": "682101", "revid": "1564499", "url": "https://it.wikipedia.org/wiki?curid=682101", "title": "Intersezione stradale", "text": "L'intersezione stradale (anche \"incrocio stradale\") \u00e8 l'ambito in cui si congiungono tre o pi\u00f9 segmenti stradali che convergono in uno stesso punto (qualora i segmenti convergenti siano esattamente quattro si pu\u00f2 definire anche \"quadrivio\" o \"crocevia\"). Fanno parte dell'intersezione anche eventuali rampe accessorie realizzate per consentire ai veicoli il passaggio da un segmento di strada all'altro.\nDescrizione.\nLe intersezioni, indipendentemente dalla loro collocazione sul territorio, costituiscono sempre un intralcio al traffico: anche quando l'intersezione si sviluppa su pi\u00f9 livelli di strada (mediante ponti o sottopassi), rimane comunque il traffico trasversale di veicoli che necessitano di passare da una corsia all'altra per uscire o per immettersi nel flusso di traffico.\nTipologie.\nA seconda dei flussi di traffico per cui \u00e8 stata progettata, un'intersezione stradale pu\u00f2 essere realizzata in modi via via sempre pi\u00f9 complessi:"}
{"id": "682103", "revid": "17654", "url": "https://it.wikipedia.org/wiki?curid=682103", "title": "Regno di Ungheria", "text": ""}
{"id": "682106", "revid": "17654", "url": "https://it.wikipedia.org/wiki?curid=682106", "title": "Crociata di Nicopoli", "text": ""}
{"id": "682113", "revid": "76963", "url": "https://it.wikipedia.org/wiki?curid=682113", "title": "J\u014dji Yuasa", "text": "Biografia.\nStudia composizione come autodidatta dall'et\u00e0 di 15 anni. Nel 1948 si trasferisce a Tokyo e nel 1951 fonda con i compositori T\u014dru Takemitsu, Kazuo Fukushima, Hiroshi Suzuki, i pittori Sh\u014dzo Kitadai, Katsuhiro Yamaguchi, il fotografo Kiyoji Otsuji, il musicologo Kuniharu Akijama e altri, il gruppo interdisciplinare d'avanguardia \"Laboratorio sperimentale\" (Jikken-kobo) attivo sino al 1957. Dal 1981 al 1994 Yuasa insegna all\"'Universit\u00e0 della California\" a San Diego dove \u00e8 attualmente \"Professor emeritus\". Ha anche insegnato al \"Tokyo College of Music\" e alla \"Nihon University\". Tra i vari riconoscimenti ottenuti:\nLa musica.\nla ricerca di Yuasa muove negli anni cinquanta dallo studio di compositori come Schoenberg, Bart\u00f3k, Webern, Messiaen e dall'analisi del loro incontro-scontro con l'universo culturale giapponese, in particolare con alcuni aspetti del pensiero Zen (soprattutto attraverso gli scritti di Daisetz Suzuki) e del teatro No (si veda ad esempio la \"Composition on Zeami's Nines Grades\" del 1984). L'eredit\u00e0 della tradizione implica per Yuasa: \"una maniera di pensare e percepire piuttosto che la semplice adozione di fenomeni di superficie come la scala pentatonica o l'uso di strumenti tradizionali\". Ad una logica di costruzione che fa spesso uso di simmetrie e utilizza liberamente materiali di matrice seriale (o anche i modi di Messiaen come in \"Projection for 7 players\" del 1955), Yuasa affianca una concezione del tempo musicale che tende ad allontanarsi dalla linearit\u00e0 occidentale per avvicinarsi ad un tempo esistenziale, ontologico, che rifiuta una netta separazione dal concetto di spazio per tendere anzi a fondersi con esso. Anche da qui l'interesse per la musica elettroacustica del cui sviluppo, nel suo paese, \u00e8 stato uno degli artefici principali."}
{"id": "682121", "revid": "219110", "url": "https://it.wikipedia.org/wiki?curid=682121", "title": "Wow and Flutter", "text": "Il termine Wow and Flutter \u00e8 uno dei parametri che definiscono le caratteristiche di un apparecchio di riproduzione audio in tecnologia analogica, in particolare \u00e8 riferito a registratori a nastro e giradischi.\nIl valore misurato, espresso in percentuale, indica il grado di precisione e costanza di rotazione dei dispositivi meccanici preposti al trascinamento del supporto magnetico o alla rotazione del piatto giradischi per dischi in vinile. Il trascinamento del nastro in un registratore, avviene tramite un albero motore (capstan), sul quale viene premuto il nastro da una ruota libera in gomma (pinch roller); eventuali irregolarit\u00e0 o variazioni di velocit\u00e0 del capstan o usura del pinch roller, provocano conseguenti irregolarit\u00e0 nella riproduzione del suono. In un giradischi, eventuali irregolarit\u00e0 di rotazione possono essere dovute a variazioni di velocit\u00e0 del motore, imperfezioni o degrado della cinghia di trasmissione in gomma o difetti di bilanciamento del piatto; in modo analogo al nastro, eventuali irregolarit\u00e0 di rotazione, si ripercuotono nella riproduzione del suono inciso nel disco. Per ridurre al minimo le variazioni di velocit\u00e0 dei motori, in modo analogo agli orologi, questi sono azionati da un circuito pilotato da un oscillatore al quarzo."}
{"id": "682122", "revid": "3137", "url": "https://it.wikipedia.org/wiki?curid=682122", "title": "Wow &amp; Flutter", "text": ""}
{"id": "682124", "revid": "729019", "url": "https://it.wikipedia.org/wiki?curid=682124", "title": "Tachi", "text": "Il \u00e8 una spada giapponese, usata prevalentemente in cavalleria, pi\u00f9 curva e pi\u00f9 lunga dell'uchigatana utilizzata in fanteria.\nLo stile tachi venne abbandonato a favore dell'uchigatana. I \"dait\u014d\" (spade lunghe) che anticipano il periodo dell'uchigatana hanno una lunghezza della lama di circa 78\u00a0cm, superiore a quella dell'uchigatana che arriva a circa 70\u00a0cm.\nRispetto al modo tradizionale di indossare la katana, il tachi si aggancia all\"'obi\" (cintura) con il filo della lama rivolto verso il basso, in quanto doveva essere estratta comodamente da cavallo, mentre l'uchigatana, viene riposta nel fodero con il filo verso l'alto per non consumarlo.\nSe vi sono variazioni sulla lunghezza media del tachi, vengono aggiunti i prefissi \"ko-\" se \u00e8 \"pi\u00f9 corta\" e \"\u014d-\" se \u00e8 \"pi\u00f9 lunga\". Per esempio, tachi che erano \"sh\u014dt\u014d\" e la cui lunghezza era vicina ad un \"wakizashi\" venivano chiamati \"kodachi\". Il tachi esistente pi\u00f9 lungo (risale al XV secolo \"\u014ddachi\") ha una lunghezza totale superiore ai 3,7\u00a0m (2,2\u00a0m di lama) ma ha una funzione cerimoniale. Durante l'anno 1600, i vecchi tachi vennero tagliati e convertiti in uchigatana. La maggior parte delle lame tachi che vennero tagliate ora sono \"o-suriage\", cos\u00ec \u00e8 raro trovare degli originali marchiati \"ubu\" tachi.\nUso.\nIl tachi \u00e8 stato utilizzato principalmente a cavallo, in cui veniva impiegato efficacemente per debellare la fanteria nemica. In ogni caso, anche sul terreno si dimostrava un'arma efficace, ma scomoda da utilizzare. Questo \u00e8 il motivo per cui il suo compagno, il \"uchigatana\", venne sviluppato.\n\u00c8 stato il predecessore dell'uchigatana come la lama da battaglia del \"bushi\" (classe guerriera) feudale giapponese, e successivamente venne utilizzato per altri scopi. Tachi e uchigatana sono stati spesso distinti l'uno dall'altro solo per il modo con cui sono stati indossati e dagli accessori per le lame. \n\u00c8 stato durante l'invasione mongola che il tachi ha mostrato i propri punti deboli, il che ha portato allo sviluppo dell'uchigatana.\nNella storia feudale giapponese pi\u00f9 recente, durante i periodi Sengoku e Edo, alcuni guerrieri di alto rango facenti parte di quella che sarebbe diventata la classe dirigente iniziarono ad indossare la loro spada nello stile tachi (con la lama verso il basso), piuttosto che nello stile \"saya\" (fodero), infilata nella cintura con la lama verso l'alto."}
{"id": "682127", "revid": "123145359", "url": "https://it.wikipedia.org/wiki?curid=682127", "title": "Felice di Nola (presbitero)", "text": "Agiografia.\nLe poche notizie circa la sua esistenza ci vengono fornite da San Paolino di Nola nei suoi \"carmi natalizi\", scritti dal 395 al 409 raccogliendo per iscritto la tradizione orale appresa nel territorio nolano.\nSecondo San Paolino, Felice nacque a Nola nella seconda met\u00e0 del III secolo, figlio di un ricco siro trasferitosi in Italia per lavoro. Divenne sacerdote e stretto collaboratore di Massimo, all'epoca vescovo di Nola. Fu imprigionato e torturato nel corso delle persecuzioni cristiane. La tradizione vuole che fu un angelo a liberarlo e che prest\u00f2 le cure al malato vescovo Massimo che intanto si era rifugiato in un luogo segreto. Quando ricominciarono le persecuzioni, Felice sfugg\u00ec alla cattura rifugiandosi all'interno di una cisterna. Nel 313 fece ritorno a Nola, dove rifiut\u00f2 l'episcopato e trascorse il resto dei suoi giorni in povert\u00e0, accettando serenamente enormi sofferenze, tanto da meritare l'appellativo di \"martire\" pur senza aver versato il proprio sangue.\nIl culto.\nIl Martirologio romano fissa la memoria liturgica il 14 gennaio.\nNonostante San Felice non sia stato ucciso, \u00e8 stato riconosciuto come Martire dalla Chiesa per le numerose sofferenze affrontate in vita. Il suo corpo \u00e8 seppellito presso le Basiliche paleocristiane di Cimitile. La sua tomba fu detta \"Ara Veritatis\", perch\u00e9 gli si attribuiva particolare efficacia contro la falsa testimonianza.\nI festeggiamenti a Cimitile.\nAl santo patrono \"Felice\" vengono dedicati solenni festeggiamenti che richiamano una gran folla di persone. Il 5 gennaio inizio del novenario predicato: \u00e8 caratterizzato una breve processione per il centro storico del paese \"a' sagliut'e san Felice\" che rievoca la salita della statua (situata nella basilica maggiore di San Felice in Pincis) in parrocchia. La sera del 13 gennaio i bambini di III, IV e V elementare cantano durante la celebrazione eucaristica in chiesa. Dopo la Messa serale, anche agli adulti hanno la possibilit\u00e0 di cantare l'inno di San Felice nelle basiliche paleocristiane dove ha inizio una fiaccolata che si conclude in parrocchia per la veglia.\nMa i festeggiamenti da tutti pi\u00f9 attesi avvengono il 14 gennaio di ogni anno. Fin dal primo mattino i rintocchi delle campane annunciano il giorno di festa con grande emozione nel cuore del popolo cimitilese, gi\u00e0 desto dalle ore 4.00 per le note gioiose della banda musicale che percorre le vie del paese, accompagnata dagli spari di petardi nella tradizionale \"DIANA\" in gergo detta \"a' rian\u2019\" che rievoca l'arrivo dei pellegrini da ogni parte della Campania e non solo. Alle 6.00 la prima messa annunciata dal suono dell'antica campana usata solo in questa occasione, alla messa delle 6.00 segue quella delle 7.00, delle 8.00 e quella delle 9.00 celebrata generalmente da un vescovo.\nVerso le 10.00 tutto \u00e8 pronto per processione che si avvia e si snoda per le strade del paese, tra la folla, mentre si innalzano le note di un inno cantato da bambini.\nE la festa continua la prima domenica, dopo otto giorni dal 14, la cosiddetta \"ottava\". \u00c8 un intero giorno che viene dedicato a San Felice portandolo in tutte le strade e vicoli dove hanno luogo spettacoli di fuochi pirotecnici che vengono sparati per salutare il Santo."}
{"id": "682129", "revid": "697352", "url": "https://it.wikipedia.org/wiki?curid=682129", "title": "Revolution", "text": ""}
{"id": "682140", "revid": "1746590", "url": "https://it.wikipedia.org/wiki?curid=682140", "title": "Forum Liberale", "text": "Il Forum Liberale (in tedesco: \"Liberales Forum\", LiF) era un piccolo partito di centro liberale in Austria, membro dell'Internazionale liberale e dell'ALDE. il LIF si fuse col movimento NEOS - La nuova Austria diventando cos\u00ec NEOS - La nuova Austria e Forum Liberale.\nStoria.\n\u00c8 stato fondato il 4 febbraio 1993, quando dei liberali all'interno del FP\u00d6, compresi cinque membri del Consiglio nazionale (\"Nationalrat\", Camera del Parlamento), uscirono dal partito.\nQuesti scissero il FP\u00d6 poich\u00e9 all'interno vi erano disaccordi fra l'ala liberale e la parte pi\u00f9 orientata al nazionalismo. J\u00f6rg Haider aveva lanciato una petizione contro gli immigranti stranieri in Austria (il cosiddetto \"\u00d6sterreich Zuerst Volksbegehren\"). Ci\u00f2 era inaccettabile per la componente liberale. I fondatori di questo nuovo partito volevano un movimento che si rifacesse al liberalismo classico, cosa che il FP\u00d6 aveva cessato di essere.\nIl partito \u00e8 riuscito a guadagnare 11 seggi nelle elezioni parlamentari del 1994, con il 5,51% dei voti. Tuttavia, in seguito alle dimissioni di Schmidt come presidente, nelle elezioni del 1999 il consenso \u00e8 sceso e il partito non \u00e8 riuscito a guadagnare seggi. Nelle elezioni del 3 ottobre 1999 il partito ha ottenuto il 3,65%, quindi non \u00e8 riuscito a superare la soglia obbligatoria del 4% per entrare in Parlamento. Nelle elezioni del 2002 ha ottenuto l'1% dei voti e non ha ottenuto seggi.\nAlle politiche del 2008 LiF ha incrementato i consensi, salendo all'1,9%, dato comunque insufficiente ad eleggere deputati.\nValori.\nIl Forum Liberale proponeva il liberalismo politico e sosteneva un mercato libero come fondamento del benessere sociale della gente. Inoltre il partito si impegnava per la protezione dell'ambiente e per la pace nel mondo."}
{"id": "682142", "revid": "1543377", "url": "https://it.wikipedia.org/wiki?curid=682142", "title": "Gruppo della Schiara", "text": "Il Gruppo della Schiara \u00e8 un gruppo montuoso delle Dolomiti (Dolomiti Meridionali di Zoldo), in Provincia di Belluno, che prende il nome dalla vetta principale che \u00e8 il monte Schiara (2.565\u00a0m), posta a nord della citt\u00e0 di Belluno. La parte occidentale \u00e8 tutelata da una riserva naturale.\nClassificazione.\nSecondo la SOIUSA il Gruppo della Schiara \u00e8 un gruppo alpino con la seguente classificazione:\nSuddivisione.\nLa SOIUSA suddivide il gruppo in tre sottogruppi\nMonti.\nI monti del gruppo dello Schiara sono:\nIl lato orientale del massiccio, che da verso la Val del Piave, \u00e8 rotto dal grande circo di Foresta Cai\u00e0da a Val Desed\u00e0n. Poco a sud la Val dei Frari sale verso il Monte Serva ed il Co Roanza. A nord, il gruppo confina con la Val Ma\u00e8 ed \u00e8 penetrato dalle valli del Gris\u00f2l e di Pramp\u00e8r; a nord delle Cime de Zit\u00e0 sorge il gruppo degli Spiz di Mezzod\u00ec e Pramp\u00e8r ed a nord-ovest di queste il Gruppo di San Sebastiano e dei T\u00e0mer.\nIl lato occidentale \u00e8 solcato dalla Val Clusa, la Val Vescov\u00e0, la Val Ru da Molin e la Val de Piero, queste ultime due sono tra le pi\u00f9 selvagge valli delle Dolomiti. A sud, l'accesso al gruppo avviene tramite la Valle dell'Ardo che porta al rifugio 7\u00ba Alpini.\nRifugi.\nSito all'interno del parco nazionale delle Dolomiti Bellunesi \u00e8 conosciuto da alpinisti e rocciatori per la notevole variet\u00e0 di pareti dolomitiche ad alto grado di difficolt\u00e0, sentieri vie e ferrate tra cui si ricordano la via ferrata Piero Rossi, la via ferrata Zacchi che partono in prossimit\u00e0 del \"porton\" grotta naturale sita a poche decine di metri dal rifugio 7\u00ba Alpini (1.502\u00a0m) per raggiungere il quale si deve affrontare un sentiero con oltre 1.000\u00a0m di dislivello.\nA quota 2.328 si giunge al bivacco Ugo Dalla Bernardina e successivamente si pu\u00f2 arrivare alla \"Gusela del Vescov\u00e0\" (2.366\u00a0m) (che in bellunese significa ago del vescovo) maestosa guglia di roccia dolomitica che si staglia verticalmente verso il cielo per oltre 40\u00a0m di altezza e che si pu\u00f2 ammirare anche dalla sottostante citt\u00e0 di Belluno. Dal bivacco Ugo Dalla Bernardina si pu\u00f2 raggiungere la cima tramite la via ferrata Berti. Il rifugio 7\u00ba Alpini \u00e8 anche il punto d'arrivo dell'alta via n. 1 detta \"la classica\" e che parte dal lago di Braies.\nIl versante settentrionale della Schiara, invece, \u00e8 servito dal rifugio Furio Bianchet, sito presso la radura del Pian dei Gat (1.250\u00a0m); un ideale punto d'appoggio per escursioni ed ascensioni di ogni grado di difficolt\u00e0, alcune delle quali figurano tra le pi\u00f9 spettacolari nel parco nazionale delle Dolomiti Bellunesi.\nClima.\nClima freddo e molto nevoso d'inverno fresco e temporalesco d'estate.\nAccessi.\n\"Sentiero C.A.I. n\u00ba 501.\"\nLocalit\u00e0 di partenza - localit\u00e0 di arrivo: Case Bortot - Rifugio 7\u00ba Alpini Pis Pilon.\nLocalit\u00e0 attraversate: Val Dell'Art - Ponte Mariano - Sotto Col de le Ortighe - Calvario.\n\"Sentiero C.A.I. n\u00ba 502 Sentiero Alpino Val de Piero.\"\nLocalit\u00e0 di partenza - localit\u00e0 di arrivo: Rifugio 7\u00ba Alpini Pis Pilon - La Stanga.\nLocalit\u00e0 attraversate: Forcella d'Oderz - Val di Piero.\n\"Sentiero C.A.I. n\u00ba 503.\"\nLocalit\u00e0 di partenza - localit\u00e0 di arrivo: Bus de la Pissa (Loc. La Stanga) - v Pis Pilon.\nLocalit\u00e0 attraversate: Val Vescov\u00e0 - Pian dei Gat - Rifugio F. Bianchet - Bivacco Ugo Dalla Bernardina - Via ferrata Luigi Zacchi La Schiara - Rifugio 7\u00ba Alpini.\n\"Sentiero C.A.I. n\u00ba 505.\"\nLocalit\u00e0 di partenza - localit\u00e0 di arrivo: Rifugio 7\u00ba Alpini Pis Pilon - Stazione di Fa\u00e8 Fortogna.\nLocalit\u00e0 attraversate: Rifugio 7\u00ba Alpini - Bivacco Severino Lussato - Forcella Pis Pilon - Forcella di Caneva - Casera di Caneva - Pian di Caiada - Val Desedan.\n\"Sentiero C.A.I. n\u00ba 506.\"\nLocalit\u00e0 di partenza - localit\u00e0 di arrivo: Sotto Ponte Cargador Case Val della Borra - Case Bortot.\nLocalit\u00e0 attraversate: Ponte de la Cella - Colover - Casera Medon - Casere Funes - Val di Monpiana - Forcella Monpiana - Costa Arghena - Col Forongol - Scaleton.\n\"Sentiero C.A.I. n\u00ba 507.\"\nLocalit\u00e0 di partenza - localit\u00e0 di arrivo: Ponte del Mariano - Canevon.\nLocalit\u00e0 attraversate: Val de Rui Fret - Casera Palazza - Forcella Tanzon\n\"Sentiero C.A.I. n\u00ba 508.\"\nLocalit\u00e0 di partenza - localit\u00e0 di arrivo: Case Bortot - Zimon de Terne.\nLocalit\u00e0 attraversate: Pra de Terne - Pala dei Troi - Pra de Camp.\n\"Sentiero C.A.I. n\u00ba 509.\"\nLocalit\u00e0 di partenza - localit\u00e0 di arrivo: Pian di Caiada - Ruderi Casera Scala.\nLocalit\u00e0 attraversate: Casera Palughet - Forcella Palughet - Forcella Zervoi - Casera Ronch - Casera Breghe.\n\"Sentiero C.A.I. n\u00ba 510.\"\nLocalit\u00e0 di partenza - localit\u00e0 di arrivo: Casera Zopp\u00e0 - Forcella San Giorgio.\nLocalit\u00e0 attraversate: Pian de Regnac - Pian Fraina.\n\"Sentiero C.A.I. n\u00ba 511.\"\nLocalit\u00e0 di partenza - localit\u00e0 di arrivo: Val de Rui Fret - Forcella del Marmol.\nLocalit\u00e0 attraversate: Casera Maiolera - Capanna Bivacco De la Medassa - Forcella Pis Pilon - Pelf.\ndotato di buona segnaletica. Sentiero con percorso difficile e tratti in ferrata sul Pelf.\n\"Sentiero C.A.I. n\u00ba 512.\"\nLocalit\u00e0 di partenza - localit\u00e0 di arrivo: Case Tovena (Loc. Pascoli) - Pian de Regnac.\nLocalit\u00e0 attraversate: Casera Stalich - Pian di Neve - La Talvena - La Tesa - Pian de Regnac\n\"Sentiero C.A.I. n\u00ba 514.\"\nLocalit\u00e0 di partenza - localit\u00e0 di arrivo: Rifugio Sommariva al Pramperet - Rifugio 7\u00ba Alpini Pis Pilon.\nLocalit\u00e0 attraversate: Rifugio Pian de Fontana - Forcella La Vareta - Casonet de Nerville - Forcella del Marmol - Bivacco Bocco-Zago - Via ferrata Piero Rossi.\n\"Sentiero C.A.I. n\u00ba 515.\"\nLocalit\u00e0 di partenza - localit\u00e0 di arrivo: Ponte del Bus Pian di Vedoia - Forcella Palughet.\nLocalit\u00e0 attraversate: Casera Nantere - Casera Protti - Casera Coston.\nescursionistico con tracciato difficile. Varianti: da casello Pian di Vedoia e da casello Fortogna.\n\"Sentiero C.A.I. n\u00ba 517.\"\nLocalit\u00e0 di partenza - localit\u00e0 di arrivo: Cargador - Monte Serva.\nLocalit\u00e0 attraversate: Col Cavalin - Casera Pian dei Fioc.\ndotato di buona segnaletica. Sentiero variante: Valon de Boca del Rosp.\n\"Sentiero C.A.I. n\u00ba 518.\"\nLocalit\u00e0 di partenza - localit\u00e0 di arrivo: Rifugio F. Bianchet - Scalon de Nerville.\nNote: Itinerario turistico dotato di buona segnaletica. Sentiero di collegamento tra il Rifugio F. Bianchet e il sentiero Sentiero C.A.I. n\u00ba 536.\nLocalit\u00e0 di partenza - localit\u00e0 di arrivo: Rifugio F. Bianchet - Forcella la Varetta.\nLocalit\u00e0 attraversate: Val Vachera - Casera Vescov\u00e0 - Sella Col dei Gai - Casera la Varetta.\n\"Sentiero C.A.I. n\u00ba 537 Sentiero Alpino del Monte Coro.\"\nLocalit\u00e0 di partenza - localit\u00e0 di arrivo: Rifugio F. Bianchet - Monte Coro.\nLocalit\u00e0 attraversate: Casera del Castellaz - Costa del Castellaz.\n\"Sentiero C.A.I. n\u00ba 546.\"\nLocalit\u00e0 di partenza - localit\u00e0 di arrivo: La Muda - Forcella di Scalabr\u00e0s.\nLocalit\u00e0 attraversate: Col di S.Antonio - Val del Cristo - Val Clusa - Casera terza di Val Clusa.\n\"Sentiero C.A.I. n\u00ba 572.\"\nLocalit\u00e0 di partenza - localit\u00e0 di arrivo: Ma\u00e8 Muda - ponte de Podenzoi.\nLocalit\u00e0 attraversate: Col de Perapizzola - Degnon - Belvedere Zimon - Selle del Gravedel - Casera Gravedel.\n\"Via Ferrata Col. Luigi Zacchi (503).\"\nLocalit\u00e0 di partenza - localit\u00e0 di arrivo: Porton de la Schiara - Forcella de la Gusela.\nLocalit\u00e0 attraversate: Porton de la Schiara parete sud della Schiara - Forcella della Gusela Bivacco Ugo Dalla Bernardina.\n\"Via Ferrata Antonio Berti.\"\nLocalit\u00e0 di partenza - localit\u00e0 di arrivo: Forcella della Gusela Bivacco Ugo Dalla Bernardina -Vetta dalla Schiara.\nLocalit\u00e0 attraversate: Lungo cresta ovest e filo di cresta de la Schiara. Via Ferrata: Gian Angelo Sperti (504).\n\"Via Ferrata Piero Rossi (514).\"\nLocalit\u00e0 di partenza - localit\u00e0 di arrivo: Porton de la Schiara - Forcella del Marmol.\nLocalit\u00e0 attraversate: Porton de la Schiara - Gola - Bivio via Ferrata Luigi Zacchi - Spalla sud est - Bivacco Bocco-Zago - Forcella del Marmol.\n\"Via Ferrata: Marino Guardiano Al Pelf.\"\nLocalit\u00e0 di partenza - localit\u00e0 di arrivo: Forcella del Marmol - Spalla nord/ovest Antecima del Monte Pelf innesto sentiero alpino n\u00ba 511.\nLocalit\u00e0 attraversate: Forcella del Marmol - alla spalla nord/ovest antecima del Monte Pelf per innesto sentiero alpino n\u00ba 511.\n\"Vi\u00e0z dei Cam\u00f2rz e dei Camorzieri.\" Percorso in quota e segnato con segnavia giallo-rossi che parte dalla via normale della Pala Alta, scende sul versante nord e raggiunge la Forcella Med\u00f2n tramite una vertiginosa cengia. Dalla forcella il percorso scavalca la Pala Bassa attraverso le creste fino a Forcella della Pala Bassa, traversa il versante ovest del Tir\u00f2n per cenge erbose e scavalca la Cima dei Sabi\u00f2i e le Cime dei Pinei per raggiungere Forcella Od\u00e8rz. Da questa il tragitto conduce attraverso le Forzelete, poco pi\u00f9 alte di Forcella Od\u00e8rz e segue tutte le banche della Val De Piero fino alla Fratta del Moro, donde per cenge esposte aggira il versante nord-ovest del Bur\u00e8l per raggiungere la Forcella del Balc\u00f2n. Da quest'ultima, per un sistema di banche erbose, il vi\u00e0z permette di raggiungere la Forcella del Bor\u00e0l de l'Orsa dove ha termine e donde si scende in Val Vescov\u00e0. Traversata segnata ma lunga ed impervia con passi di III, cornici esposte e solo qualche saltuario tratto attrezzato. Tracciato nel 1983 da Franco Miotto, \u00e8 il pi\u00f9 famoso dei tanti vi\u00e0z del gruppo.\nAlpinismo.\nSulle pareti del vasto massiccio bellunese sono state compiute varie grandiose imprese, quasi tutte ad opera di alpinisti locali, ma con alcuni interventi di nomi illustri quali Reinhold Messner, Roberto Sorgato, Tony Hibler, Georges Livanos ed altri. Tra i locali si possono ricordare i pionieri, spesso guide o cacciatori valligiani (Vittorio Andriollo, Rinaldo Pasqualin, Gioacchino \"Chino\" Viel, Eugenio Da Rold detto \"Genio Pol\"), militari (Luigi Zacchi, Antonio Berti, Arturo Andreoletti), nonch\u00e9 i primi alpinisti locali (Gianangelo Sperti, Francesco Zanetti, Aldo Parizzi, Attilio Zancristoforo, Attilio Tissi, Alvise Andrich, Domenico Rudatis, Piero Rossi, Loris De Moliner, Otello Da Rold, Umberto Faccio, Corrado Da Rold, Giuseppe Da Rold, Piero Sommavilla, Giuseppe Da Damos, Giorgio Garna, Gianni Gianeselli, Giovanni Viel) e non locali (da ricordare almeno Toni Hiebeler, Werner Gross, i polacchi del Klub Wisokogorsky). Particolari cenni vanno fatti alla cordata bellunese composta da Riccardo Bee e Franco Miotto, i quali hanno aperto e ripetuto itinerari di grande arditezza sulle pareti della Schiara e del Burel.\nAlcune delle numerose vie alpinistiche sono elencate alla voce Rifugio 7\u00ba Alpini, a Rifugio Furio Bianchet ed Cima del Burel.\nAvvertenza.\nIl lato occidentale del gruppo della Schiara (Val de Piero, Val Ru da Molin, Val Clusa ed i pendii del Monte Coro) \u00e8 infestato dalla zecca a quote molto basse, come anche il Cim\u00f2n di Caiada."}
{"id": "682146", "revid": "22475", "url": "https://it.wikipedia.org/wiki?curid=682146", "title": "Incrocio stradale", "text": ""}
{"id": "682148", "revid": "1494169", "url": "https://it.wikipedia.org/wiki?curid=682148", "title": "Incrocio", "text": ""}
{"id": "682151", "revid": "287204", "url": "https://it.wikipedia.org/wiki?curid=682151", "title": "Euskal Bizikleta 1994", "text": "La Euskal Bizikleta 1994, venticinquesima edizione della corsa, si svolse in cinque tappe dal 15 al 19 giugno 1994, per un percorso totale di 848,8 km. Fu vinta dall'italiano Stefano Della Santa che termin\u00f2 in 22h22'12\".\nSquadre e corridori partecipanti.\nLe 16 squadre partecipanti alla gara furono:"}
{"id": "682154", "revid": "212348", "url": "https://it.wikipedia.org/wiki?curid=682154", "title": "Anziano", "text": ""}
{"id": "682155", "revid": "125484464", "url": "https://it.wikipedia.org/wiki?curid=682155", "title": "Senilit\u00e0", "text": "Con senilit\u00e0 (detta anche vecchiaia o anzianit\u00e0 o terza et\u00e0) che \u00e8 il termine proprio riguardante la medicina, ci si riferisce alle et\u00e0 prossime al termine della vita media degli esseri umani, l'ultima parte del ciclo vitale umano. Vengono usati vari eufemismi per indicare le persone in et\u00e0 senile. Le persone anziane o vecchie nel termine generico pi\u00f9 usato hanno limitate capacit\u00e0 rigenerative e sono pi\u00f9 vulnerabili a disturbi, malattie e sindromi rispetto agli altri adulti.\nDefinizione.\nLa senilit\u00e0 non pu\u00f2 essere definita con precisione poich\u00e9 questo concetto non ha lo stesso significato in tutte le societ\u00e0. In molte parti del mondo, gli individui vengono considerati anziani in seguito a certi cambiamenti nella loro attivit\u00e0 o nel loro ruolo sociale, come ad esempio quando diventano nonni, o quando per l'avanzare dell'et\u00e0 si trovano costretti a svolgere mansioni diverse e/o a diminuire i ritmi di lavoro.\nTendenzialmente si crede che a 65 anni cominci la vecchiaia perch\u00e9 i lavoratori cominciano a ritirarsi dal lavoro percependo una pensione. Nel mondo, il numero degli ultrasessantacinquenni \u00e8 in forte aumento; per lo pi\u00f9 questa crescita \u00e8 concentrata nei paesi in via di sviluppo. Essa \u00e8 sicuramente anche simbolo positivo sulla qualit\u00e0 della vita dei cittadini, ma contemporaneamente crea una serie di esigenze e problemi da affrontare per evitare gravi conseguenze socio-economiche in prospettiva futura.\nSituazione.\nStati Uniti.\nPartita nel 2003, in America l'et\u00e0 minima per percepire la pensione sociale salir\u00e0 gradatamente per arrivare nel 2027 ai 67 anni.La percentuale della popolazione con 65 anni \u00e8 aumentata dal 4% del 1900 al 13% del 1990. Nel 1900 solo 3 milioni di americani avevano un'et\u00e0 superiore ai 65 anni, mentre nel 1998 il numero dei \"senior\" era intorno ai 34 milioni. I demografi stimano che nel 2020 saranno circa 50 milioni gli americani con pi\u00f9 di 65 anni, circa il 17% della popolazione.\nNegli anni 90 l'aspettativa di vita era 80 anni per le donne e 73 per gli uomini. Le donne americane che avevano 65 anni nel 1990 possono aspettarsi di vivere altri 19 anni circa, gli uomini invece 16.\nEuropa.\nL'invecchiamento della popolazione europea \u00e8 in graduale aumento e dati dell'Eurostat avvertono che si potrebbe arrivare a una riduzione della \u201ccrescita potenziale\u201d annua del PIL europeo, dal 2-2,5% all'1,5% nel 2025, fino all'1,25% nel 2040.\nSecondo uno studio del 2005 della Commissione europea, riportato dal periodico Euronote,\nSono tre i fattori rilevanti: \nDai rapporti ISTAT intorno al 2010 le persone con pi\u00f9 di 65 anni saranno pari 20,5%, in crescita rispetto al 2005 di un punto percentuale, nel 2020 sar\u00e0 il 23,2%, nel 2030 il 27% e nel 2050 arriver\u00e0 al 33,6%.\nItalia.\nL'Italia ha un tasso di nascite per donna che non raggiunge il livello minimo (2,1 figli per donna), indicato dai demografi di mantenimento della popolazione. Con un tasso di soli 1,34 figli per donna (dati 2016), si avvierebbe a diventare il Paese del mondo con il minor numero di nati se non fosse per le nascite registrate negli ospedali dei figli d'immigrati residenti.\nIl tasso di nascite basso e l'aspettativa di vita sempre pi\u00f9 alta comportano un invecchiamento della popolazione che, secondo proiezioni Istat, raggiunger\u00e0 il suo massimo nel 2045, quando la percentuale di ultra cinquantenni-sessantenni raggiunger\u00e0 il 34%, con una perdita netta di residenti stimata in 2,1 milioni di unit\u00e0.\nLa solitudine degli anziani in Italia.\nA partire dai seguenti dataset Istat :\n\u00e8 possibile valutare il numero di persone sole e in casa di riposo ultrasessantacinquenni nell'anno 2015.\nI risultati sono esposti nei seguenti grafici e tabelle :\nCosa fare.\nLa Confederazione Europea dei Sindacati (CES) e la FERPA (Federazione europea dei pensionati e delle persone anziane) ritengono che bisogner\u00e0 affrontare non una crisi, ma piuttosto un nuovo ciclo demografico, che crea nuove opportunit\u00e0 per la societ\u00e0.Occorrer\u00e0 modernizzare le istituzioni sociali, economiche e del lavoro: pi\u00f9 posti di lavoro di migliore qualit\u00e0, un mercato del lavoro che sia pi\u00f9 inclusivo (in particolare per giovani, donne e lavoratori anziani) con maggior flessibilit\u00e0 di orari, un'istruzione e una formazione efficaci, una societ\u00e0 insomma pi\u00f9 aperta a tutti.\nLa spesa sociale dovr\u00e0 essere considerata come un investimento e non come un costo o un onere che pesa sulla competitivit\u00e0 economica.\nA tal proposito la Commissione europea ha pubblicato \"The demographic future of Europe, from challenge to opportunity\", un testo su cui si aprir\u00e0 un confronto con le parti sociali, proponendo cinque punti contro \u201cla bomba demografica\u201d dovuta all'invecchiamento: \nDiversi governi offrono la pensione di vecchiaia o la possibilit\u00e0 di un riscattabile piano pensionistico."}
{"id": "682158", "revid": "229617", "url": "https://it.wikipedia.org/wiki?curid=682158", "title": "Gruppo dello Schiara", "text": ""}
{"id": "682170", "revid": "287204", "url": "https://it.wikipedia.org/wiki?curid=682170", "title": "Euskal Bizikleta 1993", "text": "La Euskal Bizikleta 1993, ventiquattresima edizione della corsa, si svolse in cinque tappe dal 16 al 20 giugno 1993, per un percorso totale di 882\u00a0km. Fu vinta dal lettone P\u00ebtr Ugrumov che termin\u00f2 in 22h59'14\".\nSquadre e corridori partecipanti.\nLe 15 squadre partecipanti alla gara furono:"}
{"id": "682172", "revid": "78589", "url": "https://it.wikipedia.org/wiki?curid=682172", "title": "Economia all'idrogeno", "text": ""}
{"id": "682175", "revid": "1442080", "url": "https://it.wikipedia.org/wiki?curid=682175", "title": "Agnati in Italia", "text": "Nella tabella l'elenco di famiglie e specie di pesci appartenenti alla classe \"Agnatha\" presenti in Italia."}
{"id": "682176", "revid": "78273", "url": "https://it.wikipedia.org/wiki?curid=682176", "title": "Economia a idrogeno", "text": ""}
{"id": "682177", "revid": "57342", "url": "https://it.wikipedia.org/wiki?curid=682177", "title": "Donald Bellisario", "text": ""}
{"id": "682178", "revid": "57342", "url": "https://it.wikipedia.org/wiki?curid=682178", "title": "Donald Paul Bellisario", "text": ""}
{"id": "682186", "revid": "120105814", "url": "https://it.wikipedia.org/wiki?curid=682186", "title": "Nilo Bianco (Sudan)", "text": "La wilaya del Nilo Bianco (in arabo: \u0627\u0644\u0646\u064a\u0644 \u0627\u0644\u0623\u0628\u064a\u0636; translitterato: an-N\u012bl al-Abya) \u00e8 uno dei wilayat o stati del Sudan. \nHa una superficie di 30.411 km\u00b2 e una popolazione di 1.730.588 abitanti (2008). \nDal 1994 Rabak (\u0631\u0628\u0643) \u00e8 la sua capitale, ma la citt\u00e0 pi\u00f9 popolosa \u00e8 Kosti."}
{"id": "682187", "revid": "599013", "url": "https://it.wikipedia.org/wiki?curid=682187", "title": "Sollevazione della Grande Polonia (disambigua)", "text": "Con Sollevazione della Grande Polonia ci si pu\u00f2 riferire a:"}
{"id": "682189", "revid": "15756", "url": "https://it.wikipedia.org/wiki?curid=682189", "title": "Andy Milligan", "text": "Insieme a Ed Wood \u00e8 considerato uno dei peggiori registi della storia del cinema\nBiografia.\nI primi anni.\nMilligan nasce da una famiglia alquanto problematica: il padre, un colonnello dell'esercito statunitense, per lavoro si deve trasferire spesso da una base militare all'altra, trascinando con s\u00e9 tutta la famiglia. I continui traslochi creano non pochi problemi al giovane Andy, un bambino dal carattere introverso e difficile. Come se questo non bastasse il padre \u00e8 un uomo molto violento, alcolizzato ed \u00e8 solito picchiare i figli e la moglie Marie Gladys, una casalinga obesa e con problemi psicologici.\nFinito il liceo Andy si arruola per un breve periodo nell'esercito e successivamente si stabilisce a New York.\nNei primi anni cinquanta intraprende la carriera d'attore in piccole produzioni teatrali e televisive, arrivando persino ad interpretare una piccola parte in un'importante produzione di Broadway: la commedia \"The Girl on the Via Flaminia\".\nIn quegli anni \u00e8 un \"habitu\u00e9\" del Caff\u00e8 Cino, un bar nel Greenwich Village frequentato in maggioranza da gay. Fra i suoi amici ci sono Lanford Wilson, Tom Eyen, e John Guare, il futuro autore di \"Sei gradi di separazione\", e la giovane attrice Hope Stansbury, che bazzica anche la \"Factory\" di Andy Warhol ed era stata per un certo periodo amica intima di Candy Darling.\nL'esordio: \"Vapors\".\nProprio insieme alla Stansbury, Milligan scrive \"Vapors\", il suo primo mediometraggio, completamente ambientato nel famigerato St. Mark's Baths, una delle saune pi\u00f9 famose di New York, girato con uno stile semi-documentaristico chiaramente ispirato ai film prodotti da Warhol. Il film racconta la storia di Thomas, un giovane omosessuale che entra per la prima volta in una sauna gay, dove viene a contatto con un'ampia gamma di personaggi: il giovane prostituto, la checca appariscente, fino all'immancabile gay represso sposato con figli.\nIl film \u00e8 interpretato da amici del regista come Gerald Jacuzzo e Hal Borse, che in seguito appariranno anche in altre sue opere.\nIl film non riscuote alcun successo: rimarr\u00e0 praticamente dimenticato fino al 2000, quando la riedizione in DVD ricever\u00e0 ottime critiche, soprattutto dalla stampa specializzata.\nLe prime opere.\nSe il grande pubblico sembra ignorare il primo sforzo produttivo di Milligan, il produttore William Mishkin, famoso per i suoi film a bassissimo budget e ad alto contenuto di sesso e violenza, ne rimane invece favorevolmente colpito, tanto da metterlo sotto contratto e da affidargli la regia di diverse pellicole. Al giovane Andy viene lasciata la massima libert\u00e0 artistica a patto che spenda il meno possibile. Milligan realizza cos\u00ec undici opere, tutte girate in 16 millimetri, di cui cura sceneggiatura montaggio, cucendo spesso anche i costumi. Sempre per risparmiare, Milligan coinvolge nei suo film amici, conoscenti o amanti occasionali.\nIn queste sue prima opere, andate per la maggior parte perdute, Milligan alterna drammi ambientati nei bassifondi di New York a \"horror\" molto violenti. Questi film, sempre popolati da personaggi ambigui e in cui non mancano mai scene di sesso estremo o d'incesto, sono spesso molto approssimativi e tecnicamente carenti, ma si distinguono per l'incredibile realismo e uno studio dei personaggi non comune.\nAnche se Milligan non si \u00e8 mai considerato un autore, ha sempre prestato una grande attenzione al proprio mestiere e alla propria arte. Spesso ripeteva che:\nA Londra.\nTerminato il contratto con Mishkin, alla fine degli anni sessanta Milligan si trasferisce a Londra, dove dirige alcuni horror in costume, come \"Torture Dungeon\" o \"The Body Beneath\", che riscuotono un ottimo successo.\nNel 1971 si avventura per la prima volta nel genere porno realizzando \"Dragula\", una curiosa rilettura del mito del vampiro rumeno, in chiave gay. Il vecchio conte, interpretato dall'amico Joe Downing, mette alla prova i suoi due figli: uno, stupidotto ma buono, \u00e8 interpretato da Hal Borske, all'epoca compagno di Milligan, mentre l'altro, arrogante e malvagio, \u00e8 interpretato da Casey Donovan, star nascente dei film per soli adulti. Come spesso accade nell'industria pornografica, Milligan firma il film con lo pseudonimo di Jim Moss. Il film risulta a tutt'oggi perduto.\nSempre nel 1971, mentre \u00e8 intento a girare un film incentrato su una famiglia di licantropi, negli Stati Uniti ottiene un inaspettato successo \"Willard\", un horror a budget limitato che ha come protagonista un'orda di topi assassini. Milligan fiuta subito la possibilit\u00e0 di sfruttare il successo di \"Willard\" per ottenere pubblicit\u00e0 gratuita: rimonta cos\u00ec il suo film in fretta e furia, aggiungendo venti minuti di nuove scene in cui appaiono topi assassini. Il film, distribuito con il titolo \"The Rats Are Coming! The Werewolves Are Here!\" (\"Arrivano i ratti! I lupi mannari sono qui!\") ottiene un incredibile successo. I produttori riescono a vendere la pellicola in moltissimi paesi, compresa l'Italia, dove viene distribuito con l'improbabile titolo \"L'invasione degli ultratopi\".\nGli anni settanta.\nNegli anni settanta Milligan continua a dirigere horror, ma il declino dei drive-in e in genere del cinema horror-trash lo spinge ad abbandonare il cinema per dedicarsi ad altre attivit\u00e0, fra cui la direzione di alcuni teatri e la gestione di un cinema di seconda visione.\nAnni ottanta: il declino.\nAlla fine degli anni ottanta, spinto anche da motivi economici, torna a dirigere ma ormai l'entusiasmo \u00e8 svanito e i film risultano molto meno godibili. Unica eccezione \u00e8 \"Monstrosity\", del 1989, rilettura personalissima del mito del dottor Frankenstein, in cui Milligan, malgrado la pochezza dei mezzi, ritrova i temi a lui pi\u00f9 congeniali, firmando cos\u00ec un film che pu\u00f2 essere considerato il suo testamento spirituale.\nVita privata.\nMalgrado fosse gay dichiarato Milligan si era sposato con l'attrice Candy Hammond. Entrambi non presero il matrimonio molto sul serio, tanto che si racconta che Milligan abbia passato la sua prima notte di matrimonio in giro per i bar gay di New York a festeggiare con il suo fidanzato di allora, e con altri amici intimi. Il matrimonio dur\u00f2 comunque pochissimo.\nDurante la sua vita Milligan aveva avuto diversi rapporti stabili con uomini, di solito pi\u00f9 giovani di lui, ad esempio Dennis Malvasi, un ex militare reduce del Vietnam che per un certo periodo aiut\u00f2 Milligan nella realizzazione dei suoi film.\nForse il pi\u00f9 importante rapporto nella vita di Milligan \u00e8 stato quello con Wayne Keeton, ex prostituto originario della Louisiana, che gli amici avevano soprannominato \"Wayne lo stuzzicadenti umano\", per via del suo fisico segaligno. Il carattere buono e accondiscendente di Wayne ben si integrava con l'indole sanguigna e dominatrice di Andy: Milligan era un amante del sadomaso e, in genere, del sesso estremo, e spesso coinvolgeva altre persone nel suo menage familiare.\nNel 1989 Wayne muore di AIDS. Milligan, terribilmente scosso dalla perdita del compagno, smette di lavorare e si chiude in se stesso. In poco tempo finisce i pochi risparmi accumulati negli anni e la sua salute peggiora rapidamente. Il 3 giugno del 1991 muore anch'egli di AIDS, all'et\u00e0 di 62 anni."}
{"id": "682190", "revid": "1684799", "url": "https://it.wikipedia.org/wiki?curid=682190", "title": "Psycho Circus (singolo)", "text": "Psycho Circus \u00e8 un brano del gruppo hard rock Kiss pubblicato per la prima volta all'interno dell'omonimo album del 1998.\nLa canzone.\n\"Psycho Circus\" \u00e8 stata scritta dal chitarrista Paul Stanley in collaborazione con Curtus Cuomo. \u00c8 stata estratta come singolo poco dopo la pubblicazione dell'album, assieme al brano \"In Your Face\", pubblicato come Lato B. Quest'ultimo brano, composto da Gene Simmons e cantato dal chitarrista Ace Frehley, non \u00e8 stato pubblicato nell'album \"Psycho Circus\".\nIl singolo, uscito in quattro diverse copertine, ognuna raffigurante un membro della band, riscuoter\u00e0 successo soprattutto nei Paesi Scandinavi: in Svezia raggiunger\u00e0 la quarta posizione mentre in Norvegia l'ottava. Negli Stati Uniti si posizioner\u00e0 invece al primo posto nella classifica delle canzoni rock di maggior successo.\nPer promuovere il singolo \u00e8 stato realizzato anche un video sfruttando la tecnica del 3-D, diretto da James Hurlburt e prodotto da Doc McGhee e Eddie Vasker. Tuttavia il video ha trovato poco spazio all'interno delle emittenti televisive, soprattutto in MTV. La canzone \u00e8 stata candidata per il premio Grammy Best Hard Rock Performance del 1999, giungendo infine seconda dietro Jimmy Page e Robert Plant."}
{"id": "682192", "revid": "287204", "url": "https://it.wikipedia.org/wiki?curid=682192", "title": "Sollevazione della Grande Polonia", "text": "La sollevazione della Grande Polonia del 1918-19 (in polacco: \"powstanie wielkopolskie 1918-19 roku\", in tedesco: \"Posener Aufstand\") \u00e8 stata un'insurrezione militare dei polacchi della Grande Polonia (chiamata anche Granducato di Pozna\u0144) contro la Germania.\nIl contesto storico.\nDopo la terza spartizione del 1795, la Polonia aveva cessato di esistere come stato indipendente. Dal 1795 fino all'inizio della prima guerra mondiale, vi furono diverse sollevazioni per la riconquista dell'indipendenza che non ebbero successo. Ad una sollevazione del 1806 segu\u00ec la creazione del Ducato di Varsavia che dur\u00f2 otto anni prima di una nuova spartizione tra Prussia e Russia.\nAlla fine della prima guerra mondiale, i \"Quattordici punti\" del presidente degli Stati Uniti d'America Woodrow Wilson incontrarono l'opposizione delle nazioni europee che ritenevano di perdere potere o territori. Ad esempio, anche se i politici tedeschi avevano firmato un armistizio che condusse al cessate il fuoco dell'11 novembre 1918, molti tedeschi non ritenevano di avere perso la guerra e si sentirono traditi dai loro governanti. La Germania aveva firmato il trattato di Brest-Litovsk con la Russia bolscevica per stabilire le frontiere orientali. Perci\u00f2, dalla data della firma dell'armistizio fino alla ratifica del trattato di Versailles nel 1920, molti contenziosi territoriali rimasero irrisolti.\nLa proposta di Wilson di una Polonia indipendente non aveva fissato dei confini che avrebbero potuto essere universalmente accettati. La maggior parte della Polonia che era attribuita dalla fine del XVIII secolo alla Prussia era ancora reclamata dalla Germania alla fine della prima guerra mondiale con il resto dello stato polacco post-bellico conseguentemente reclamato dalla Russia e dall'Austria-Ungheria. La porzione rivendicata dalla Germania includeva il territorio della Grande Polonia del quale Pozna\u0144 era la maggior citt\u00e0 industriale. La maggioranza della popolazione polacca in questa regione non sapeva se sarebbe stata parte della nuova nazione polacca che era stata proposta.\nLa rivolta.\nLa scintilla che innesc\u00f2 la rivolta non \u00e8 ben nota, ma alcune fonti indicano il discorso pubblico del 27 dicembre 1918 di Ignacy Paderewski, un famoso pianista polacco e le conseguenti contromisure tedesche (\u00e8 ancora in discussione se le ostilit\u00e0 furono aperte dai polacchi o dai tedeschi).\nI polacchi avevano messo in atto seri preparativi per una sollevazione sin dall'abdicazione del Kaiser Guglielmo II del 9 novembre 1918 che segn\u00f2 la fine della monarchia tedesca e la sua sostituzione con la Repubblica di Weimar. A poche ore dal discorso di Paderewski, i cittadini polacchi di Pozna\u0144 e di altre localit\u00e0 iniziarono una rivolta contro la Germania.\nLe forze rivoltose consistevano in membri della sezione prussiana della \"Polska Organizacja Wojskowa\" (Organizzazione Militare Polacca), che iniziarono a formare la \"Stra\u017c Obywatelska\" (Guardia dei Cittadini), pi\u00f9 tardi rinominata \"Stra\u017c Ludowa\" (Guardia del Popolo), e molti volontari per lo pi\u00f9 veterani della prima guerra mondiale. L'organo direttivo era il \"Naczelna Rada Ludowa\" (Alto Consiglio del Popolo). Al principio alcuni esponenti del consiglio furono contro la sollevazione, ma la sostennero qualche giorno pi\u00f9 tardi, ufficiosamente il 3 gennaio 1919 ed ufficialmente l'8 e 9 gennaio 1919. I comandanti militari furono: il capitano Stanis\u0142aw Taczak (promosso in seguito maggiore) comandante temporaneo dal 28 dicembre 1918 all'8 gennaio 1919 e pi\u00f9 tardi il generale J\u00f3zef Dowbor-Mu\u015bnicki.\nLa rivolta pot\u00e9 sfruttare un fortuito tempismo, dato che tra l'ottobre del 1918 ed i primi mesi del 1919 la Germania era stata indebolita da conflitti interni con soldati e marinai che si erano ribellati alla monarchia ed ai suoi generali pi\u00f9 \"falchi\". Demoralizzata dalla firma dell'armistizio dell'11 novembre 1918, la Germania si ritrov\u00f2 invischiata nella rivoluzione di novembre.\nPer il 15 gennaio 1919, le forze polacche ribelli riuscirono ad ottenere il controllo della maggior parte della Provincia di Posen, ingaggiando duri combattimenti con le regolari, ma demoralizzate, truppe dell'esercito tedesco e quelle dei Grenzschutz fino al cessate il fuoco del 16 febbraio in cui la delegazione francese costrinse la Germania e le altre nazioni a riconoscere l'esercito della Grande Polonia come una forza alleata. L'Alto Comando di Pozna\u0144 fu assoggettato al governo di Varsavia il 25 maggio 1919. Il destino dei territori della Grande Polonia fu incluso nel trattato di Versailles.\nLe valutazioni.\nLa grande sollevazione polacca \u00e8 considerata una delle due pi\u00f9 riuscite rivolte della Polonia: l'altra fu la sollevazione del 1806, cui pose termine l'ingresso dell'esercito di Napoleone. Comunque la rivolta, oltre alle perdite territoriali della guerra e del trattato di Versailles, scaten\u00f2 accese tensioni tra il nuovo stato tedesco, che reclamava ancora i territori di lingua tedesca come Danzica, e la Seconda Repubblica di Polonia; questo sarebbe diventato in seguito uno dei pi\u00f9 importanti fattori che agevolarono l'ascesa del dittatore nazista Adolf Hitler al Cancellierato della Germania. Queste tensioni sarebbero culminate con l'invasione della Polonia all'inizio della seconda guerra mondiale."}
{"id": "682194", "revid": "78273", "url": "https://it.wikipedia.org/wiki?curid=682194", "title": "Grande rivolta polacca", "text": ""}
{"id": "682195", "revid": "838137", "url": "https://it.wikipedia.org/wiki?curid=682195", "title": "C\u0103lin Popescu T\u0103riceanu", "text": "Primo ministro della Romania dal 2004 al 2008, fu fino al 2009 presidente del Partito Nazionale Liberale (Partidul Na\u0163ional Liberal, \"PNL\"), tra i principali rappresentanti del centrodestra romeno.\nDopo l'esperienza di primo ministro fu fervente sostenitore dei governi socialdemocratici di Victor Ponta, prima come rappresentante del PNL e, dopo la sua fuoriuscita dal partito nel 2014 scaturita dai contrasti con il nuovo leader del partito Crin Antonescu, come parlamentare indipendente. Nello stesso anno fu contestualmente eletto presidente del senato in sostituzione dello stesso Antonescu.\nNel 2015 fu fondatore insieme a Daniel Constantin dell'Alleanza dei Liberali e dei Democratici, gruppo politico di ispirazione liberale, che fu alleato del Partito Social Democratico (PSD) nel quadro del governo Grindeanu, che assunse l'incarico nel 2017.\nBiografia.\nOrigini e contesto familiare.\nC\u0103lin Popescu T\u0103riceanu \u00e8 nato il 14 gennaio 1952, nella citt\u00e0 di Bucarest. Sua madre, Alexandrina Louise Lazarescu, \u00e8 di origine greca, e suo padre era per met\u00e0 rumeno e met\u00e0 greco. Il nonno di C\u0103lin Popescu T\u0103riceanu, Gheorghe Athanasiade \u00e8 stato uno dei pionieri dell'importazione di automobili in Romania.\nT\u0103riceanu \u00e8 stato sposato cinque volte e ha tre figli.\nAttivit\u00e0 politica.\nFormazione e presidenza del consiglio.\nHa studiato all'Universit\u00e0 tecnica d'ingegneria civile (Bucarest) e si \u00e8 laureato in Matematica ed Informatica.&lt;br&gt;Ha fondato nel 1990 la prima stazione radio privata del paese \"Radio Contact\". Si \u00e8 sposato tre volte e ha due figli&lt;br&gt; Negli anni 1996 '97 \u00e8 stato Ministro dell'Industria e del Commercio nel governo Ciorbea. In questo periodo \u00e8 stato anche deputato liberale al parlamento rumeno ricoprendo dal 2000 fino al 2004 la carica di vicepresidente del gruppo parlamentare del PNL e vicepresidente alla Commissione per il Budget, Finanza e Assicurazioni alla Camera.\nNel settembre 2003 il suo partito trova un'alleanza assieme al Partito Democratico rumeno (\"Partidul Democrat\" PD) di Traian B\u0103sescu, e nasce cos\u00ec Alleanza Giustizia e Verit\u00e0 (Alian\u0163a D.A. \"Dreptate \u015fi Adev\u0103r\") una coalizione che riesce in seguito a vincere le elezioni presidenziali inserendo il leader democratico come presidente del paese mentre Popescu T\u0103riceanu divenne il nuovo primo ministro del paese instaurandosi con tutto il suo governo, fatto in maggioranza da suoi colleghi di partito, il 29 dicembre con 265 voti favorevoli e 200 contrari.&lt;br&gt; Il 5 luglio 2005 presenta le dimissioni di tutto il gabinetto chiedendo elezioni anticipate le quali non vennero accettate dalla Corte Costituzionale perch\u00e9 doveva eseguire un pacchetto di leggi di riforma della giustizia richieste dall'Unione europea per consentire alla Romania di entrare nella comunit\u00e0.\nDal 1\u00ba gennaio 2007 la Romania \u00e8 entrata ufficialmente nell'Unione Europea e per il seguente aprile erano state previste le elezioni per il parlamento europeo le quali sono state rinviate al 25 novembre dello stesso anno dal Primo Ministro Popescu T\u0103riceanu per motivi di politica interna dovuti a problemi di impeachment del presidente della repubblica B\u0103sescu con successivo referendum.\nOpposizione a B\u0103sescu e al PD-L.\nDopo la sconfitta del PNL, arrivato terzo alle elezioni parlamentari in Romania del 2008, T\u0103riceanu rifiut\u00f2 di siglare un'alleanza di governo con il Partito Democratico Liberale (PD-L) di Theodor Stolojan ed Emil Boc e sostenuto direttamente dal presidente Traian B\u0103sescu. Visto il sottile vantaggio ottenuto, il PD-L cerc\u00f2 alleati per una coalizione di governo che, alla fine, fu formata con il Partito Social Democratico (PSD). Tale alleanza fu aspramente criticata da T\u0103riceanu, che riteneva innaturale l'accordo tra i due partiti, reputandolo un matrimonio di interesse finalizzato al mantenimento del potere.\nT\u0103riceanu, rieletto deputato per il distretto di Ilfov e capogruppo del partito alla camera dei deputati, guid\u00f2 l'opposizione al governo Boc I in qualit\u00e0 di presidente del PNL fino al 20 marzo 2009 quando, in occasione del congresso straordinario del partito, fu sostituito da Crin Antonescu, votato nuovo presidente con 873 voti contro 546.\nSostegno ai governi Ponta e rottura con il PNL.\nTra il 2009 e il 2012, su iniziativa del presidente B\u0103sescu, si susseguirono i governi Boc II e Ungureanu, duramente avversati dalle opposizioni, che formarono un'ampia alleanza contro la politica presidenziale. Da qui nacque l'Unione Social-Liberale formata da PNL e PSD che, nel maggio 2012, sostenne la nascita del governo Ponta I. Pochi mesi pi\u00f9 tardi, le elezioni parlamentari celebrate nel dicembre 2012 videro il trionfo della coalizione, che conquist\u00f2 ben 2/3 dei seggi in parlamento. T\u0103riceanu, candidatosi nel distretto di Bucarest, ottenne l'elezione al senato\nPresidente del Senato.\nLa difficile convivenza tra le due anime del governo Ponta II (il centro-destra del PNL e il centro-sinistra del PSD), tuttavia, condusse alla rottura dell'USL del febbraio 2014. Il 27 febbraio 2014, in contrasto con il leader del PNL Crin Antonescu per la scelta di lasciare la maggioranza, C\u0103lin Popescu T\u0103riceanu decise di abbandonare il partito insieme ad altri dissidenti e presentare la nascita di una nuova formazione politica di ispirazione liberale, il Partito Liberale Riformatore (PLR). Dall'estate del 2014, quindi, il governo Ponta III godette anche del sostegno parlamentare del neonato PLR.\nOltre a ritirare il sostegno al governo, Antonescu lasci\u00f2 criticamente anche la presidenza del senato, che il 10 marzo fu assunta dallo stesso T\u0103riceanu, eletto per tale funzione con 95 voti favorevoli e 60 contrari.\nCandidato per la presidenza rumena.\nIl 23 luglio 2014 T\u0103riceanu ufficializz\u00f2 l'intenzione di candidarsi alle elezioni presidenziali in Romania del 2014 previste per novembre. Al primo turno del 2 novembre, tuttavia, ottenne poco pi\u00f9 del 5% delle preferenze e annunci\u00f2, quindi, la decisione del PLR di appoggiare al ballottaggio la candidatura di Victor Ponta (PSD) in opposizione a quella di Klaus Iohannis (PNL). Le elezioni, in ogni caso, si conclusero con la vittoria di Iohannis, che succedette a B\u0103sescu.\nFondazione dell'ALDE e alleanza con il PSD.\nNello stesso periodo T\u0103riceanu si avvicino al Partito Conservatore di Daniel Constantin. Nel giugno 2015 venne ufficializzata la fusione tra PLR e PC, dalla quale nacque l'Alleanza dei Liberali e dei Democratici (ALDE), che ebbe inizialmente due co-presidenti: T\u0103riceanu (proveniente dal PLR) e Constantin (dal PC). Chiusa l'esperienza del PLR condivise, quindi, la leadership del nuovo partito con Constantin.\nGli eventi che nel novembre 2015 seguirono la tragedia della discoteca Colectiv di Bucarest portarono alle dimissioni del governo Ponta IV (che aveva tre ministri dell'ALDE) e alla formazione di un governo tecnico presieduto da Dacian Ciolo\u0219. T\u0103riceanu, tra i pochi a non appoggiare l'investitura di Ciolo\u0219, critic\u00f2 la scelta di Iohannis di favorire la formazione di un governo tecnico, affermando che \u00abLa tecnocrazia uccide la democrazia. L'instaurazione di un governo presidenziale segna il passaggio a un regime politico che svuota di contenuto la democrazia rappresentativa, a un regime politico che oltrepassa i principi costituzionali, che mette in pericolo i diritti e le libert\u00e0 dei cittadini, i valori democratici e lo stato di diritto e che, soprattutto, trasformer\u00e0 il parlamento in una forma indefinita\u00bb.\nIn occasione delle elezioni parlamentari del 2016 l'ALDE si present\u00f2 in alleanza con il PSD di Liviu Dragnea, successore di Ponta. T\u0103riceanu ottenne la rielezione al senato come rappresentante per la circoscrizione di Bucarest e il 21 dicembre 2016 fu riconfermato anche nella funzione di presidente del senato con 87 voti a favore e 40 contrari. Il netto successo della coalizione PSD-ALDE port\u00f2 alla nascita del governo presieduto dal socialdemocratico Sorin Grindeanu.\nSul finire di marzo 2017 l'ALDE, alleato di governo del PSD, stabil\u00ec di indire un congresso straordinario per la revisione del proprio statuto e l'elezione di un singolo presidente di partito. La decisione fu contestata duramente dal co-presidente Daniel Constantin, che minacci\u00f2 di appellarsi alla giustizia amministrativa contro il maggior promotore del congresso, l'altro co-presidente C\u0103lin Popescu T\u0103riceanu. Il conflitto sulla leadership interna del gruppo ebbe il suo epilogo nella giornata del 26 marzo, quando l'ufficio centrale dell'ALDE vot\u00f2 a favore della mozione proposta dal vicepresidente Andrei Gerea, riguardante il ritiro del sostegno politico a Constantin, che fu costretto alle dimissioni da ministro. Al suo posto fu indicata Gra\u021biela Gavrilescu, allora ministro con delega ai rapporti con il parlamento. Al congresso dell'ALDE del 21 aprile 2017, T\u0103riceanu, unico candidato alla presidenza, fu nominato nuovo leader del partito.Constantin abbandon\u00f2 l'ALDE accusando T\u0103riceanu di aver sacrificato onore e rispetto pur di raggiungere la presidenza e di aver compiuto un abuso ai danni dei colleghi di partito.\nCon il passare dei mesi molti osservatori rilevarono la comparsa di una reciproca diffidenza in seno al governo tra il premier Grindeanu e il presidente del PSD Dragnea. La giustificazione di tale tensioni fu in parte attribuita alla decisione di Grindeanu di ritirare un'ordinanza in tema di depenalizzazione del reato di abuso d'ufficio e corruzione, ignorando la volont\u00e0 di Dragnea. T\u0103riceanu si schier\u00f2 al fianco di Dragnea comunicando alla stampa di aspettarsi le dimissioni del premier e di essere alla ricerca del suo sostituto. Grindeanu, tuttavia, rispose che non avrebbe lasciato la posizione e attacc\u00f2 pesantemente Dragnea, invitandolo a rinunciare al suo ruolo. Il governo Grindeanu cadde il 21 giugno 2017, su una mozione di sfiducia presentata dallo stesso PSD e votata anche dall'ALDE. Il 26 giugno 2017 il ministro dell'economia Mihai Tudose fu indicato dal PSD per rivestire l'incarico di nuovo primo ministro. Sostenuto personalmente da Dragnea, la candidatura di Tudose fu supportata anche da T\u0103riceanu.\nCritica e polemica.\nAffare Sterlina.\nAttraverso una decisione del governo rilasciata dal governo T\u0103riceanu (decisione n. 1446 del 12/11/2008), il petrolio e gas intorno a l'Isola del Serpente sono stati affittati ad una societ\u00e0, Midia Resources SRL, che ha un capitale sociale di soli 200 lei. Il bilancio 2007 di questa azienda dimostra che non ha dipendenti e il fatturato \u00e8 stato di 0 lei. Midia Resources SRL non ha filiali, uffici secondari e non censura persone giuridiche.\nTassa di prima immatricolazione.\nT\u0103riceanu ha sostenuto la speciale tassa ambientale, che addebita tutte le nuove auto immatricolate in Romania. La quota \u00e8 motivata dalla limitazione delle emissioni di anidride carbonica e di prevenire l'invasione delle auto di seconda mano e altri simili tasse imposte dal nuovo arrivato dell'Unione europea. La tassa \u00e8 stata modificata senza, tuttavia, essere in linea con i requisiti dell'UE.\nIncidente.\nLa sera del 25 luglio 2006 il primo ministro ha guidato una motocicletta Harley-Davidson, in direzione Corbeanca, e si \u00e8 scontrato con una vettura Ford Mondeo; T\u0103riceanu sub\u00ec una rottura del menisco e rimase temporaneamente senza patente di guida.\nAccuse di corruzione.\nIl 7 luglio 2016, la Direzione nazionale anticorruzione ha inviato a giudizio per falsa testimonianza T\u0103riceanu e per favoreggiamento. \u00c8 accusato di aver reso dichiarazioni false sotto giuramento e di ostacolare deliberatamente l'accusa penale. A C\u0103lin Popescu T\u0103riceanu sono stati negati tutti gli appelli e le eccezioni contro l'accusa sulla DNA, quest'ultima dei magistrati dell'Alta corte di cassazione e giustizia nel febbraio 2017. Il processo di merito avr\u00e0 inizio il 14 marzo 2017. Il 22 maggio 2018, i magistrati dell'Alta corte di cassazione e giustizia assolvono Tariceanu nel fascicolo in cui era accusato di aver mentito e in cui il DNA aveva richiesto una pena detentiva di tre anni. La decisione della corte non era definitiva."}
{"id": "682207", "revid": "1170", "url": "https://it.wikipedia.org/wiki?curid=682207", "title": "Ultimatum alla terra", "text": ""}
{"id": "682210", "revid": "1566286", "url": "https://it.wikipedia.org/wiki?curid=682210", "title": "Tom Bosley", "text": "\u00c8 principalmente noto al pubblico televisivo per aver interpretato i personaggi di Howard Cunningham in \"Happy Days\", dello sceriffo Amos Tupper di Cabot Cove, in \"La signora in giallo\", e padre Frank Dowling nell'omonima serie.\nBiografia.\nDi religione ebraica, Bosley nacque a Chicago, figlio di Dora e Benjamin Bosley. Durante la Seconda Guerra Mondiale entr\u00f2 a far parte della Marina militare degli Stati Uniti d'America. Mentre ancora frequentava la DePaul University, nel 1947 fece il suo debutto sul palcoscenico di Our Town nel \"Fine Arts Theatre\", recitando nel biennio 1949-1950 anche nel Woodstock Opera House accanto a Paul Newman.\nBosley mor\u00ec il 19 ottobre 2010 a 83 anni per un'infezione da stafilococco, in un ospedale a Rancho Mirage, vicino alla sua abitazione a Palm Springs in California: il suo agente Sheryl Abrams dichiar\u00f2 che stava combattendo da anni contro un cancro ai polmoni. \u00c8 sepolto al Forest Lawn Memorial Park.\nCarriera.\nSi afferm\u00f2 sul piccolo schermo interpretando il Fante di Cuori in una produzione televisiva di \"Alice in Wonderland\" (1955), e interpret\u00f2 il ruolo del sindaco di New York nel musical di Broadway \"Fiorello!\" (1959), che vinse un Tony Award. Dopo essere apparso ancora in televisione in singoli episodi di numerose serie, tra cui \"\" (1960), \"The Law and Mr. Jones\" (1962) e \"Il virginiano\" (1969), divenne popolare in tutto il mondo con il personaggio di Howard Cunningham, il padre di Richie, nel famoso telefilm \"Happy Days\" (1974-1984). Celebri furono anche le sue interpretazioni di Bob Landers in \"Ciao Debby!\" (1969-1970), dello sceriffo Amos Tupper in \"La signora in giallo\" (1984-1988) e del sacerdote cattolico Frank Dowling in \"Le inchieste di Padre Dowling\" (1989-1991).\nIl suo primo ruolo cinematografico fu invece quello dell'aspirante corteggiatore di Natalie Wood in \"Strano incontro\" (1963), poi interpret\u00f2 altri ruoli secondari in film come \"La vita privata di Henry Orient\" (1964), \"Divorzio all'americana\" (1967), \"Appuntamento sotto il letto\" (1968) e \"Uno strano campione di football\" (1976). A fine carriera, dopo aver dato una coinvolgente testimonianza sulla sua esperienza sotto l'Olocausto nel documentario \"Paper Clips\" (2004), ebbe un ruolo nella commedia \"Piacere, sono un po' incinta\" (2010) con Jennifer Lopez.\nBosley fu anche un valente doppiatore e apparve come ospite in radio nella \"General Mills Radio Adventure Theater\", una serie drammatica per bambini del 1977. Doppi\u00f2 molti personaggi dei cartoni animati, tra cui Harry Boyle in \"Aspettando il ritorno di pap\u00e0\" (1972-1974) e il protagonista della serie \"David gnomo, amico mio\" (1985-1986). Diede la voce anche a Geppetto nei film \"I sogni di Pinocchio\" (1987) e \"Geppetto's Secret\" (2005), e interpret\u00f2 Maurice nel musical ispirato al film Disney \"La bella e la bestia\" (1994), che fu doppiato dalla sua collega Angela Lansbury.\nInfluenza culturale.\nNel fumetto \"John Doe\", il cavaliere dell'apocalisse \"Pestilenza\" ha le fattezze di Tom Bosley, e nel volume 15 della serie si presenta alla famiglia Clayman proprio come Howard Cunningham.\nDoppiatori italiani.\nNelle versioni in italiano dei suoi film, Bosley \u00e8 stato doppiato da:\nDa doppiatore \u00e8 sostituito da:"}
{"id": "682211", "revid": "11497", "url": "https://it.wikipedia.org/wiki?curid=682211", "title": "Anzianit\u00e0", "text": ""}
{"id": "682212", "revid": "11497", "url": "https://it.wikipedia.org/wiki?curid=682212", "title": "Vecchiaia", "text": ""}
{"id": "682214", "revid": "466539", "url": "https://it.wikipedia.org/wiki?curid=682214", "title": "Gergovia", "text": "Gergovia, menzionata da Gaio Giulio Cesare nei propri \"Commentarii de Bello Gallico\", era la capitale del popolo gallico degli \"Arverni\". \nL'ubicazione della citt\u00e0 \u00e8 da sempre stata identificata con la zona dove si erge la montagna di Medogne, un \"plateau\" che si trova a circa sette chilometri a sud dell'attuale Clermont-Ferrand, sebbene ci sia per\u00f2 chi sostiene che l\"'oppidum\" di cui parlerebbe Cesare vada individuato nel massiccio delle C\u00f4tes, che si trova a nord di Clermont-Ferrand.\nLa battaglia di Gergovia.\nQuesto \"oppidum\" fu protagonista, nel 52 a.C., di uno scontro tra i galli ribelli di Vercingetorige e le legioni di Cesare, che avevano posto l'assedio a questa fortezza. L'assedio di Gergovia fin\u00ec male per i romani e segn\u00f2 la prima sconfitta di Cesare nel corso delle sue campagne di conquista della Gallia, che subito dopo questo episodio apparvero in parte compromesse. Cesare riusc\u00ec in seguito a bloccare Vercingetorige con il suo esercito ad Alesia, dove sconfisse il capo gallico.\nQuindi anche se Cesare non riusc\u00ec nella battaglia di Gergovia ad annientare la rivolta gallica, non si pu\u00f2 parlare di vera e propria sconfitta, in quanto fu in parte una sua scelta quella di abbandonare l'assedio, dopo alcuni vani assalti alla citt\u00e0, inseguendo poi i galli fino ad Alesia, massima roccaforte dei Mandubi. Cesare infatti non riusc\u00ec ad ottenere una vittoria certa a causa dell'indisciplina di una legione che, invece di rientrare, avanz\u00f2 fino alle mura della citt\u00e0, mettendosi essa stessa in serio pericolo."}
{"id": "682219", "revid": "271907", "url": "https://it.wikipedia.org/wiki?curid=682219", "title": "Oblast' di Volgograd", "text": "L'oblast' di Volgograd (in russo \u0412\u043e\u043b\u0433\u043e\u0433\u0440\u0430\u0301\u0434\u0441\u043a\u0430\u044f \u043e\u0301\u0431\u043b\u0430\u0441\u0442\u044c, \"Volgogr\u00e1dkaja \u00f3blast' \") \u00e8 un'oblast' della Russia, esteso sul territorio della Russia europea meridionale. Il capoluogo \u00e8 la citt\u00e0 di Volgograd.\nGeografia fisica.\nL'oblast' di Volgograd si estende ad ovest della steppa dei Kirghisi su un territorio prettamente pianeggiante, ma interessato anche dalle Alture del Volga e da quelle del Don. L'oblast' confina con Saratov, Rostov, Astrachan' e Vorone\u017e e con la Calmucchia in Russia e con il Kazakistan.\nLa oblast' \u00e8 attraversata dai fiumi Don e Volga, che forma il bacino di Volgograd con una grande diga idroelettrica, e dal canale Volga-Don che unisce i due fiumi; nella regione si trova inoltre il lago salato \u0116l'ton.\nIl clima \u00e8 di tipo continentale, con inverno freddi ed estati molto calde; le precipitazioni sono scarse su tutto il territorio. A causa di questa scarsit\u00e0, il manto vegetale assolutamente prevalente \u00e8 la steppa.\nCitt\u00e0 principali.\nIl capoluogo Volgograd (1.012.800 abitanti), sulla destra del basso corso del Volga, immediatamente a valle dell'omonimo bacino artificiale \u00e8 un notevole nodo stradale e ferroviario sede di aeroporto. Dal 1925 al 1961 si chiam\u00f2 Stalingrado e durante la seconda guerra mondiale fu teatro dell'omonima battaglia.\nAltre citt\u00e0 di rilievo sono Vol\u017eskij, Kamy\u0161in, Michajlovka, Urjupinsk, Frolovo, Bereslavka.\nGeografia antropica.\nSuddivisioni amministrative.\n\"Rajon\".\nLa \"oblast\"' di Volgograd comprende 33 \"rajon\" (fra parentesi il capoluogo):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 19 (in grassetto le citt\u00e0 sotto la diretta giurisdizione dell'\"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 23 (al 1\u00ba gennaio 2010):\nEconomia.\nL'oblast' ha abbandonato, in questi ultimi anni, il suo indirizzo agricolo per dedicarsi alla pi\u00f9 redditizia industria (siderurgica, metallurgica, cantieristica, meccanica, petrolchimica, chimica, conciaria e del legno)."}
{"id": "682220", "revid": "709565", "url": "https://it.wikipedia.org/wiki?curid=682220", "title": "Stretching (sport)", "text": "Stretching (pronuncia inglese: ; pronuncia italiana; ) \u00e8 un termine della lingua inglese (che significa \u00aballungamento, stiramento\u00bb) usato nella pratica sportiva per indicare un insieme di esercizi finalizzati al miglioramento della flessibilit\u00e0 muscolare, sia come complemento ad altri sport sia come attivit\u00e0 fisica autonoma.\nGli esercizi di stretching coinvolgono muscoli, tendini, ossa e articolazioni ed in gran parte consistono in movimenti di allungamento muscolare.\nSebbene molto diffuso, anche come pratica autonoma, lo stretching \u00e8 considerato controverso: benefici e l'utilit\u00e0 sono molto dibattuti e perfino negati da alcuni esperti e studiosi di medicina sportiva, mentre la sua pratica \u00e8 potenzialmente dannosa se non praticata in maniera corretta e costante.\nFisiologia dello stretching.\nI muscoli compiono la loro azione principalmente in due modi opposti: contraendosi e rilassandosi. Un muscolo adeguatamente stimolato si contrae, appena viene interrotta la stimolazione si rilascia. In relazione alla loro funzione quasi tutti i muscoli hanno una controparte complementare:\nQuando un flessore (ad esempio il bicipite brachiale) si contrae, il corrispondente estensore (il tricipite brachiale) si rilascia, e viceversa.\nQuando un muscolo raggiunge in un tempo troppo ridotto il massimo allungamento, reagisce con un meccanismo di difesa detto riflesso miotatico, che consiste in una contrazione muscolare non volontaria attuata al fine di proteggere il tessuto muscolare e connettivo da eventuali danni. Tanto pi\u00f9 veloce sar\u00e0 l'allungamento, tanto pi\u00f9 intensa sar\u00e0 la risposta del riflesso miotatico. Alla contrazione di un muscolo agonista, per effetto del fenomeno dell'innervazione reciproca o legge di Sherrington, corrisponder\u00e0 un rilasciamento del suo antagonista e viceversa.\nTipi di stretching.\nA seconda della dinamica utilizzata si possono definire diverse tipologie di stretching.\nStretching balistico.\n\u00c8 una tecnica di allungamento muscolare che consiste in una serie di allungamenti ripetuti in maniera ritmica, con molleggi, con lo scopo di arrivare oltre il \"Range Of Motion\" (ROM) attivo dell'articolazione. Questo movimento oscillatorio \u00e8 ritenuto pericoloso da alcuni tecnici sportivi e studiosi, in quanto attiva in maniera molto forte il riflesso miotatico, che nei casi pi\u00f9 accentuati pu\u00f2 portare a strappi e stiramenti.\nStretching dinamico.\nQuesta tecnica assomiglia allo stretching balistico, ma differisce da essa nella modalit\u00e0 di esecuzione degli esercizi. Il concetto \u00e8 sempre quello di far oscillare gli arti o il busto, ma in maniera controllata e lenta, quindi senza ricorrere a slanci e scatti come avviene diversamente invece nello stretching balistico. In questo modo \u00e8 possibile eseguire l'esercizio all'interno del ROM attivo dell'articolazione.\nIl movimento consiste nello slanciare in una determinata direzione gli arti in maniera controllata e lenta arrivando a sfruttare gradatamente tutta l'ampiezza concessa dall'articolazione, evitando l'effetto rimbalzo o il molleggio che causano l'attivazione del riflesso miotatico portando il muscolo a reagire contraendosi anzich\u00e9 distendersi.\nStretching statico passivo.\nConsiste nell'assumere una posizione ben precisa e mantenerla rilassando il muscolo interessato per un certo tempo, in genere dai 20 ai 30 secondi, mediante il supporto di un partner, senza quindi la contrazione dei muscoli agonisti (complementari a quelli che si distendono).\nStretching statico attivo.\nConsiste nell'assumere e mantenere una posizione rilassando il muscolo interessato per un tempo di 20-30 secondi senza l'aiuto di un partner.\nQuesto tipo di allungamento prevede due fasi:\nStretching isometrico.\nOvvero \"facilitazione propriocettiva neuromuscolare\". Questo sistema \u00e8 composto da quattro fasi:\nCio\u00e8 \"contrazione, rilassamento e contrazione dei muscoli antagonisti\". Si differenzia dal PNF nella fase finale dell'allungamento. Prevede la contrazione dei muscoli antagonisti a quelli che si stanno allungando. In questo metodo si sfrutta il fenomeno della inibizione reciproca, che facilita il rilassamento del muscolo agonista.\nCio\u00e8 \"contrazione, rilassamento e stretching\". Questo sistema \u00e8 basato su una contrazione isometrica del muscolo 10 - 15 secondi, seguita da un rilassamento di 5 secondi e un successivo allungamento.\nEffetti dello stretching.\nIn generale lo stretching viene effettuato sia prima che dopo un\u2019attivit\u00e0 sportiva (escludendo il tipo balistico). Al momento per\u00f2 non esistono evidenze scientifiche che giustifichino l\u2019utilizzo dello stretching nel riscaldamento precedente una performance di forza e/o potenza, in quanto molti studi hanno rilevato un effetto negativo in acuto dello stretching o, in altri casi, nessuna variazione dei parametri indagati.\nIn generale i benefici dello stretching sono molteplici. Ad esempio riduce la tensione muscolare, migliora la coordinazione e la propriocezione (cio\u00e8 la presa di coscienza del proprio corpo), previene traumi muscolari e tendinei, e migliora l'escursione articolare.\nTuttavia, l'allenamento a mantenere un allungamento per lunghi periodi genera una assuefazione del fuso del muscolo, riducendo il segnale che genera il riflesso dell'allungamento. Riducendo la soglia del riflesso miotatico vi \u00e8 la potenziale possibilit\u00e0 di favorire certi tipi di traumi, specialmente se si effettua lo stretching prima di una gara.\nSecondo uno studio dell'esercito statunitense gli sportivi molto flessibili e quelli scarsamente flessibili hanno una probabilit\u00e0 pi\u00f9 che doppia di incorrere in infortuni rispetto a chi ha una flessibilit\u00e0 nella media.\nDunque \u00e8 ragionevole suggerire una moderazione nelle attivit\u00e0 di allungamento, ed un controllo del programma di allenamento da parte di personale qualificato.\nPer poter allenare correttamente la flessibilit\u00e0 \u00e8 necessario sviluppare parallelamente forza e flessibilit\u00e0. L'allenamento alla Forza finalizzato allo sviluppo di una buona flessibilit\u00e0 \u00e8 realizzato mediante gli esercizi \"dinamici di forza\" che consistono in alte ripetizioni e bassi carichi di movimenti effettuati dal distretto muscolare che si vuole allenare con lo stretching e vanno sempre eseguiti al massimo grado di apertura concesso da ogni singola articolazione e in modo lento. Questo tipo di preparazione \u00e8 necessaria per aumentare la resistenza muscolare e la forza del tessuto connettivo associato al muscolo diminuendo i rischi di sovrallenamento ed eventuali microlesioni che potrebbero derivare da un avventato utilizzo di esercizi di allungamento. Inoltre \u00e8 importante, se non fondamentale, tener presente che per ottenere i migliori risultati da un allenamento di stretching \u00e8 indispensabile rispettare una corretta sequenza negli esercizi. La sequenza che produce il miglior effetto allenante \u00e8:\nAlcuni principi dello stretching sono fatti propri ed utilizzati con intento preventivo e beneficio di riequilibrio e compensazione posturale nell'ambito della tecnica preventiva dell'ergomotricit\u00e0."}
{"id": "682225", "revid": "1543377", "url": "https://it.wikipedia.org/wiki?curid=682225", "title": "Nilo Azzurro (Sudan)", "text": "La wilaya del Nilo Azzurro (, traslitterato: \"al-N\u012bl al-azraq\"; chiamato al-Wusta dal 1991 al 1994) \u00e8 uno degli stati del Sudan. \nHa una superficie di 45.844 km2 e una popolazione di 832.112 abitanti. \nal-Dam\u0101z\u012bn () \u00e8 la sua capitale.\nGovernatore dello Stato \u00e8 Malik Agar, appartenente al partito di Movimento di Liberazione del Popolo Sudanese capeggiato da Salva Kiir Mayardit.\nL'opposizione del governo centrale di Khartoum alla possibilit\u00e0 prevista dal trattato di Pace del 2005 che con un nuovo referendum questa zona possa decidere se restare con il Sudan o passare al Sudan del Sud sta provocando violenti scontri e rischi di pulizia etnica specie per le trib\u00f9 che sostengono il Movimento di Liberazione del Popolo Sudanese che attualmente governa il Sudan del Sud. Una situazione simile si sta producendo anche nella zona delle Montagne di Nuba."}
{"id": "682230", "revid": "1347902", "url": "https://it.wikipedia.org/wiki?curid=682230", "title": "Oblast' di Vladimir", "text": "L'oblast' di Vladimir \u00e8 un'oblast' della Russia sita su un territorio pianeggiante con rilievi appena accennati. A sud confina con le oblast'di Niznyj Novgorod e Rjazan', ad est con quella di Ivanovo, a nord con l'oblast' di Jaroslavl' e ad ovest con quella di Mosca.\nOltre allo sfruttamento forestale di grande importanza \u00e8 l'agricoltura (cerealicoltura) e le derivate industrie (alimentari e conserviere).\nLa regione \u00e8 attraversata dal fiume Kljaz'ma e dai suoi numerosi affluenti.\nLa capitale \u00e8 Vladimir, mentre altre citt\u00e0 di rilievo sono:\nGeografia antropica.\nSuddivisioni amministrative.\n\"Rajon\".\nLa \"oblast'\" di Vladimir comprende 16 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"'):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 23 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 9 (al 1\u00ba gennaio 2010):"}
{"id": "682232", "revid": "125324131", "url": "https://it.wikipedia.org/wiki?curid=682232", "title": "Nazionale di calcio delle Filippine", "text": "La nazionale di calcio delle Filippine (in : \"Pambansang koponan ng futbol ng Pilipinas\"), i cui componenti sono soprannominati \"Azkals\" (tagalog per \"cani da strada\"), \u00e8 la rappresentativa calcistica delle Filippine, posta sotto l'egida della \"Philippine Football Federation\" e affiliata all'AFC.\n\u00c8 la nazionale di pi\u00f9 antica fondazione tra quelle del continente asiatico, con pi\u00f9 di un secolo di storia alle spalle. Non si \u00e8 mai qualificata alla fase finale di un mondiale, mentre ha preso parte a una fase finale della Coppa d'Asia, nel 2019. Ha raggiunto la finale della AFC Challenge Cup nel 2014, quando \u00e8 stata sconfitta dalla . Solitamente disputa le partite interne allo Stadio Panaad di Bacolod, al Stadio dello Sport delle Filippine di Bocaue o allo Stadio Rizal Memorial di Manila.\nNella classifica mondiale della FIFA, in vigore da agosto 1993, la posizione pi\u00f9 alta mai raggiunta dagli \"Azkals\" \u00e8 stato il 111\u00ba posto del maggio 2018; il peggior posizionamento \u00e8 il 195\u00ba posto occupato nel corso della seconda parte del 2006. Occupa attualmente il 128\u00ba posto della graduatoria.\nStoria.\nEsordi.\nLa nazionale filippina partecip\u00f2 ai Giochi dell'Estremo Oriente, la cui prima edizione si tenne nel 1913 e la cui ultima edizione si tenne nel 1934. Furono questi i primi tornei calcistici disputati da nazionali di calcio dopo il Torneo Interbritannico. Le Filippine affrontarono regolarmente e e, in un'edizione, anche le . Nella prima edizione del torneo vinsero per 2-1 cointro la Cina e nell'edizione del 1917 ottennero la vittoria pi\u00f9 larga della propria storia, travolgendo i padroni di casa del per 15-2 trascinati dall'attaccante ispanofilippino Paulino Alc\u00e1ntara.\nDopo la cessazione dei Giochi dell'Estremo Oriente la nazionale partecip\u00f2 ai Giochi dell'Asia orientale del 1940, organizzati per commemorare il 2600\u00ba anniversario della fondazione dell'Impero giapponese da parte di Jinmu. La squadra si classific\u00f2 terza dietro alle rappresentative di Giappone e Manciuku\u00f2 e davanti alla Cina.\n1950-1990.\nNegli anni '50 la nazionale delle Filippine gioc\u00f2 in casa varie amichevoli con altre nazionali, ma soffr\u00ec della mancanza di fondi e ricevette scarsa attenzione dai media. In questo periodo i membri della nazionale provenivano dalla Lega calcistica di Manila, che riceveva grande supporto dalla comunit\u00e0 sinofilippina. La nazionale filippina forn\u00ec buone prestazioni ai Giochi asiatici del 1958, tenutisi a Tokyo, dove sconfisse il Giappone per 1-0, risultato che fu definito uno shock dai giornali nipponici.\nDopo il 1958 il calcio filippino visse una fase di netto declino: molti calciatori si ritirarono dalla nazionale a causa degli sforzi economici che dovevano compiere per giocarvi. I nazionali Ed Ocampo ed Eduardo Pacheco passarono alla pratica della pallacanestro, fino a giungere a giocare a livello professionistico (cio\u00e8 ricevendo in cambio un compenso). Il Congresso delle Filippine approv\u00f2 un Atto della Repubblica, l'atto 3135, che impose alla Federazione atletica dilettantistica delle Filippine di schierare in nazionale non pi\u00f9 del 40% di giocatori di origine cinese o di altra origine straniera. Gli sponsor si ritirarono e i campionati, fondati per lo pi\u00f9 sul supporto della comunit\u00e0 sinofilippina, andarono in crisi. La regola del 40% fu inasprita sotto la presidenza di Johnny Romualdez, a capo della Federazione calcistica delle Filippine (PFF), dopo il 1982, quando la PFA si era riorganizzata dandosi il nome di PFF\nLa nazionale pat\u00ec larghe sconfitte ai Giochi asiatici del 1962 a Giacarta, tra cui un pesante 15-1 contro la , che divenne la peggiore sconfitta mai subita dalle Filippine. Il primato fu poi battuto dal 15-0 subito contro il Giappone nel 1967 durante le qualificazioni ai Giochi olimpici del 1968. Nel tentativo di arginare questa serie di risultati negativi furono ingaggiati dei commissari tecnici stranieri: fu l'inglese Alan Rogers a prendere le redini delle Filippine dopo la sconfitta contro la Malesia, mentre lo spagnolo Juan Cutillas fu chiamato ad allenare la nazionale dopo il pesante passivo subito contro il Giappone.\nNei primi anni '60 la Federazione calcistica delle Filippine si associ\u00f2 con la Corporazione San Miguel allo scopo di cercare assistenza straniera per allenare i calciatori locali e sviluppare il calcio nel paese. Furono ingaggiati dapprima gli allenatori britannici Alan Rogers e Brian Birch, poi i connazionali Danny McClellan e Graham Adams. Nel 1961 la Corporazione San Miguel chiam\u00f2 quattro studenti di medicina spagnoli esperti nella pratica del calcio, Francisco Escarte, Enrique dela Mata, Claudio Sanchez e Juan Cutillas. Escarte e dela Mata lasciarono le Filippine dopo un anno.\nNel 1971 il CT Juan Cutillas ingaggi\u00f2 cinque calciatori stranieri, quattro spagnoli e un cinese, e li integr\u00f2 nella nazionale filippina, che gioc\u00f2 varie competizioni regionali quali il Torneo Merdeka, il Torneo dell'anniversario di Giacarta e la Coppa del Presidente 1971 in Corea del Sud. La squadra ottenne inaspettate vittorie contro , e , ma dopo la partenza dei quattro calciatori spagnoli per motivi finanziari la squadra entr\u00f2 in un'altra fase di declino; in questo periodo la pallacanestro divenne nel paese pi\u00f9 popolare del calcio.\nLa nazionale filippina di calcio guidata dall'allenatore tedesco Eckhard Krautzun concluse al quarto posto i Giochi del Sud-est asiatico del 1991, disputati a Manila. Nella fase a gironi ottennero un pari (2-2) contro il , una vittoria (1-0 con gol di Norman Fegidero) contro i campioni in carica della Malesia, che a causa di quel passo falso furono eliminati, e nella terza gara subirono una sconfitta (1-2) contro l' vincitrice del girone. Superato il raggruppamento grazie al secondo posto, il 2 dicembre la compagine filippina fu battuta per 6-2 dalla Thailandia in semifinale ed eliminata dal torneo. Due giorni dopo, nella finale per il terzo posto, fu sconfitta per 0-2 da Singapore.\n2000-2010.\nNel settembre 2006 le Filippine precipitarono al 195\u00ba posto della graduatoria della FIFA, la pi\u00f9 bassa posizione di sempre per la squadra. Alla fine di quell'anno, per\u00f2, gli \"Azkals\" risalirono al 171\u00ba posto in seguito alla qualificazione al campionato dell'ASEAN del 2007 con la vittoria per 4-1 sul del 20 novembre 2006. L'allenatore Aris Caslib si pose come obiettivo il raggiungimento della semifinale con almeno due vittorie nella fase a gironi, malgrado il presidente federale Juan Miguel Romualdez predicasse calma e tentasse di spegnere facili entusiasmi, dato che le Filippine colsero la loro prima vittoria nel torneo solo nell'edizione del 2004.\nLe Filippine non andarono oltre la fase a gironi, ottenendo solo un pareggio in tre partite. Il brutto risultato port\u00f2 alle dimissioni di Caslib gi\u00e0 nel febbraio 2007. Non essendo riuscita a raggiungere i preliminari del torneo, la nazionale filippina scese nuovamente alla 179\u00aa posizione del ranking mondiale. Le prestazioni poco confortanti indussero cos\u00ec la federazione a ritirare la nazionale, che nel 2007 rinunci\u00f2 a disputare le fasi di qualificazione al mondiale di Sudafrica 2010. Le Filippine furono uno dei quattro paesi del Sud-est asiatico a non prendere parte alle eliminatorie del mondiale sudafricano dopo un numero record di partecipazioni consecutive. In seguito fu rivelato che la decisione di non partecipare alle qualificazioni alla Coppa del mondo 2010 era stata presa gi\u00e0 durante la presidenza di Rene Adad, che era terminata nel 2003, al fine di concentrarsi sulle competizioni calcistiche regionali.\nDal 2007 le Filippine non riuscirono a qualificarsi a nessuna competizione di rilievo. Gli \"Azkals\" arrivarono molto vicini a questo traguardo nel 2008, quando videro sfumare la possibilit\u00e0 di prendere parte all'AFC Challenge Cup 2008 per un solo gol di margine nella differenza reti e all'AFF Suzuki Cup 2008 a causa di un numero minore di gol segnati.\nNel 2009 fu nominato CT l'uomo d'affari Dan Palami, ma il supporto del governo fu scarso. Palami finanzi\u00f2 la nazionale a proprie spese, cercando di mettere in pratica un ambizioso piano che prevedeva l'ingresso nelle prime 100 posizioni della classifica FIFA. A questo scopo furono convocati in nazionale pi\u00f9 calciatori filippini nati e cresciuti all'estero.\nL'arrivo nel 2010 dell'allenatore inglese Simon McMenemy parve segnare una svolta nel panorama calcistico filippino. Sotto la guida di McMenemy, gli \"Azkals\" centrarono alcuni risultati sorprendenti che lentamente contribuirono ad aumentare la passione per il calcio nel paese. L'allenatore inglese guid\u00f2 le Filippine nell'edizione 2010 della Long Teng Cup, tenutasi dall'8 al 12 ottobre a Kaohsiung, a Taiwan. In questa occasione gli \"Azkals\" affrontarono , e . Dopo le convincenti prestazioni alla Long Teng Cup arriv\u00f2 la qualificazione all'AFC Suzuki Cup 2010, dove le Filippine rimasero imbattute nella prima fase della competizione ed eliminarono i campioni in carica del superandoli al termine di una gara che \u00e8 considerata una delle pi\u00f9 grandi sorprese nella storia del torneo. La partita, ricordata come \"il miracolo di Hanoi\", segna secondo molti sportivi filippini la rinascita del calcio nazionale in una nazione dove \u00e8 la pallacanestro lo sport dominante La squadra filippina riusc\u00ec dunque a raggiungere la fase ad eliminazione diretta, dove fu eliminata (a causa di due sconfitte) dall' in semifinale dopo essere stata costretta a disputare a Giacarta anche la sfida casalinga, non avendo lo stadio di casa superato il controllo degli standard dell'AFF.\n2010-2019.\nNonostante le buone prestazioni ottenute con la squadra filippina, McMenemy lasci\u00f2 la nazionale nel gennaio 2011 e fu sostituito dal tedesco Michael Wei\u00df, grazie al quale gli \"Azkals\" riuscirono a centrare ulteriori successi.\nIl 3 luglio 2011 le Filippine ottennero la prima storica vittoria nelle fasi di qualificazione ad un mondiale sconfiggendo lo per 4-0 nella partita di ritorno del primo round di qualificazione al , dopo il pareggio per 1-1 nella partita di andata. Nel turno successivo la nazionale fu eliminata dal , che si impose sia all'andata che al ritorno con il punteggio complessivo di 5-1.\nL'11 marzo 2012 le Filippine siglarono la prima vittoria nell'AFC Challenge Cup, sconfiggendo per 2-0 gli ex campioni dell' dopo aver perso per 2-0 all'esordio, due giorni prima, contro la . Un successo per 2-1 nell'ultimo incontro del girone, il 13 marzo contro il , diede ai filippini la prima storica qualificazione alla semifinale, dove il 16 marzo furono eliminati dal Le Filippine riuscirono a concludere il torneo al terzo posto grazie ad un successo per 4-3 contro la nella finale di consolazione.\nIl 29 settembre 2012 le Filippine vinsero la Philippine Peace Cup, torneo amichevole disputato in casa, grazie a tre vittorie in tre incontri. Si tratta del loro primo titolo in 99 anni, dal I Campionato dei Giochi dell'Estremo Oriente disputatosi nel 1913. All'edizione del 2012 dell'AFC Suzuki Cup la squadra riusc\u00ec a ripetere il percorso compiuto nel 2010, raggiungendo la semifinale. Nell'occasione lo stadio casalingo, lo Stadio Rizal Memorial, ospit\u00f2 il suo primo match di Suzuki Cup, un pareggio senza gol contro Singapore, quest'ultimo poi vittorioso nella gara di ritorno per 1-0.\nNell'agosto 2013 gli \"Azkals\" salirono al 141\u00ba posto del ranking FIFA, la posizione pi\u00f9 alta della loro storia. Tale posizione viene ulteriormente migliorata alla fine dell'anno, con il raggiungimento del 127\u00ba posto della prestigiosa classifica.\nNel febbraio del 2014 subentr\u00f2 nel ruolo di commissario tecnico l'ex capitano della nazionale statunitense Thomas Dooley. Guidate dal nuovo commissario tecnico statunitense, le Filippine riescono a raggiungere la finale dell'AFC Challenge Cup 2014. Con in palio un posto per la Coppa d'Asia 2015, gli Azkals furono sconfitti dalla per 1-0 il 30 maggio 2014. Qualche mese pi\u00f9 tardi, nella finale della Philippine Peace Cup 2014, le Filippine furono invece sconfitte dal per 3-2.\nNella Coppa AFF Suzuki Cup 2014 le Filippine batterono l' per la prima volta in 80 anni, dai Giochi dell'Estremo Oriente del 1934. Tale vittoria, assieme al precedente successo nei confronti del , condusse le Filippine alla loro terza apparizione consecutiva in semifinale, nonostante una sconfitta contro il Vietnam nel loro terzo incontro. Gli \"Azkals\" affrontarono cos\u00ec la in semifinale: dopo un pareggio a reti bianche a Manila all'andata, furono sconfitti per 1-0 nella partita di ritorno a Bangkok, venendo cos\u00ec eliminati dal torneo.\nIl 14 aprile 2015 a Kuala Lumpur si svolsero i sorteggi degli otto gironi della seconda fase delle qualificazioni AFC al mondiale di . Le Filippine furono inserite nel girone H insieme a , , e . Per gli \"Azkals\" fu un girone proibitivo, considerata la caratura delle avversarie e e in particolare degli uzbeki, una delle migliori nazionali del continente asiatico e favoriti per la vittoria del girone, davanti ai nordcoreani.\nL'11 giugno 2015 le Filippine esordirono nella partita inaugurale del girone H, svoltasi allo Stadio Rizal Memorial di Manila contro il pi\u00f9 quotato . Per l'occasione ci fu una discreta affluenza di pubblico nello stadio, grazie agli ultimi risultati positivi ottenuti nei precedenti due anni. Gli \"Azkals\" vinsero per 2-1 contro ogni pronostico e si ripeterono cinque giorni dopo in trasferta contro lo , battuto per 0-2 alla seconda giornata delle qualificazioni, in una partita giocata in campo neutro a Doha, in Qatar, per via di tensioni politico-sociali nello Yemen. Per i filippini fu la prima vittoria di sempre in trasferta nelle qualificazioni mondiali. Mai nella storia le Filippine erano partite cos\u00ec bene in un girone di qualificazione ad un mondiale. Dopo due match le Filippine si ritrovarono prime nel girone H in coabitazione con la . I buoni risultati riaccesero l'entusiasmo dei filippini, che ormai praticano il calcio in vaste aree del paese. Nel luglio 2015 gli \"Azkals\" salirono al 124\u00ba posto del ranking FIFA. L'8 settembre 2015, contro l'Uzbekistan, le Filippine patirono tuttavia un pesante passivo, un 1-5 casalingo allo Stadio Rizal Memorial di Manila. A seguire vi fu un sofferto pareggio per 0-0 contro la Corea del Nord a Pyongyang, l'8 ottobre. Il 13 ottobre gli \"Azkals\" persero per 2-0 a Riffa contro il Bahrein, con una prestazione molto opaca. Il 12 novembre affrontarono lo Yemen in casa, allo Stadio Rizal Memorial, per rimanere almeno in lotta per il secondo posto, ultimo lumicino di speranza per la qualificazione alla fase finale. Contro ogni pronostico, fu lo Yemen a imporsi (0-1), sopprimendo le velleit\u00e0 filippine. Il 24 marzo 2016 la squadra filippina, pur non sfigurando, fu sconfitta per 1-0 dall'Uzbekistan a Tashkent.\nA seguito di una storica vittoria per 3-2 contro la Corea del Nord avvenuta il 29 marzo 2016 allo Stadio Rizal Memorial di Manila, valevole per l'ultima giornata delle qualificazioni a , gli \"Azkals\" salirono al 116\u00ba posto del ranking FIFA, la posizione pi\u00f9 alta della loro storia, compiendo un avanzamento di ben 19 posizioni. Fu una partita rocambolesca, in cui gli \"Azkals\" a 10 minuti dalla fine ribaltarono l'1-2 dei nordcoreani, vincendo per 3-2. Pur avendo fallito la qualificazione al mondiale di Russia 2018, grazie al terzo posto nel girone le Filippine riuscirono ad accedere al terzo turno delle qualificazioni alla Coppa d'Asia 2019.\nVerso la fine del 2016 le Filippine ospitarono con la la fase a gironi della AFF Suzuki Cup 2016, ma non riuscirono a superarla piazzandosi al terzo posto nel girone dietro Thailandia e Indonesia e davanti a Singapore, con 2 pareggi e una sconfitta in 3 partite.\nNel terzo turno delle qualificazioni alla Coppa d'Asia 2019, disputate da marzo 2017 a marzo 2018, la squadra vinse il girone con Yemen, Tagikistan e . Grazie al successo per 2-1 contro il Tagikistan del 27 marzo 2018 allo Stadio Rizal Memorial di Manila, le Filippine ottennero per la prima volta nella propria storia la qualificazione alla fase finale della massima competizione continentale.\nMalgrado lo storico traguardo Dooley, in scadenza di contratto nel marzo 2018, non fu riconfermato e il 14 giugno seguente fu avvicendato dall'ex capitano della nazionale inglese Terry Butcher (77 presenze con i \"Leoni\" dal 1980 al 1990). L'esperienza di Butcher fu tuttavia brevissima, tanto che ad agosto l'inglese annunci\u00f2 le proprie dimissioni senza aver svolto alcun ritiro, definendo il sistema calcistico filippino non conforme alle proprie idee di gioco. Il CT fu sostituito il 30 agosto dal suo vice Scott Cooper, che tuttavia lasci\u00f2 il posto allo svedese Sven-G\u00f6ran Eriksson, ingaggiato con contratto semestrale in vista dell'imminente Coppa d'Asia.\nDal novembre al dicembre 2018 la squadra partecip\u00f2 all'AFF Suzuki Cup 2018, dove super\u00f2 il girone di prima fase grazie al secondo posto dietro alla Thailandia con 2 vittorie e 2 pareggi in 4 partite, prima di perdere la semifinale contro il Vietnam poi campione. Deludente fu il percorso della squadra di Eriksson nella fase finale della Coppa d'Asia 2019: le Filippine si classificarono ultime nel proprio girone, avendo perso contro (1-0), (3-0) e (3-1). Dopo la disfatta, a meno di tre mesi dalla nomina, il CT svedese si \u00e8 dimesso, lasciando il posto al rientrante Scott Cooper. Nelle qualificazioni al Mondiale 2022, la nazionale giunge terza nel girone, a 11 punti, grazie a 2 vittorie con Guam, una vittoria e un pareggio con le Maldive e un pareggio contro la Cina.\nRosa attuale.\nLista dei 24 giocatori convocati per il campionato dell'ASEAN 2020 del dicembre 2021.\n\"Presenze e reti aggiornate al 18 dicembre 2021\".\n! colspan=\"9\" align=\"left\" |\n \n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 15 giugno 2021.\nCapitani storici.\nQuesto elenco comprende i calciatori che per un determinato periodo hanno vestito stabilmente la fascia di capitano.\nPartecipazioni ai tornei internazionali.\nCampionato del Mondo\nCoppa d'Asia\nConfederations Cup\nCampionato dell'ASEAN\nAFC Challenge Cup"}
{"id": "682234", "revid": "295921", "url": "https://it.wikipedia.org/wiki?curid=682234", "title": "Questua", "text": "Soprattutto nella tradizione cristiana, la questua \u00e8 l'atto di andare di porta in porta a elemosinare offerte, soprattutto in cibo, in genere con significati connessi alla penitenza o al voto di povert\u00e0 (come nel caso degli ordini mendicanti che avevano dei monaci addetti a questo scopo specifico, detti, per l'appunto, questuanti).\nLa questua ha l'obiettivo di sostentare la comunit\u00e0 di religiosi ed effettuare opere di carit\u00e0 per i poveri.\nLa questua oggi.\nOggi la tradizionale questua porta a porta \u00e8 stata in gran parte abbandonata e la questua viene per lo pi\u00f9 effettuata nelle chiese, nei conventi e negli edifici di propriet\u00e0 degli enti ecclesiastici. Le questue possono essere effettuate anche per il finanziamento di feste religiose. Le norme ecclesiastiche stabiliscono che le questue non possono essere effettuate in luoghi pubblici; inoltre devono essere autorizzate dall'ordinario del luogo, ad eccezioni di quelle effettuate dagli Ordini mendicanti.\nLa pratica della questua \u00e8 presente anche in altre religioni. Nel Buddhismo i monaci si procurano il sostentamento elemosinando offerte di cibo ed altri generi essenziali; le elemosine ai monaci rappresentano per i laici buddhisti un dovere spirituale.\nAl di fuori dell'ambito religioso, la questua viene spesso associata con la musica popolare: i cantori che portavano la musica di casa in casa venivano infatti ricompensati raramente con denaro, ma pi\u00f9 comunemente in natura (cibo, vino, ecc.). In alcuni casi questa tradizione ha dato origine a uno specifico genere musicale; nelle Marche e in Umbria, per esempio, canzoni popolari come \"Cantamaggio\", \"Pasquella\" e \"Passione\" e danze come il \"saltarello\" sono esempi di musica di questua.\nOggi il termine \"questua\" non \u00e8 pi\u00f9 molto usato al di fuori delle occasioni religiose. La richiesta di offerte con finalit\u00e0 civili, anche di beneficenza, \u00e8 chiamata colletta. Una colletta pu\u00f2 riguardare beni (principalmente alimenti e vestiario) o denaro: in questo secondo caso, quando \u00e8 effettuata da enti o associazioni si parla di raccolta di fondi.\nLa richiesta di denaro svolta in strada da mendicanti equivale invece ad accattonaggio.\nAspetti legislativi.\nNella maggior parte dei Paesi europei, le questue e le collette pubbliche possono essere effettuate solo da organizzazioni o soggetti autorizzati, o dopo il permesso degli organi di polizia.\nLegislazione italiana.\nL'articolo 156 del Testo unico delle leggi di pubblica sicurezza prevedeva per le questue, collette e raccolte di fondi in genere la preventiva autorizzazione amministrativa del questore; l'articolo 285 del Regolamento applicativo del citato testo unico esonerava dall'obbligo dell'autorizzazione le questue a favore degli Ordini mendicanti eseguite dagli stessi religiosi. L'art. 2 dei Patti lateranensi ha escluso dall'autorizzazione anche le questue eseguite all'interno o all'ingresso dei locali destinati al culto. Il DPR 616/77 ha trasferito la competenza dell'autorizzazione amministrativa ai Comuni. Con le modifiche introdotte dalle legge 659/81 l'autorizzazione va richiesta non pi\u00f9 per la raccolta in s\u00e9 ma per determinate condizioni con cui la si dovrebbe svolgere, che comprendono l'occupazione di suolo pubblico, l'esposizione di locandine, ecc.\nIl Decreto Minniti, dal 12 aprile 2017, prevede l'introduzione di ordini interdittivi, il daspo urbano e sanzioni penali per chi viola le ordinanze dei sindaci in materia di sicurezza, contrasto all'illegalit\u00e0 e valorizzazione dei territori."}
{"id": "682236", "revid": "24823", "url": "https://it.wikipedia.org/wiki?curid=682236", "title": "Quattordici Punti", "text": ""}
{"id": "682237", "revid": "96204627", "url": "https://it.wikipedia.org/wiki?curid=682237", "title": "Santoni", "text": "I Santoni (in latino \"Santones\" o \"Santoni\") furono una popolazione della Gallia Aquitanica stanziata nella regione francese che dal loro nome fu detta Saintonge presso l'Oceano Atlantico, a nord dell'estuario della Garonna. La loro capitale era \"Mediolanum Santonum\", attraversata dalla Charente, oggi Saintes.\nFonti.\nGaio Giulio Cesare, \"De bello gallico\", I, 10; 11; III, 11; VII, 75."}
{"id": "682238", "revid": "834", "url": "https://it.wikipedia.org/wiki?curid=682238", "title": "Basi di Groebner", "text": ""}
{"id": "682239", "revid": "2519", "url": "https://it.wikipedia.org/wiki?curid=682239", "title": "Pedro Alvarez Cabral", "text": ""}
{"id": "682240", "revid": "1305772", "url": "https://it.wikipedia.org/wiki?curid=682240", "title": "Oblast' di Ul'janovsk", "text": "L'oblast' di Ul'janovsk \u00e8 un'oblast' della Russia sita su un territorio interessato dalle Alture del Volga e dal bacino artificiale di Samara (sbarramento sul fiume Volga).\nIl capoluogo Ul'janovsk, fino al 1924 \"Simbirsk\", ( abitanti), dal nome di \"Vladimir Il'i\u010d Ul'janov\" (Lenin) che vi nacque nel 1870, \u00e8 un porto commerciale sul Volga. Altre citt\u00e0 importanti della provincia sono: Dimitrovgrad ( abitanti) noto mercato agricolo con industrie alimentari 80\u00a0km ad est della capitale e Inza ( abitanti) famosa per il suo raffinato artigianato del legno.\nGeografia.\nConfina con le oblast' di Samara ad Est, Saratov a Sud e Penza ad Ovest e con le repubbliche di Mordovia a nordovest, Ciuvascia a nord e verso nord est con il Tatarstan.\nOblast' \u00e8 attraversato dal Volga che, con i numerosi canali creati per l'irrigazione delle campagne, ha favorito in modo determinante l'agricoltura (cerealicoltura). Possiede industrie meccaniche, tessili, elettrotecniche e del legno.\nSuddivisioni amministrative.\nL'\"oblast'\" di Ul'janovsk si divide in:\n\"Rajon\".\nLa \"oblast'\" di Ul'janovsk comprende 21 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 6 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 29 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "682241", "revid": "287204", "url": "https://it.wikipedia.org/wiki?curid=682241", "title": "Remi", "text": "I Remi (il nome significa \"i primi\") erano un popolo della Gallia Belgica meridionale, ubicati nell'odierno dipartimento francese dell'Aisne, nella Piccardia. La loro capitale era dapprima \"Vieux Reims\", a Variscourt, e poi divenne \"Durocortorum\", oggi Reims. Cesare menziona anche l\"'oppidum\" remo di \"Bibrax\", a sud del quale, nel 57 a.C., ottenne un'importante vittoria contro i ribelli della Gallia Belgica. Questa fortezza collinare viene ubicata a Vieux-Laon (a Saint-Thomas).\nSono menzionati pi\u00f9 volte da Cesare nel suo \"De bello Gallico\", di cui rimasero sempre fedeli alleati durante tutto il periodo della conquista della Gallia da parte del proconsole romano. Il loro territorio aveva un'estensione che corrisponde pi\u00f9 o meno agli odierni dipartimenti francesi della Marna e delle Ardenne."}
{"id": "682242", "revid": "5463774", "url": "https://it.wikipedia.org/wiki?curid=682242", "title": "Wolfgang Groebner", "text": ""}
{"id": "682245", "revid": "1543377", "url": "https://it.wikipedia.org/wiki?curid=682245", "title": "Ambrogio di Sarapul", "text": "Fu glorificato come santo dalla Chiesa ortodossa russa nel 2000.\nBiografia.\nStudi\u00f2 nel seminario ecclesiastico di Kholmsky, in cui prese i voti da monaco ortodosso nel 1891, e nell'accademia ecclesiastica di San Pietroburgo, dove si laure\u00f2 con una tesi in teologia nel 1893.\nIl 30 maggio di quello stesso anno fu ordinato ieromonaco e fu nominato a presiedere la scuola di catechesi di Altay. Da quel momento la sua vita \u00e8 costellata di rapide promozioni nella scala gerarchica ortodossa.\nNel 1897 fu infatti a capo, nella posizione di archimandrita, della missione ecclesiastica in Corea, nel 1899 divenne sovrintendente del Monastero Donskoj di Mosca e nel 1901 rettore del seminario ecclesiastico di Volynskaya.\nIl 30 aprile 1904 venne ordinato vescovo di Krementsky e, dopo avere nel corso degli anni occupato diverse sedi vescovili, il 5 ottobre 1916 divenne vescovo di Sarapul.\nNell'adempimento di questo ufficio entr\u00f2 pi\u00f9 volte in contrasto con esponenti del partito socialdemocratico della citt\u00e0, arrivando ad escludere alcuni di loro dalla comunione. Viene ricordato per il suo impegno nel convertire le popolazioni tartare presenti in loco e per la sua lotta contro la diffusione dell'alcolismo che, in quella regione, assumeva contorni di vero disastro sociale.\nMor\u00ec martirizzato durante la rivoluzione russa, il 9 agosto 1918."}
{"id": "682249", "revid": "767487", "url": "https://it.wikipedia.org/wiki?curid=682249", "title": "Viromandui", "text": "I viromandui erano un popolo della Gallia Belgica. Occupavano l'area che oggi corrisponde pi\u00f9 o meno al dipartimento francese dell'Aisne, nella regione della Piccardia) e da loro prese il suo nome Vermand. Cesare li menziona solo tre volte nel \"De bello Gallico\"."}
{"id": "682252", "revid": "22414", "url": "https://it.wikipedia.org/wiki?curid=682252", "title": "Georghi Milev Kassabov", "text": ""}
{"id": "682255", "revid": "22414", "url": "https://it.wikipedia.org/wiki?curid=682255", "title": "Geo Milev", "text": ""}
{"id": "682256", "revid": "125475213", "url": "https://it.wikipedia.org/wiki?curid=682256", "title": "Cannibalizzazione", "text": "Il termine cannibalizzazione \u00e8 utilizzato in pi\u00f9 ambiti, sono di seguito riportati i pi\u00f9 comuni.\nTrasporti.\nIn questo ambito si ritrovano spesso esempi di riutilizzo di materiali, provenienti da veicoli accantonati od in attesa di distruzione.\nAutomobile.\nI pezzi di ricambio di vecchi modelli di auto reperiti presso i rottamatori costituiscono il pi\u00f9 comune esempio di cannibalizzazione.\nTrasporto pubblico.\nSempre pi\u00f9 spesso i gestori di servizi pubblici accantonano un mezzo incidentato o malfunzionante quando nel parco aziendale ne esistono altri simili, al fine di recuperare facilmente ed a costo zero pezzi di ricambio, specie se si tratta di modelli fuori produzione.\nPezzi fortemente richiesti sono fari, paraurti, specchietti, finestrini, sedili.\nAl contrario, quando le aziende di trasporto intendono conservare vecchi modelli per vendita o per motivi storici, in attesa del restauro, appongono sui vetri cartelli ben visibili con avvisi del tipo \"Non cannibalizzare\", \"Divieto di cannibalizzazione\".\nMeccanica ed Elettronica.\nPer cannibalizzazione delle componenti meccaniche o elettroniche di un dispositivo si intende il loro mero riutilizzo in altri dispositivi non necessariamente identici al dispositivo sorgente per ragioni di risparmio economico o per la loro irreperibilit\u00e0 nel mercato (a causa di imprevedibili shortage o in quanto fuori produzione). Si precisa che: le componenti da sostituire e le componenti cannabalizzate potrebbero essere compatibili fra loro ma presentarsi differenti per specifiche in termini di prestazioni oppure per caratteristiche fisiche, meccaniche o elettroniche; il dispositivo sorgente potrebbe non essere guasto, in disuso, inefficiente oppure obsoleto; le componenti del dispositivo ricevente potrebbero non essere idonee per essere a loro volta cannibalizzate e donate al precedente dispositivo sorgente. Un esempio classico sono i dischi sata utilizzati nei: portatili, desktop/workstation/server, nas, rack server, dispositivi di acquisizione-riproduzione audio o video, ecc.. Difatti il disco sata pu\u00f2 essere: con dimensioni fisiche di 3,5\" o di 5,25\"; hdd (con componenti meccaniche) o ssd (privo di componenti meccaniche); con power loss protection (per la protezione dei dati qualora manchi improvvisamente la corrente elettrica o qualora si verifichino spegnimenti della macchina indesiderati) oppure privo di power loss protection; di dimensione di memoria di archiviazione differente con effetti sul potenziale uso del disco cannibalizzato in s\u00e9 ovvero se come disco di boot (e quindi con una dimensione di archiviazione massima in base alla compatibilit\u00e0 con il bootloader in uso nel dispositivo ricevente) o se come componente per l'archiviazione pura; ecc.. Quindi l'idoneit\u00e0 del disco sata \"cannibalizzato\" con il dispositivo ricevente dipender\u00e0 soltanto: dalle dimensioni dell'alloggiamento del dispositivo ricevente; dall'impiego nel dispositivo ricevente del disco cannibalizzato dal dispositivo sorgente.\nPer quanto riguarda la meccanica in senso stretto possono essere citati: gli sfasciacarrozze per auto-moto veicoli ed il relativo mercato delle componenti usate; gli aereomobili civili e militari (quest'ultimi in particolare si approvvigionano di ingenti flotte di aeromobili per poi destinare alcuni aeromobili delle flotte acquistate al cannibalaggio sin dalla loro consegna dal produttore); i dispositivi audio-video (dai pulsanti al rullo dove scorre il nastro magnetico); ecc.. \nIn pratica il principio cardine del cannibalaggio \u00e8 che non si butta via niente ed \u00e8 un metodo utilizzato nel \"fai da te\" (in inglese \"do it your self\" o \"DIY\"), nonch\u00e9 nei sistemi modulari. \nDiversi canali YouTube e televisivi (italiani o stranieri), per ottenere visibilit\u00e0 ed invogliare il pubblico alla loro visione, sono incentrati sul riutilizzo di componenti meccaniche o elettroniche estratte da dispositivi cannibalizzati per riparare o personalizzare dispositivi terzi. \nIl diritto alla riparazione per dispositivi elettronici, osteggiato da diverse case di produzione hardware e software, prevede anche tale pratica pur di ripristinare o personalizzare un dispositivo di proprio interesse per ragioni economiche o semplicemente affettive.\nEconomia.\nCon il termine cannibalizzazione, in ambito economico, si intende quel fenomeno per il quale il profitto aziendale tende a diminuire drasticamente per effetto dell'introduzione sul mercato, da parte dell'azienda stessa, di un nuovo prodotto di basso valore.\nL'introduzione di un nuovo prodotto prevede un forte investimento e un duplice rischio sia economico di breve che di lungo periodo in termini di quote di mercato per quei prodotti gi\u00e0 maturi. Da non sottovalutare ad esempio lo spostamento di fascia di clienti aziendali gi\u00e0 acquisiti che passando da un prodotto di alto livello a uno pi\u00f9 economico abbassano ancor pi\u00f9 il profitto."}
{"id": "682262", "revid": "834", "url": "https://it.wikipedia.org/wiki?curid=682262", "title": "Achille Dogliotti", "text": ""}
{"id": "682270", "revid": "479590", "url": "https://it.wikipedia.org/wiki?curid=682270", "title": "Asimmetria di distribuzione", "text": ""}
{"id": "682271", "revid": "547034", "url": "https://it.wikipedia.org/wiki?curid=682271", "title": "Demetrio Paleologo", "text": "Sarebbe stato il legittimo rivendicatore al trono di Bisanzio dopo il 1453, fino a quando nel 1460 si alle\u00f2 con gli ottomani contro suo fratello Tommaso despota della Morea, e per questo perse il titolo che aveva di diritto visto che si era alleato con gli infedeli. Appartenente alla Dinastia dei Paleologi, Demetrio Paleologo era il quintogenito (non contando i due figli morti da bambini) dell'Imperatore bizantino Manuele II Paleologo e di sua moglie, Elena Draga\u0161. Il nonno materno di Demetrio era il principe serbo Costantino Draga\u0161 e i suoi fratelli furono gli imperatori bizantini Giovanni VIII Paleologo e Costantino XI Paleologo, i despoti della Morea, Teodoro II Paleologo e Tommaso Paleologo e il despota di Tessalonica Andronico Paleologo.\nBiografia.\nDespota di Lemno.\nSuo padre Manuele II lo nomin\u00f2 despota. Ma l'ambizione di questo figlio condusse a un conflitto di caratteri nella famiglia Imperiale. Demetrio rimase scontento anche se aveva ricevuto il possesso dell'isola di Lemno (nel 1422) e si rifiut\u00f2 di vivere l\u00e0, fuggendo alla corte del re Sigismondo d'Ungheria (1423) e chiedendo protezione a quest'ultimo contro i suoi fratelli. Demetrio pass\u00f2 pi\u00f9 di un anno della sua vita alla corte ungherese, fino a quando non torn\u00f2 a Lemno nel 1425, dove visse in pace per una decina di anni.\nNel 1437 fece parte del seguito di suo fratello, l'imperatore Giovanni VIII, per partecipare al Concilio di Basilea, Ferrara e Firenze. Questo concilio, svoltosi in tre fasi e in tre citt\u00e0 diverse, costitu\u00ec un tentativo di riunire la Chiesa cattolica romana con la Chiesa ortodossa orientale e ufficialmente il tentativo riusc\u00ec, ma la decisione fu di fatto smentita dal popolo bizantino, che non ne voleva sapere della fede cattolica. Contestato dal seguito di Giovanni VIII, Demetrio se ne and\u00f2 prima della fine del concilio e part\u00ec nel 1439 senza l'Imperatore suo fratello, il che costituiva un segno di sfida a Giovanni VIII, il quale non avrebbe potuto sorvolare su tale comportamento di Demetrio.\nDespota di Mesembria e di Selimbria.\nPer il suo comportamento scorretto, l'imperatore Giovanni VIII gli tolse Lemno, e gli assegn\u00f2 un'isola pi\u00f9 distante dalla capitale, Mesembria sul Mar Nero, dal 1440. Demetrio, per vendicarsi di questo semi-esilio, nel 1442 si alle\u00f2 con gli ottomani, che ormai circondavano Costantinopoli. Demetrio voleva un punto di controllo pi\u00f9 strategico in confronto a quello in cui trovava al momento, quindi gli ottomani gli proposero di governare Selimbria, una cittadina a una sessantina di chilometri da Costantinopoli. Demetrio si riappacific\u00f2 con suo fratello e Selimbria torn\u00f2 sotto il controllo dei bizantini, ma per Costantino XI Paleologo e Teodoro II Paleologo questo non andava bene, poich\u00e9 il fratello era molto pi\u00f9 vicino di loro alla capitale, e in caso che all'Imperatore fosse successo qualcosa, Demetrio avrebbe potuto approfittarne per prendere il trono dei basileis.\nIl tentativo di usurpare il trono.\nIl 31 ottobre del 1448, Giovanni VIII di Bisanzio mor\u00ec, mentre il suo erede designato, Costantino XI Paleologo, era in Morea, despota di quella zona. Usando la sua posizione vantaggiosa di prossimit\u00e0 a Costantinopoli, e forte dell'appoggio ottomano da parte del sultano Murad II, Demetrio prov\u00f2 a organizzare un colpo di Stato per salire sul trono di Bisanzio, ma il tentativo non and\u00f2 a buon fine. Il fallimento di Demetrio fu principalmente dovuto all'intervento della madre Elena Draga\u0161, che non sopportava i comportamenti da seminatore di zizzania del figlio, e riteneva che questi non meritasse il trono, mentre il suo terzogenito (non contando i due morti bambini) aveva un carattere pacifico, che fino ad allora aveva tenuto tra i membri della famiglia dei Paleologi mentre tutto l'inverso era il comportamento di Demetrio. Nel 1449 giunse a Costantinopoli il nuovo imperatore Costantino XI di Bisanzio che, per liberarsi del fratello Demetrio, lo nomin\u00f2 Despota della Morea, insieme con il fratello Tommaso.\nDespota della Morea.\nDopo la caduta di Costantinopoli (29 maggio 1453), avvenuta per opera del sultano Mehmed II, la Morea era rimasta l'unica zona ancora in mano all'Impero bizantino, dov'erano co-despoti i due fratelli Demetrio Paleologo e Tommaso Paleologo. La caduta della capitale segn\u00f2 la ribellione della famiglia dei Cantacuzeni, penultima famiglia Imperiale bizantina, che tentarono di impossessarsi del potere dell'ultima provincia ancora in mano bizantina. Manuele Cantacuzeno, nipote di Demetrio I Cantacuzeno, fu il capo della rivolta che ebbe inizio nel 1453, subito dopo la caduta di Costantinopoli.\nSoltanto nel corso del 1454 le forze dei fratelli Paleologi sconfissero i ribelli. Tommaso minacciava di togliere il potere al fratello maggiore Demetrio, e gli sarebbe stato possibile, visto che nella Morea era Tommaso a essere conosciuto e apprezzato. Allora Demetrio, vedendosi ormai vinto, and\u00f2 dal sultano ottomano Mehmed II per chiedergli che invadesse la Morea, visto che il fratello Tommaso era un \"ribelle\" e non voleva pi\u00f9 pagare il tributo al sultano. Il sultano condusse quindi un esercito in Morea e la conquist\u00f2: in teoria Demetrio avrebbe dovuto essere nominato dal sultano despota della Morea.\nAl servizio degli ottomani e la morte.\nTommaso fugg\u00ec con la sua famiglia a Roma, non volendo morire come il fratello Costantino, Mehmed rifiut\u00f2 di restituire la Morea a Demetrio affermando:\nTuttavia il sultano nomin\u00f2 Demetrio esattore delle tasse in suo nome, e i territori assegnatigli erano: Imbro, Lemno, Samotracia e Tasos, isole dell'Egeo. Il sultano gli assegn\u00f2 poi un palazzo ad Adrianopoli nel quale poteva abitare e avere servi.\nDemetrio visse nella prigionia onoraria fino a che, nel 1467, non perse la benevolenza di Mehmed II. Allora fu esiliato a Didymoteicho fino al 1469, poi fu riammesso alla corte turca di Costantinopoli, ma si ammal\u00f2 nel corso dell'anno seguente. Nel 1470 mor\u00ec sua moglie, egli prese l'abito monacale cambiando il proprio nome in quello di \"Davide\", prima di morire nello stesso anno.\nFamiglia.\nDemetrio Paleologo si era sposato due volte, la prima volta con Zoe Paraspondyle, nel 1436, e la seconda volta con Teodora Asanina, nel 1441, figlia di Paolo Asanes della dinastia Asen. Dalla sua seconda moglie ebbe:\nDemetrio nella pittura italiana.\nSecondo la storica dell'arte Silvia Ronchey Demetrio sarebbe stato rappresentato nella Cappella dei Magi di Benozzo Gozzoli (Palazzo Medici Riccardi, Firenze) nelle vesti del Mago pi\u00f9 giovane, quello che spesso viene indicato come un ritratto idealizzato di Lorenzo il Magnifico. Ad avvalorare la sua tesi ci sono una serie di riscontri iconografici e storici: innanzitutto con Demetrio si chiuderebbe compiutamente l'interpretazione \"bizantina\" del corteo dei Magi, che vede negli altri due magi suo fratello Giovanni e il patriarca di Costantinopoli Giuseppe II. Il corteo di Benozzo rappresenterebbe infatti il corteo dei delegati bizantini, seguendo anche l'ordine effettivo con il quale essi arrivarono a Firenze. Inoltre il ritratto di Lorenzo adolescente, ben pi\u00f9 fisionomicamente somigliante, si troverebbe nel corteo della parete est, con indosso un berretto rosso (aveva circa 15 anni), vicino al fratello bambino Giuliano, che all'epoca aveva 6 anni."}
{"id": "682273", "revid": "287204", "url": "https://it.wikipedia.org/wiki?curid=682273", "title": "Timore", "text": ""}
{"id": "682293", "revid": "57342", "url": "https://it.wikipedia.org/wiki?curid=682293", "title": "Chelante", "text": ""}
{"id": "682294", "revid": "22356", "url": "https://it.wikipedia.org/wiki?curid=682294", "title": "Eusmilus", "text": "L'eusmilo (gen. Eusmilus) \u00e8 un mammifero estinto vissuto nell'Oligocene (circa 30 milioni di anni fa) in Nordamerica (Stati Uniti) e in Europa (Francia).\nDue denti lunghissimi.\nL'eusmilo poteva raggiungere i 2,5 metri di lunghezza e l'altezza di un leopardo; era dotato di un corpo lungo e basso, sorretto da zampe relativamente corte. Con ogni probabilit\u00e0 questo predatore preferiva tendere agguati agli erbivori dell'Oligocene piuttosto che inseguirli in terreno aperto. Raggiunta la preda, l'eusmilo la abbatteva con i lunghi canini superiori. Una caratteristica dell'eusmilo \u00e8 data dalla dentatura fortemente ridotta: al posto dei soliti 44 denti presenti nei carnivori, in \"Eusmilus\" i denti erano ridotti a 26; questo per fare spazio agli enormi canini. Le sue fauci erano strutturate in modo tale da potersi aprire fino a 90 gradi, cosicch\u00e9 l'eusmilo potesse utilizzare i canini nel miglior modo possibile. Inoltre, una flangia ossea era presente su ciascun lato della mandibola, in corrispondenza dei due giganteschi denti. Questa flangia, in vita, funzionava da \"guaina\" per riporre le micidiali armi quando queste non erano usate. In un giacimento degli Stati Uniti, dove \u00e8 stato rinvenuto \"Eusmilus\", \u00e8 stato rinvenuto un cranio di un altro \u201cfalso gatto\u201d, \"Nimravus\"; questo cranio presenta un foro delle dimensioni esatte del canino di \"Eusmilus\". Probabilmente, gli scontri tra predatori erano abbastanza frequenti. Di Eusmilus si conoscono varie specie, le pi\u00f9 note dei quali sono \"E. bidentatus\" ed \"E. mentalis\"."}
{"id": "682296", "revid": "984922", "url": "https://it.wikipedia.org/wiki?curid=682296", "title": "Cantone di Saint-Laurent-M\u00e9doc", "text": "Il Cantone di Saint-Laurent-M\u00e9doc era una divisione amministrativa dell'Arrondissement di Lesparre-M\u00e9doc.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "682309", "revid": "79968", "url": "https://it.wikipedia.org/wiki?curid=682309", "title": "Negozio giuridico unilaterale", "text": "Il negozio giuridico unilaterale \u00e8 un negozio giuridico costituito dalla dichiarazione di volont\u00e0, espressa o tacita, di una sola parte.\nCaratteri.\nIl codice civile italiano non fa menzione della categoria, la quale comunque \u00e8 generalmente accettata in dottrina e la cui disciplina si fa risalire alle norme sui contratti presenti nel titolo II del libro IV del codice civile. \nIl problema principale di diritto positivo italiano \u00e8, da un lato, stabilire quali atti siano negozi giuridici (ad es. controverso \u00e8 se lo sia la procura), dall'altro, una volta stabilito che un atto \u00e8 un negozio giuridico, comprendere con esattezza quali conseguenze abbia tale qualificazione.\nL'articolo 1324 del codice civile, infatti, estende a tutti gli atti unilaterali tra vivi, in quanto compatibile, la disciplina del contratto, e poich\u00e9 alcuni atti unilaterali tra vivi sono di sicuro negoziali, ci si potrebbe chiedere se e in quale misura ereditino la disciplina di quell'istituto.\nL'articolo 1334 stabilisce che tali atti producono effetto dal momento che pervengono a conoscenza della persona alla quale sono destinati.\nSulla base di questo articolo \u00e8 possibile distinguere tra negozi recettizi (ossia indirizzati a terzi) e negozi non recettizi.\nPerfezionamento.\nIl negozio unilaterale si perfeziona con la semplice emissione della dichiarazione; ne consegue che la ricezione da parte del terzo \u00e8 essenziale esclusivamente sul piano degli effetti.\nRevoca.\n\u00c8 ammessa la revoca della dichiarazione recettizia a patto che pervenga al destinatario prima della dichiarazione stessa, mentre, a differenza di quanto accade per proposta e accettazione contrattuale, \u00e8 del tutto irrilevante la morte o l'incapacit\u00e0 sopravvenuta.\nL'articolo 1335 disciplina la cosiddetta \"presunzione relativa di conoscenza\" in base alla quale la dichiarazione si reputa conosciuta quando giunge all'indirizzo del destinatario, salvo che quest'ultimo provi di essere stato, senza sua colpa, nell'impossibilit\u00e0 di averne notizia.\nForma.\nIl negozio unilaterale necessita della forma scritta qualora sia collegato a una vicenda rientrante nella previsione dell'articolo 1350 e non quando produca immediatamente uno tra gli effetti previsti dal predetto articolo. "}
{"id": "682312", "revid": "767487", "url": "https://it.wikipedia.org/wiki?curid=682312", "title": "Palazzo Zabarella", "text": "Palazzo Zabarella \u00e8 uno storico palazzo padovano, fatto edificare dalla famiglia Zabarella. Si trova nel centro storico della citt\u00e0, in via S. Francesco, 27.\nStoria.\nRealizzato su esistenti strutture di epoca romana, il complesso raggiunge la sua attuale fisionomia nel medioevo, quando, in epoca comunale, viene edificata la torre. Nell'Ottocento Giacomo Zabarella, ultimo discendente della famiglia, fa decorare gli interni da Giuseppe Borsato, Giovanni Carlo Bevilacqua e Francesco Hayez.\nMorendo senza eredi nel 1846, quest'ultimo segn\u00f2 l'estinzione del suo ramo dinastico, ma non del cognome. Per qualche decennio il palazzo rimase la residenza della moglie Anna e dei suoi discendenti, poi venne venduto ma rimase comunque dimora privata, fino a quando, nel 1920, il Credito Veneto lo acquist\u00f2 per farne la propria prestigiosa sede centrale. Inizialmente non vennero operati sostanziali interventi, ma gi\u00e0 dal 1925 si resero necessari lavori di ampliamento e venne realizzato un ampio emiciclo a due piani, rispecchiante l'atmosfera neoclassica.\nDopo il secondo conflitto mondiale, l'edificio divenne sede della Societ\u00e0 del Casino Pedrocchi e luogo di ritrovo di colti cittadini padovani.\nLa societ\u00e0 ne lasci\u00f2 poi la sede nel 1988 ed il palazzo, dopo quasi dieci anni di attento restauro e scavi archeologici, riprese vita nel 1996 ricoprendo nuovamente le funzioni che lo contraddistinguevano in epoca medievale, ovvero luogo di rappresentanza il palazzo e sedi di attivit\u00e0 commerciali le adiacenze.\nFondazione Bano.\nPalazzo Zabarella \u00e8 ora sede della Fondazione Bano, ente privato che si occupa di promuovere e valorizzare beni d'interesse storico e artistico e, pi\u00f9 in generale, di promuovere nel territorio mostre d'arte di livello internazionale."}
{"id": "682314", "revid": "26891", "url": "https://it.wikipedia.org/wiki?curid=682314", "title": "VZ-9- AV Avrocar", "text": ""}
{"id": "682315", "revid": "26891", "url": "https://it.wikipedia.org/wiki?curid=682315", "title": "Avrocar", "text": ""}
{"id": "682321", "revid": "119154330", "url": "https://it.wikipedia.org/wiki?curid=682321", "title": "Popping", "text": "Il Popping \u00e8 uno stile di danza funk e danza hip hop basato sulla tecnica della rapida contrazione e successivo rilassamento dei muscoli, che causa una sorta di scatto nel corpo del ballerino, chiamato \"pop\" (schiocco) o \"hit\" (colpo). Queste contrazioni sono eseguite continuamente al ritmo di musica in combinazione con altri stili mimici.\nIl Popping \u00e8 anche utilizzato come termine ombrello sotto cui ricadono diversi stili e tecniche di danza che sono spesso combinate al vero e proprio popping per creare una esibizione maggiormente varia. L'effetto del popping si dimostra particolarmente surrealistico quando accosta il ballerino umano ai movimenti innaturali che vengono eseguiti. Come altre danze di strada, il popping \u00e8 eseguito di solito all'interno di \"battle\" e sviluppa movimenti atti ad irridere l'avversario.\nGeneralmente si fa risalire la nascita del popping negli anni 1970 in California, originariamente ispirato al locking. Questa danza fu successivamente incorporata nella scena delle danze hip hop e elettroniche.\nStoria.\nNei tardi anni '70 un gruppo di popping chiamato Electric Boogaloos (inizialmente \"Electronic Boogaloo Lockers\") rese celebre il genere, assieme ad altri stili ad esso correlati, esibendosi in TV in un programma chiamato \"Soul Train\". Gli Electric Boogaloos stessi hanno dichiarato che il loro fondatore Boogaloo Sam forn\u00ec le prime tecniche del popping e le basi dello stile \"electric boogaloo\" negli anni '70, dopo essere stato ispirato da uno dei gruppi pionieri del locking: The Lockers.\nSono diverse le conferme che gli Electric Boogaloos di fatto fondarono il popping ed alcuni degli stili ad esso legati, mentre per altri il popping viene fatto risalire almeno alla fine degli anni 1960 ad Oakland, California, ovvero prima che gli Electric Boogaloos iniziassero la loro attivit\u00e0.\nSpesso i mass media hanno confuso la complessa struttura degli stili di danza funk chiamandoli semplicemente break dance. Il film \"Breakdance\", la popolarit\u00e0 guadagnata da Michael Jackson e Kwane Wilkinson (California Soul) hanno contribuito a questa confusione, finendo per far associare il cosiddetto moonwalking (conosciuto come \"backsliding\" nella terminologia popping) alla breakdance piuttosto che al popping.\nTecniche e stili.\nCi sono svariate tecniche ed altrettanti stili che sono spesso combinati con il popping per creare una performance di ballo maggiormente personale e varia. Quando si usa \"popping\" come termine ombrello, questi stili e queste tecniche possono essere considerati parte dello stesso."}
{"id": "682323", "revid": "709565", "url": "https://it.wikipedia.org/wiki?curid=682323", "title": "Il nipote del mago", "text": "Il nipote del mago (in originale: \"The Magician's Nephew\") \u00e8 un romanzo fantasy per ragazzi scritto dall'autore inglese Clive Staples Lewis. Pubblicato nel 1955, quando gi\u00e0 altri cinque della saga delle \"Cronache di Narnia\" avevano visto la luce (il primo, \"Il leone, la strega e l'armadio\", era stato pubblicato nel 1950), esso \u00e8 il primo di tutti secondo la cronologia interna della saga, seguito da \"Il leone, la strega e l'armadio\". Vari riferimenti a quest'ultimo sono contenuti nel \"Nipote del mago\", che ne \u00e8 il prequel, in particolare il protagonista Digory appare nel \"Leone, la strega e l'armadio\" come prof. Kirke. In pi\u00f9 si spiegano le origini dell'Armadio guardaroba e del lampione che sorge a Narnia presso la caverna del sig.Tumnus.\nTrama.\nDigory e la sua amica Polly sono due bambini che abitano a Londra, alla fine del XIX sec. I due, abitando in case comunicanti, si incontrano per caso un giorno d'estate e fanno amicizia. Tuttavia cadono in un tranello di Andrew, lo zio di Digory, che regala alla ragazzina un anello da lui stesso fabbricato, che la fa scomparire nel momento stesso in cui lo indossa. Allo sconcertato nipote Andrew spiega di praticare da tempo esperimenti di magia e che quell'anello, cosparso di una polvere che proviene da Atlantide, \u00e8 uno strumento per trasferirsi in altri mondi, Polly quindi era per lui una cavia. Per riportarla indietro Digory non pu\u00f2 far altro che seguire le istruzioni dello zio: indossa a sua volta un altro anello magico e ne porta con s\u00e9 altri due di colore verde, con i quali potr\u00e0 fare ritorno sulla Terra assieme a Polly.\nAlla meta il ragazzino trova Polly nella Foresta di Mezzo, un misterioso bosco con numerosi stagni. I due dopo un po' si rendono conto che la foresta \u00e8 un punto di contatto tra le varie realt\u00e0, che, sempre utilizzando gli anelli magici dello zio Andrew, si possono raggiungere attraverso gli stagni, che fungono da portali. Spinti dalla curiosit\u00e0 entrano in uno di questi mondi paralleli, Charn, ove trovano una terra spopolata e in rovina da lungo tempo. Contro il parere dell'amica, Digory suona una campana magica trovata sul posto e provoca il risveglio di una statua, la quale si presenta come Jadis, regina di Charn e potente maga. Costei secoli prima ingaggi\u00f2 una guerra per il trono con la sorella e, pur di avere ragione di lei e dei suoi sostenitori, pronunci\u00f2 la \"Parola deplorevole\", un formidabile incantesimo che stermin\u00f2 ogni forma di vita di quel mondo, ad eccezione di lei stessa. Digory e Polly cercano allora di fuggire da Charn e tornare sulla Terra, ma Jadis riesce a seguirli e, giunta a Londra, pretende la sottomissione dello zio Andrew (credendo erroneamente che lui sia un regnante di quella realt\u00e0) e del mondo intero. Nella confusione che segue Digory usa ancora gli anelli magici e trasferisce s\u00e9 stesso, Polly, la strega, lo zio Andrew, nonch\u00e9 un ignaro cocchiere di nome Frank e il suo cavallo nella Foresta di Mezzo.\nDa l\u00ec entrano tutti assieme in una realt\u00e0 nascitura, ove assistono a come Aslan, un grande leone magico, crea con il suo canto un nuovo mondo, poi battezzato Narnia. Aslan popola questa nuova terra rigogliosa di creature fatate quali fauni e driadi e numerosi animali, a molti dei quali fa dono della parola. Fra questi ultimi viene a trovarsi anche Fragolino, il cavallo del cocchiere Frank, che pretender\u00e0 di chiamarsi da l\u00ec in poi Piumino. A Frank invece viene offerto il titolo di re, che lui accetta dopo essersi fatto raggiungere dalla moglie Helen. Ma in tanta armonia irrompe la strega Jadis, la quale attacca Aslan, ma poi si allontana quando comprende di non essere abbastanza forte da misurarsi con lui. Aslan allora, per proteggere Narnia dalle sue ambizioni, incarica Digory di portargli un frutto magico dal Giardino Segreto, sito ad ovest.\nPortato a destinazione da Piumino (cui Aslan ha donato anche delle ali), il ragazzino trova il Giardino ed anche Jadis, la quale ha rubato e mangiato uno dei frutti magici ed esorta Digory a fare altrettanto, dimenticandosi del leone. Il ragazzino \u00e8 tentato, avendo a casa la madre gravemente ammalata che di certo verrebbe guarita dalla magia del frutto, ma alla fine decide di tener fede all'incarico di Aslan e torna da lui. Questi pianta il frutto e fa nascere un albero magico, che in avvenire protegger\u00e0 Narnia dall'influsso malefico di Jadis. Spiega inoltre a Digory che la strega, rubando dal Giardino, ha effettivamente raggiunto l'immortalit\u00e0 che anelava, ma a prezzo di consumarsi progressivamente e inesorabilmente nel suo stesso odio, che un giorno la condurr\u00e0 alla fine.\nInfine, per ricompensare Digory, Aslan gli dona un frutto del nuovo albero, che il ragazzo, tornato con Polly e lo zio a Londra, fa mangiare alla madre, che subito guarisce. Il torsolo viene seppellito in giardino e ne nasce un'altra pianta, che per\u00f2, tempo dopo, viene sradicata da una tempesta. Dal suo legno Digory si fa fabbricare un armadio, che poi trasferisce in una sua casa di campagna. \u00c8 questo l'Armadio guardaroba che compare in \"Il leone, la strega e l'armadio\", e Digory altri non \u00e8 che il professor Kirke, che in quel libro ospita Peter, Edmund, Susan e Lucy Pevensie.\nIl \"Lefay Fragment\".\nLewis inizialmente non aveva intenzione di creare una vasta saga, dopo che usc\u00ec \"Il leone, la strega e l'armadio\". Quando per\u00f2 gli furono poste domande sulla trama di quel libro (in particolare come mai in mezzo ad una foresta innevata sorgesse un lampione), cominci\u00f2 a ragionare sulle basi di quello che poi sarebbe diventato \"Il nipote del mago\". Sembra per\u00f2 che il lavoro su questo libro sia stato per lui uno dei pi\u00f9 impegnativi, visto che, dopo averlo iniziato nell'estate del 1949, giunse a conclusione solo nel 1954, dopo essere stato pi\u00f9 volte interrotto. Lewis poi vi introdusse diversi particolari autobiografici, vi sono infatti delle somiglianze tra la sua infanzia e quella del protagonista Digory.\nEsiste una versione pi\u00f9 vecchia de \"Il nipote del mago\", denominata \"Lefay Fragment\", che Lewis per\u00f2 lasci\u00f2 incompleta e non pubblic\u00f2 mai. Viste anche le numerose differenze di stile dalle sue altre opere, l'autenticit\u00e0 dello scritto \u00e8 stata messa in dubbio. Il titolo gli deriva da un personaggio che vi compare, la signora Lefay, presentata come fata madrina di Digory. Il suo nome a sua volta alluderebbe a Morgan Le Fay, un personaggio del ciclo arturiano. Fra le differenze di trama con l'opera finale, si segnala che nel \"Fragment\" non vi \u00e8 distinzione tra animali parlanti e muti, \u00e8 invece Digory che ha la capacit\u00e0 sovrannaturale di comunicarci, inoltre il ragazzo non abita con lo zio Andrew, bens\u00ec con una zia di nome Gertrude.\nTemi.\nFin dalla pubblicazione de \"Il leone, la strega e l'armadio\" nel 1950, emerse che Lewis inseriva nelle sue opere messaggi e allegorie cristiane, riadattate in un contesto \"fantasy\" per ragazzi. In quel caso si trattava in particolare di Aslan, che nel sacrificare la sua vita per salvare Edmund e poi risorgere, evocava fortemente la morte e resurrezione di Ges\u00f9 Cristo. L'autore in realt\u00e0 sostenne che il suo scopo, nello scrivere le \"Cronache\", non era stato specificamente quello di pubblicare racconti cristiani, ma che tali temi fossero sorti inconsciamente in lui mentre si trovava all'opera.\nComunque, in \"Il nipote del mago\", le similitudini bibliche si ripresentano, questa volta collegate maggiormente con la storia della Genesi. Ritroviamo i temi della creazione, dell'innocenza primitiva, del peccato originale e della tentazione, con Aslan nel ruolo di Creatore (non si fa infatti riferimento alla misteriosa figura dell\"'Imperatore d'Oltremare\", menzionato in \"Il leone, la strega e l'armadio\" come suo padre), il Giardino Segreto come immagine dell'Eden e Jadis nel ruolo del serpente che incoraggia l'Uomo (qui Digory) a ribellarsi e rubare il frutto proibito. Anche il \"Paradiso perduto\" di Milton, la leggenda del Giardino delle Esperidi e \"Il Silmarillion\" di J.R.R. Tolkien (autore che fu amico di Lewis) sembrano avere fortemente ispirato l'autore.\nAltri messaggi ed allusioni, non propriamente religiosi, si possono rinvenire nell'opera. Lo zio Andrew, studioso cinico, incapace di vedere ci\u00f2 che non comprende, rappresenta i limiti di una visione prettamente materialistica del mondo. Jadis, che si appella alla ragion di Stato per giustificare lo sterminio della sua terra, incarna il pensiero assolutista e le dittature del XX sec."}
{"id": "682325", "revid": "36426", "url": "https://it.wikipedia.org/wiki?curid=682325", "title": "Croce bizantina", "text": ""}
{"id": "682327", "revid": "1573940", "url": "https://it.wikipedia.org/wiki?curid=682327", "title": "Chiesa della Croce di Lucca", "text": "La chiesa della Croce di Lucca \u00e8 una delle chiese monumentali di Napoli; \u00e8 situata in via dei Tribunali.\nStoria.\nFu eretta nel XVI secolo dall'ordine delle carmelitane e dedicata al crocifisso venerato nel duomo di Lucca. Nel XVII secolo la chiesa sub\u00ec interventi di espansione e ridecoro dell'architetto Francesco Antonio Picchiatti, autore anche di una acquasantiera.\nTra il 1688 e il 1694 furono risistemate delle cappelle. Nel XVIII secolo l'architetto Giovanni Battista Manni realizz\u00f2 la sacrestia nuova, e il figlio Costantino Manni diresse per pi\u00f9 di cinquant'anni il cantiere di restauro; durante la direzione di Costantino furono realizzate nuove decorazioni da parte di pittori del panorama settecentesco, mentre l'abside e il pavimento furono restaurati dall'architetto Ferdinando Sanfelice.\nAll'inizio del XX secolo furono abbattuti il chiostro del Picchiatti e buona parte dei locali della chiesa, e il luogo di culto sub\u00ec un taglio di circa sette metri per la costruzione dell'edificio ospedaliero del Policlinico. \nLa chiesa attualmente \u00e8 sconsacrata.\nDescrizione.\nLa facciata, molto semplice, \u00e8 caratterizzata dal portale in piperno con intarsi in marmo. Il portale \u00e8 sormontato da un timpano arcuato spezzato, sul quale s'inserisce una nicchia che termina con un timpano triangolare con il dipinto del crocifisso. Inoltre sul portale si apre una finestra ad arco semplice affiancata da una coppia di decorazioni in stucco simili a fasce su entrambi i lati.\nL'interno \u00e8 a navata unica con cappelle laterali; il soffitto a cassettoni racchiude il dipinto che raffigura la \"Madonna del Carmine e i Santi\", opera del XVII secolo di Gian Vincenzo Forl\u00ec. Interessanti anche le decorazioni marmoree che caratterizzano la navata e la tribuna, nelle cappelle ci sono dipinti Nicola Maria Rossi e Nicola Malinconico.\nAlla chiesa vi si accede tramite un'austera entrata posta alla destra della facciata."}
{"id": "682329", "revid": "2039709", "url": "https://it.wikipedia.org/wiki?curid=682329", "title": "Teatro Politeama", "text": "Esistono diversi teatri denominati Teatro Politeama:"}
{"id": "682330", "revid": "39884", "url": "https://it.wikipedia.org/wiki?curid=682330", "title": "Lingoni", "text": "I Lingoni erano un popolo celtico della Gallia, stanziato tra i fiumi Senna e Marna (Francia). Alcuni di loro migrarono attorno alle Alpi, stanziandosi nella Gallia Cisalpina (Italia settentrionale), alla foce del Po nella zona del ferrarese (Emilia), attorno al 400 a.C.\nI rinvenimenti archeologici riferibili a questa trib\u00f9 sono molto scarsi e concentrati nella necropoli dell'antica citt\u00e0 di Spina, emporio commerciale etrusco, sorto alla foce di un ramo del fiume Po, dove sono stati trovati alcuni reperti tipicamente celtici, databili alla fase finale della frequentazione della citt\u00e0 (III secolo a.C.), proprio quando la pressione celtica nella Valle Padana era pi\u00f9 forte, dando adito all'ipotesi di una vera e propria commistione tra Etruschi e genti celtiche.\nSono soprattutto le fonti antiche che lasciano delle testimonianze dei Lingoni.\nStrabone (ca 58 a.C. - 25 d.C.) geografo greco che ha vissuto molti anni a Roma, descrive le Gallie nel volume IV della sua opera De Geografia e cos\u00ec parla delle terre di origine dei Lingoni.\nTito Livio (59 a.C. - 17 d.C.) nella sua opera monumentale Ab Urbe condita, cos\u00ec ci descrive la calata dei Galli nella Cispadana.\nLo storico greco Polibio (ca 203 a.C. - 120 a.C.) nei primi due libri della sua opera Storie, ci narra quanto accadde nel Mediterraneo, dal Sacco di Roma (390 a.C.) fino alla Prima guerra punica (264-241 a.C.), ci scrive dei Celti citando anche dei Lingoni.\nCirca nel 350 a.C. (ma la datazione \u00e8 incerta e controversa) nel Periplo di Scilace, si legge che tra il territorio degli Etruschi di Spina e quello venetico di Adria vi era un tratto di costa controllato dai Celti, che si trattasse proprio dei Lingoni?\nDopo la conquista della Gallia da parte di Cesare, nel I secolo\nd.C. questo popolo fu romanizzato: la loro ricca regione, tra Langres sull'Alta Marna (la capitale, anticamente \"Andematunnum\") e Digione si urbanizz\u00f2 e loro cominciarono a battere moneta. Presero comunque parte nel 69 d.C. alla rivolta dei Batavi, di cui parla Tacito. E sono ricordati anche da Sesto Giulio Frontino, autore di \"Strategemata\". E due coorti di lingoni sono attestate da iscrizioni di II e III secolo in Britannia."}
{"id": "682337", "revid": "29727", "url": "https://it.wikipedia.org/wiki?curid=682337", "title": "Acynonix jubatus", "text": ""}
{"id": "682338", "revid": "74801", "url": "https://it.wikipedia.org/wiki?curid=682338", "title": "Circondario di Neumarkt in der Oberpfalz", "text": "Il circondario di Neumarkt in der Oberpfalz \u00e8 il circondario pi\u00f9 occidentale dell'Alto Palatinato in Baviera. \u00c8 circondato da altri distretti rurali: Amberg-Sulzbach, Eichst\u00e4tt, Kelheim, N\u00fcrnberger Land, Ratisbona e Roth."}
{"id": "682340", "revid": "466539", "url": "https://it.wikipedia.org/wiki?curid=682340", "title": "Sfioratore", "text": "Lo sfioratore in ingegneria idraulica \u00e8 un dispositivo usato per smaltire la parte delle acque di un bacino o di una canalizzazione in eccesso rispetto a un livello prefissato.\nViene anche chiamato \"scarico di superficie\" e, nelle dighe, \u00e8 spesso affiancato da uno o pi\u00f9 \"scarichi di fondo\".\nApplicazioni.\nPer il dimensionamento degli sfioratori si usano metodi semiempirici.\nNel caso di dighe in terra lo sfioratore \u00e8 in genere costituito da una struttura indipendente dal corpo della diga. Se sottodimensionato pu\u00f2 provocare l'erosione del paramento della diga da parte delle acque in piena con il possibile cedimento della diga stessa.\nNelle dighe in muratura viene invece spesso realizzato sul coronamento della diga. Il flusso \u00e8 spesso regolato da apposite paratoie."}
{"id": "682369", "revid": "487039", "url": "https://it.wikipedia.org/wiki?curid=682369", "title": "Nap", "text": ""}
{"id": "682374", "revid": "117614377", "url": "https://it.wikipedia.org/wiki?curid=682374", "title": "Benedictus (Cantico di Zaccaria)", "text": "Il Benedictus \u00e8 un cantico contenuto nel primo capitolo del \"Vangelo secondo Luca\" con il quale Zaccaria loda e ringrazia Dio perch\u00e9 nella sua fedelt\u00e0 ha salvato il suo popolo. Per questo \u00e8 conosciuto anche come Cantico di Zaccaria.\nIl cantico () \u00e8 scritto nell'originale in greco come tutto il Vangelo di Luca. Il suo nome deriva dalla prima parola della traduzione latina (\"Benedictus Dominus, Deus Israel\").\nIl \"Benedictus\" \u00e8 il cantico evangelico cantato quotidianamente alle Lodi Mattutine, nella Liturgia delle Ore. \nContesto.\nSecondo la narrazione del \"Vangelo di Luca\", il sacerdote Zaccaria della classe sacerdotale di Abia riceve la visita dell'Arcangelo Gabriele durante il servizio nel tempio; in tale occasione gli viene profetizzata la nascita di un figlio, Giovanni, indicato come Precursore del Messia gi\u00e0 nell'Antico Testamento ()\nMostrando incredulit\u00e0, a causa dell'et\u00e0 avanzata della moglie Elisabetta, Zaccaria viene per\u00f2 reso muto dall'angelo e riacquista l'uso della voce solo dopo aver confermato, scrivendo su una tavoletta, che il nome del figlio avrebbe dovuto essere Giovanni. Zaccaria intona quindi un canto di lode e ringraziamento Dio, che ha \u00abvisitato e redento il suo popolo\u00bb.\nContenuto.\nIl cantico costituisce sostanzialmente una lode a Dio, che ha mantenuto la sua alleanza nei confronti di Israele suscitando \u00abnella casa di Davide\u00bb un Salvatore (Ges\u00f9 Cristo).\nIl passo \u00e8 invece una profezia (Zaccaria stesso \u00e8 detto \u00abprofetare\u00bb all'inizio del cantico) riferita a Giovanni Battista, chiamato \u00abprofeta dell'Altissimo\u00bb perch\u00e9 andr\u00e0 a \u00abpreparare le vie\u00bb al Cristo."}
{"id": "682377", "revid": "287204", "url": "https://it.wikipedia.org/wiki?curid=682377", "title": "Atuatuci", "text": "Gli Atuatuci (o Aduatuci) erano una trib\u00f9 della Gallia Belgica.\nStoria.\nSecondo il \"De bello Gallico\" di Cesare, discendevano da Cimbri e Teutoni stanziatisi nel territorio a nord della Mosa (tra Namur e Liegi, compresa l'odierna regione di Limburgo) e fusisi forse con elementi celtici. Stabilitisi ad Atuatuca (l'odierna Tongeren), che prima era la capitale degli Eburoni. In seguito sarebbe stata occupata dai Tungri. Gli atuatuci furono pressoch\u00e9 annientati da Gaio Giulio Cesare durante le sue campagne militari alla conquista della Gallia."}
{"id": "682380", "revid": "599013", "url": "https://it.wikipedia.org/wiki?curid=682380", "title": "Caldaia a condensazione", "text": "Una caldaia a condensazione \u00e8 una caldaia ad acqua calda nella quale si ha la condensazione del vapore acqueo dei fumi di scarico. In questo modo si ha il recupero del calore latente di condensazione e di conseguenza maggiore efficienza energetica rispetto ad una caldaia tradizionale.\nStoria.\nNel 2005 la direttiva dell'Unione Europea 2005/32/CE ha imposto agli Stati membri dell'UE l'obbligo per le imprese costruttrici di di commercializzare esclusivamente i modelli a condensazione, nel rispetto delle normative comunitarie ed internazionali in tema di risparmio energetico, in accordo con lo spirito del protocollo di Kyoto del 1997.\nDescrizione e funzionamento.\nLo scopo principale della caldaia \u00e8 quello di fornire calore all'acqua che scorre nei radiatori o altri corpi scaldanti per il riscaldamento.\nEsistono caldaie a condensazione sia nella versione a basamento (in un'ampia gamma di potenze), che nella versione murale (fino a 140 o 160\u00a0kW).\nLe caldaie a condensazione utilizzano serpentine per lo scambio del calore realizzate con metalli resistenti all'acidit\u00e0 delle condense (pH = 4,5). I materiali principalmente usati sono acciaio Inox (in particolare AISI 304L o AISI 316L) e lega alluminio-silicio, con eventualmente magnesio. Per avere un maggiore risparmio energetico, la temperatura dell'acqua in ingresso ad una caldaia a condensazione deve essere pi\u00f9 bassa rispetto alle caldaie convenzionali. Ci\u00f2 avviene ad esempio negli impianti radianti (pannelli a soffitto, serpentino a pavimento o serpentino a parete).\nNella maggior parte dei casi le caldaie a condensazione presentano un bruciatore a premiscelazione che aumenta l'efficienza della caldaia e al tempo stesso riduce le emissioni di monossido di carbonio e NOx. Ciononostante, questi benefici si ottengono solo con un attento controllo dell'eccesso d'aria.\nA differenza delle caldaie convenzionali, i fumi scaricati non sfruttano il tiraggio naturale del camino, per cui sono espulsi attraverso un ventilatore inserito a monte del bruciatore; ci\u00f2 rende problematico lo scarico di pi\u00f9 caldaie in un unico camino. Le canne fumarie possono essere in polipropilene saturo (PPS), acciaio inox resistente all'umido oppure alluminio speciale. \u00c8 presente inoltre un tubo per lo scarico della condensa nel pozzetto di raccolta; risulta necessario, quindi, un dispositivo di neutralizzazione della condensa.\nCaratteristiche.\nDifferenze rispetto alle caldaie tradizionali.\nLe caldaie tradizionali utilizzano solo una parte del calore sensibile dei fumi di combustione perch\u00e9 occorre evitare la condensazione dei fumi, che darebbe origine a fenomeni corrosivi. Il vapore acqueo generato dal processo di combustione viene quindi disperso in atmosfera attraverso il camino e con esso il calore latente associato.\nLa caldaia a condensazione, invece, recupera parte del calore latente dei fumi prima che vengano espulsi con il camino. Tale quantitativo di calore viene utilizzato per preriscaldare l'acqua di ritorno dall'impianto termico. Di conseguenza, la temperatura dei fumi di scarico \u00e8 minore rispetto ad una caldaia tradizionale, mentre l'acqua in ingresso, avendo una temperatura maggiore, necessita di minor calore al focolare per il ritorno alla temperatura di esercizio, aumentando il rendimento di combustione e una riduzione delle emissioni di NOx e CO.\nCaldaie a doppia condensazione.\nLe caldaie con scambiatore di calore a doppio circuito di condensazione presentano una tubazione dedicata alla sola produzione per uso sanitario e l'altra, normalmente, ad uso per l'impianto di riscaldamento. Rispetto alle caldaie a condensazione normali, le caldaie a doppia condensazione si occupano, quindi, del riutilizzo calore sensibile generato dai fumi anche in fase di produzione di acqua sanitaria, e non solo in fase di riscaldamento. Il recupero in termini di produzione termica \u00e8 quindi possibile anche nei mesi estivi e non solo durante i periodi dell'anno in cui sia attivo l'impianto di riscaldamento.\nLe caldaie di questo tipo sono considerate pi\u00f9 efficienti del 10% rispetto alle caldaie a condensazione singola e oltre al 20% rispetto alle caldaie tradizionali.\nNormative e standard.\nItalia.\nLa norma UNI 11071 (\"Criteri di progettazione, d'installazione, di messa in servizio e di manutenzione degli impianti domestici e similari che utilizzano gas combustibili, asserviti ad apparecchi a condensazione ed affini di portata termica nominale non maggiore di 35 kW\"), prevede la presenza di due impianti di smaltimento:\nNella norma \u00e8 scritto che le caldaie con potenza al focolare inferiore a 35\u00a0kW (domestiche) possono scaricare in fogna senza dover neutralizzare l'acidit\u00e0 dei fumi; viene considerata la presenza di sostanze basiche (detersivi, ecc.) negli scarichi domestici.\nIn merito alle caratteristiche della condensa scaricata nei sistemi di raccolta, ci si deve riferire sempre alla norma UNI 11071, che regolamenta appunto anche le caratteristiche degli scarichi per caldaie con potenza inferiore a 35\u00a0kW di modo che essi rientrino entro i limiti di legge indicati nel d.lgs. 3 aprile 2006, n. 152 per lo scarico in acque superficiali. \nNella UNI 11071 si distinguono i seguenti casi:"}
{"id": "682384", "revid": "125734000", "url": "https://it.wikipedia.org/wiki?curid=682384", "title": "Radio Dimensione Suono", "text": "Radio Dimensione Suono, nota anche con l'acronimo RDS, \u00e8 un'emittente radiofonica privata italiana con sede principale a Roma, in via Pier Ruggero Piccio 55, e sede secondaria a Milano, in via Melchiorre Gioia 65, dove si trova anche la sede di RDS Advertising, la concessionaria di pubblicit\u00e0 del gruppo RDS.\nStoria.\nNasce a Roma nel 1978 grazie all'iniziativa di Mario Tagliaferri e Roberto Giorgio. Nel 1979 inizia le trasmissioni a Roma sulla frequenza FM 103.100.\nNel 1981 Eduardo Montefusco, attuale proprietario ed editore, rileva il 50 % della societ\u00e0 sino al 1998 quando acquista l'intero pacchetto azionario. Gli studi si trasferiscono dalla Balduina a Piazza Euclide.\nNel 1986 avviene un nuovo trasloco degli studi, che si spostano in Viale Mazzini 119. Sul finire degli anni ottanta comincia l'espansione su tutto il territorio nazionale con il nuovo nome \"Dimensione Suono Network\". A livello areale vengono create altre due emittenti che affiancano il network nazionale, sono Dimensione Suono Roma e Dimensione Suono 2 (che nel 2018 cambier\u00e0 nome in Dimensione Suono Soft). Le altre emittenti areali del gruppo RDS sono Ram Power e Discoradio.\nNegli anni novanta viene adottata la formula \"Hit combination\", 50% musica italiana e 50% musica straniera, 100% grandi successi. \nDalla met\u00e0 degli anni novanta assume il nome di RDS Radio Dimensione Suono e grazie agli investimenti sulle frequenze e alla formula musicale . \nNel 2000 viene abbandonata la formula \u201c50% di musica italiana, 50% di musica straniera\u201d, puntando tutto su \u201c\"La Radio Totale\u201d\", una radio di programmi con l'intento di trasferire ascoltatori dalle emittenti della Rai. Il progetto per\u00f2 si rivel\u00f2 catastrofico portando a perdere il primato negli ascolti e 1 milione di ascoltatori in meno di un anno.\nNel 2001 viene affidato a Claudio Astorri il progetto di una \u201crestaurazione totale\u201d.\nNel 2001 viene lanciato il nuovo format che si ispirava a una Contemporary Hit Radio. La musica attuale presente al 70%, i brani ricorrenti all'incirca al 10% mentre i brani del passato, che provenivano solo dagli ultimi 10 anni erano tra il 25% e il 35%. \"Il meglio della musica dagli anni 90 ad oggi\" recitava il claim dal 2001 al 2005. \nNel tempo RDS si \u00e8 avvalsa delle collaborazioni di Maurizio Costanzo e di Enrico Mentana.\nTra le voci storiche si segnalano quelle di Antonella Condorelli, Faber Cucchetti, Francesco Scelta, Mario Tagliaferri e Ivo Caliendo, cui si sono aggiunte in seguito quelle di Silvio Piccinno, Roberto Giacobbo, Teo Bellia, Marina Leoni, Carlo Veludo, Luciana Biondi e Cinzia Donti che animarono la radio negli anni ottanta e novanta, Anna Pettinelli, Marco Liorni, Awanagana, Mauro Marino, Gigi Ariemma, Rosaria Renna, Mauro Mazza, Manuela Doriani, Stefano Piccirillo, Savino Zaba, Andrea Pellizzari, Tamara Taylor, Mino Taveri, Carlo Mancini, Charlie Gnocchi, Joe Violanti (Sergio Violanti), Max Pagani, Corrado Cadeddu (ex Gentile).\nNel 2006 il gruppo RDS acquista anche la superstation lombarda Discoradio che abbandona da allora il suo sound dance per diventare una hit radio, ma con sonorit\u00e0 rivolte ad un target pi\u00f9 giovane.\nNel 2009 vengono inaugurati la nuova sede dell'emittente, che si trasferisce da Viale Mazzini a Via Pier Ruggero Piccio nel quartiere Trionfale, e l'Auditorium Multimediale: una sala polivalente in acciaio provvista di dotazioni tecniche e tecnologiche avanzate.\nA marzo 2013 viene aggiornato il format di conduzione e anche RDS si adegua al trend intrapreso dalle altre radio nazionali che gi\u00e0 da diversi anni proponevano la conduzione in coppia.\nDal 2014 al 2018 RDS realizza il reality \"RDS Academy\" prima su Sky, negli anni successivi (fino al 2018, ultimo anno) su Real Time.\nNel 2017 Rosaria Renna, voce storica che ha contribuito in modo determinante a farla crescere negli ascolti in 25 anni di conduzione, lascia RDS per motivi non noti e passa a RMC.\nNel 2020 viene lanciata la radiovisione sul canale 265 del digitale terrestre con il progetto RDS Social TV.\nAttualmente RDS \u00e8 disponibile in vari modi: in tv sul canale 50 di Tiv\u00f9sat, sul canale 265 del DTT, sul canale 724 di Sky; via radio tramite le frequenze radio, con l'app di RDS o Radioplayer Italia compatibili con iOS/Android, sulla Radio DAB, sul mux a diffusione nazionale DAB Italia, e sui social Facebook, Twitter e Instagram.\nNel 2022 RDS cambia di nuovo i bumper.\nIniziative.\nNel corso degli anni, RDS, sempre restando la radio \"100% Grandi Successi\", ha intrapreso campagne pubblicitarie con slogan diversi: \"La Radio Totale\", \u201cThe Music Station\u201d \"Nel cuore della musica\", \"RDS insieme a te trasmettiamo voglia di partecipare\"; l'attuale slogan (dal 2013) \u00e8: \"RDS insieme a te voglia di...\".\nLa radio ha anche intrapreso iniziative di diversi generi: ha sostenuto, in collaborazione con Save the Children, la costruzione di quattro scuole in Tigray-Etiopia ed aiutato oltre 6400 bambini del distretto ad accedere all'istruzione. Sul piano nazionale, invece, \u00e8 stata impegnata con la fondazione Exodus di Don Antonio Mazzi, nella costruzione di case famiglia per aiutare le famiglie pi\u00f9 bisognose. Queste campagne, ovviamente, non avrebbero senso senza l'aiuto, o meglio, il sostegno economico degli ascoltatori.\nPer un certo periodo RDS ha scelto di impegnarsi a livello ambientale, proponendosi, dapprima, come radio ufficiale italiana del Live Earth 2007 e scegliendo poi di concretizzare la propria attivit\u00e0 a favore dell'ambiente attraverso una collaborazione con WWF, in un progetto volto a difendere la natura del nostro Paese dagli impatti dei mutamenti climatici. Per prima cosa si \u00e8 deciso di agire sul bosco di Vanzago, situato vicino a Milano, nel quale il WWF insieme all'aiuto degli ascoltatori di Rds ha piantato 8500 alberi e 2800 siepi.\nAnnualmente organizza anche alcuni WorldTour, nonch\u00e9, la notte tra il 31 dicembre e il 1\u00ba gennaio, il \"Party RDS\", cio\u00e8 un veglione di musica mixata (grandi successi e brani dance) mixati dai dj Maurizio Rocca e Riccardo Battini, intervallati da brevi interventi registrati dei conduttori dalle 21:00 alle 6:00.\nAscolti (giorno medio).\ndati RadioTER (dal 2017)\ndati Gfk Eurisko/RadioMonitor (dal 2012 al 2016)\ndati Audiradio"}
{"id": "682388", "revid": "98532", "url": "https://it.wikipedia.org/wiki?curid=682388", "title": "Anthony Trollope", "text": "Alcuni dei suoi capolavori, noti come \"Chronicles of Barsetshire\" perch\u00e9 basati sull'immaginaria contea di Barsetshire, affrontarono diverse tematiche politiche e sociali dell'epoca.\nBiografia.\nIl padre, Thomas Anthony Trollope, era un legale mentre la madre, Frances Trollope, divenne una celebre scrittrice. A causa del suo pessimo carattere, il padre non ebbe successo nella carriera forense, causando anzi gravi problemi economici alla famiglia. Tuttavia, poich\u00e9 proveniva da un retroterra familiare legato alla piccola propriet\u00e0 terriera, desiderava educare i figli come dei \"gentlemen\" e farli studiare ad Oxford o Cambridge.\nNato a Londra, Anthony studi\u00f2 per un triennio alla Harrow School fin dall'et\u00e0 di sette anni per poi seguire due suoi fratelli maggiori al Winchester College, dove rimase un altro triennio. In questi due istituti privati, che erano annoverati come luoghi di \u00e9lite, ebbe delle esperienze molto negative: non avendo denaro n\u00e9 amici, soffr\u00ec lunghi periodi di angherie e umiliazioni che lo segnarono profondamente.\nNel 1827 Frances Trollope emigr\u00f2 in America per partecipare prima alla comunit\u00e0 utopica di Nashoba, fondata dalla femminista scozzese Frances Wright, e per aprire poi con le sue tre sorelle minori un bazar a Cincinnati che per\u00f2 si rivel\u00f2 un fallimento. Thomas segu\u00ec sua moglie per un breve periodo di tempo e poi fece ritorno ad Harrow, mentre nel frattempo Anthony era sempre rimasto in Inghilterra. Nel 1831 la madre fece ritorno a casa e divenne poco dopo una celebre scrittrice, permettendo cos\u00ec alla famiglia di riscattarsi economicamente. Gli affari del padre, tuttavia, andarono di male in peggio e nel 1834 Thomas dovette fuggire in Belgio per evitare l'arresto per bancarotta fraudolenta.\nL'intera famiglia si trasfer\u00ec allora a Bruges, dove si mantenne con i guadagni di Frances fino alla morte di Thomas nel 1835. Mentre viveva in Belgio, Anthony lavor\u00f2 come assistente insegnante e impar\u00f2 il francese e il tedesco, ma fece ritorno in patria dopo aver trovato lavoro nelle poste britanniche.\nIl soggiorno in Irlanda.\nTrollope continu\u00f2 a vivere in maniera precaria, alloggiando in appartamenti in affitto in totale emarginazione. Pi\u00f9 tardi si rifer\u00ec a questo periodo definendolo il suo \"periodo di goffaggine\". Fece qualche piccolo progresso nella carriera fino a quando le poste britanniche non lo inviarono in Irlanda nel 1841. Qui si un\u00ec in matrimonio con una ragazza inglese di nome Rose Heseltine nel 1844. I due vissero in Irlanda fino al 1859 quando fecero ritorno in Inghilterra. A dispetto della terribile carestia che colp\u00ec l'Irlanda durante il suo soggiorno, Trollope ricord\u00f2 cos\u00ec il suo periodo irlandese nella sua autobiografia:\nLa sua professione lo tenne in stretto contatto con la popolazione irlandese e di questa esperienza fece successivamente tesoro.\nTrollope inizi\u00f2 a scrivere durante i lunghi viaggi in treno richiesti dal suo ufficio in Irlanda. Programmando con estrema precisione la sua attivit\u00e0 di scrittore, divenne uno degli autori pi\u00f9 prolifici di tutti i tempi. Scrisse le sue prime novelle quando era ancora ispettore per le poste britanniche, attingendo dalle lettere smarrite le idee per i suoi racconti. Ovviamente i suoi primi scritti hanno come sfondo l'Irlanda, scelta molto rischiosa vista l'ostilit\u00e0 con cui la critica letteraria britannica, e non solo, considerava l'isola.\nIl ritorno in patria.\nNel 1859 aveva raggiunto una certa posizione di rilievo all'interno del servizio postale britannico. La storia delle poste britanniche lo annovera come colui che ha introdotto i \"pillar box\", ovvero le cassette postali a forma di colonnina di colore rosso sparse in tutto il Regno Unito. In questo periodo la sua creativit\u00e0 letteraria aument\u00f2 cos\u00ec come mut\u00f2 la sua fortuna all'interno della societ\u00e0 vittoriana.\nNel 1867 lasci\u00f2 l'incarico direttivo alle poste britanniche e l'anno successivo si candid\u00f2 al Parlamento inglese nelle liste liberali. Dopo aver perso le elezioni si concentr\u00f2 interamente sulla propria carriera letteraria, dirigendo nel frattempo il \"St Paul's Magazine\" che pubblic\u00f2 in serie i suoi primi racconti.\nIl suo primo reale successo fu \"L'amministratore\" (\"The Warden\") (1855), il primo dei sei romanzi ambientati nell'immaginaria contea di Barsetshire. Il suo capolavoro comico, \"Barchester Towers\" (1857), \u00e8 probabilmente il miglior libro di questa prima serie.\nL'altra celebre serie di racconti, le Palliser novels, hanno il facoltoso e duttile Plantagenet Palliser come protagonista, al fianco di sua moglie, l'ingenua Lady Glencora.\nDurante gli ultimi anni di vita la sua popolarit\u00e0 diminu\u00ec, non impedendogli tuttavia di restare un autore molto prolifico e di scrivere quello che \u00e8 considerato il suo capolavoro assoluto, la pungente satira \"The Way We Live Now\" (1875). Trollope scrisse pi\u00f9 di venti romanzi e diverse novelle brevi, oltre ad alcuni libri di viaggio.\nAnthony Trollope mor\u00ec nel distretto londinese di Marylebone nel 1882 e venne seppellito al Kensal Green Cemetery a fianco del suo contemporaneo Wilkie Collins. Lo scienziato e saggista C.P. Snow scrisse nel 1975 una biografia di Trollope dal titolo \"Trollope: His Life and Art\".\nLa fortuna.\nLo scrittore Henry James espresse opinioni contrastanti su Trollope. Da giovane scrisse delle feroci bocciature delle sue opere, parlando della novella \"Beltons' estate\" come:\nJames non amava le lunghe digressioni presenti nelle opere di Trollope, che contrastavano enormemente con la sua idea di integrit\u00e0 artistica. Tuttavia lo stesso James apprezz\u00f2 notevolmente l'attento realismo di Trollope, ed in un saggio scritto poco dopo la morte dello scrittore afferm\u00f2:\nJames non amava l'abitudine di Trollope di rivolgersi in prima persona ai suoi lettori, tuttavia questo autore potrebbe aver ispirato le sue stesse opere. Il personaggio di Alice Vavasor e del suo egoistico padre nelle cosiddette Palliser novels potrebbero essere gli antesignani del personaggio di Kate Croy e di suo padre Lionel ne \"Le ali della colomba\"."}
{"id": "682389", "revid": "599013", "url": "https://it.wikipedia.org/wiki?curid=682389", "title": "Ngf", "text": ""}
{"id": "682391", "revid": "729019", "url": "https://it.wikipedia.org/wiki?curid=682391", "title": "Sunrise Adams", "text": "\u00c8 nipote di Sunset Thomas, altra attrice del genere porno.\nInfanzia.\nLa Adams, anche se nata a St. Louis, \u00e8 cresciuta, quasi in povert\u00e0, in una zona agricola del Texas orientale. \"Sono cresciuta a Pickton, nel Texas (90 abitanti), senza telefono, un solo canale televisivo e nessuno con cui giocare per miglia e miglia\", ha dichiarato alla rivista \"Hustler\" del maggio 2005. Alle superiori and\u00f2 bene sia negli studi che nello sport, giocando a basket e a football. Diplomata a 16 anni, frequent\u00f2 un vicino college.\nCarriera.\nQuando comp\u00ec 18 anni, la zia Sunset Thomas le fece visita sul luogo di lavoro. La Thomas convinse la nipote che l'industria dei film per adulti avrebbe potuto rappresentare la via giusta per la fama ed il denaro.\nTrasferitasi a Los Angeles, la Adams inizi\u00f2 ufficialmente il nuovo lavoro l'8 gennaio 2001, apparendo con Ed Powers nel film \"More Dirty Debutantes 186\", anche se pi\u00f9 tardi defin\u00ec quell'esperienza \"nulla che voglia anche solo ricordare\".\nLa sua prima scena con un'altra ragazza fu con Cherry Rain nel film \"Cockless 3\" (2001). La Adams ha anche fatto scene di sesso anale nei suoi primi film - compreso il primo con Powers - ma, in seguito a una scena particolarmente traumatica nel film di Vince Voyeur \"Initiations 8\" (2001), dovette ricorrere alle cure mediche e passare un periodo di convalescenza. Da allora ha sempre rifiutato questo genere di pratiche.\nNell'agosto 2002 la Adams ha siglato un contratto di due anni con la Vivid Entertainment, impegnandosi ad apparire in otto film all'anno e divenendo quindi una \"Vivid Girl\". In precedenza non aveva firmato esclusive con le case di produzione, ed aveva anche rifiutato una prima offerta della stessa Vivid. Il fondatore e presidente della Vivid, Steve Hirsch, infine, la convinse accettando di incontrarla in una stazione di servizio\nIl 17 settembre 2002, nonostante la Vivid preferisse la sua figura al naturale, la Adams si sottopose ad un intervento di ingrandimento del seno.\nNello stesso anno la Vivid ingaggi\u00f2 la Adams per interpretare \"Debbie Does Dallas: The Revenge\" ed i futuri film della serie.\nGi\u00e0 candidata al titolo di migliore attrice agli AVN Awards nel 2003, l'anno seguente si \u00e8 aggiudicata l'AVN Award for Best Oral Sex Scene (Film) per \"Heart of Darkness\".\nIl 2 agosto 2004, la Adams - insieme a Savanna Samson - \u00e8 apparsa nel talk show The O'Reilly Factor della Fox News per promuovere il loro libro \"How to Have a XXX Sex Life\".\nLa Adams \u00e8 apparsa sulla copertina del gioco per Xbox PlayStation 2 \"Backyard Wrestling 2: There Goes the Neighborhood\". Ha recitato anche nel film non pornografico \"Grind\" (2003). Investe negli immobili e possiede diverse case in California e Texas.\nNel 2004 non ha rinnovato il contratto con la Vivid per 10 anni ed ha abbandonato il mondo del porno. In seguito \u00e8 andata a lavorare a Fort Worth, nel Texas, in un'agenzia di mutui.\nLa Adams \u00e8 anche ragazza immagine del nightclub di Las Vegas Tangerine.\nIl 15 novembre 2006 \u00e8 stato annunciato il suo ritorno sulle scene del cinema per adulti.\nLa sua carriera si \u00e8 definitivamente conclusa nel 2008\nLibri.\nLa Adams \u00e8 comparsa in due libri:\n\u00c8 coautrice di:"}
{"id": "682394", "revid": "125889531", "url": "https://it.wikipedia.org/wiki?curid=682394", "title": "Luna Park (programma televisivo 1994)", "text": "Luna Park \u00e8 stato un programma televisivo a premi in onda dal 12 dicembre 1994 al 28 giugno 1997, nella fascia preserale di Raiuno.\nStoria.\nIl programma, scritto da Bruno Broccoli, Umberto Broccoli, Mario D'Amico, Francesco Licata, Tonino Quinti, Stefano Torrisi, Riccardo Donna e Massimo Verni, prese il via luned\u00ec 12 dicembre 1994 alle 18:50 su Raiuno.\nFortemente voluto dall'allora direttore artistico della Rai Pippo Baudo e da lui ideato per arginare il successo di \"La ruota della fortuna\" di Mike Bongiorno, celebre gioco a premi in onda contemporaneamente su Canale 5 e che da anni dominava incontrastato quella fondamentale fascia oraria, aveva la particolarit\u00e0 di una conduzione diversa per ogni giorno della settimana, affidata ai volti pi\u00f9 famosi del canale, coinvolti da Baudo per rilanciare il preserale dell'ammiraglia Rai: a Fabrizio Frizzi era affidata la puntata del luned\u00ec, a Milly Carlucci quella del marted\u00ec, a Mara Venier quella del mercoled\u00ec, a Rosanna Lambertucci quella del gioved\u00ec, mentre la puntata finale del venerd\u00ec era affidata allo stesso Baudo. La trasmissione veniva registrata nel teatro 15 di Cinecitt\u00e0 in Roma ed aveva una scenografia, ispirata ad un luna park, realizzata e modificata nel corso delle tre edizioni dallo scenografo Gaetano Castelli. \nForte del successo ottenuto vennero realizzate degli speciali appuntamenti in prima serata dal titolo \"Una sera al Luna Park\" e \"Sabato sera al Luna Park\", e nell'estate del 1995 una versione estiva intitolata \"Estate al Luna Park\" condotta da Luana Ravegnini, Claudio Insegno e Mauro Marino e trasmessa dal celebre parco a tema acquatico \"Aquafan\" di Riccione.\nNella stagione 1995-1996, dato il crescente successo (la trasmissione arrivava a punte del 32% di share con telespettatori), venne aggiunta a dicembre la puntata del sabato, condotta da Pippo Baudo e con una durata maggiore di circa 15 minuti rispetto a quelle degli altri giorni della settimana (il programma iniziava alle 18:30). La puntata del venerd\u00ec venne invece affidata, dopo l'introduzione di quella del sabato ed il passaggio di Baudo alla conduzione di quest'ultima, a Paolo Bonolis. Nel corso di questa edizione il programma vide la defezione di Baudo, dapprima per una sola settimana a febbraio, in quanto impegnato con la preparazione e la conduzione del Festival di Sanremo 1996, e successivamente durante l'ultimo mese di programmazione, in quanto costretto ad un periodo di riposo a seguito di un intervento chirurgico alle corde vocali. A sostituire il conduttore nella puntata del sabato fu (in entrambe le occasioni) Fabrizio Frizzi, che cos\u00ec apriva e chiudeva la settimana di programmazione. \nNella stagione 1996-1997 il programma, oltre alla defezione di Pippo Baudo, registr\u00f2 anche l'uscita di scena di Paolo Bonolis, che in quel periodo passarono entrambi a Mediaset (proprio Bonolis divenne da quella stagione il nuovo diretto concorrente del quiz preserale di Rai 1, con il nuovo gioco preserale di Canale 5 \"Tira &amp; Molla\", ideato da Corrado, che prese il posto di \"La ruota della fortuna\" di Mike Bongiorno); nella squadra di conduttori della terza ed ultima edizione arrivarono Anna Falchi, a cui venne affidata la puntata del luned\u00ec in sostituzione di Fabrizio Frizzi, che pass\u00f2 in pianta stabile a condurre la puntata del sabato al posto di Baudo (come gi\u00e0 accaduto durante l'ultimo mese di messa in onda dell'edizione precedente), e Giancarlo Magalli, che prese le redini della puntata del venerd\u00ec, sostituendo cos\u00ec il neo-avversario Bonolis. Nel mese di marzo 1997 Anna Falchi inizi\u00f2 le riprese di una fiction (\"La principessa e il povero\"), abbandonando cos\u00ec la trasmissione e venne dunque sostituita da Carlo Conti, il quale, nelle ultime settimane di programmazione, subentr\u00f2 anche alla conduzione della puntata del mercoled\u00ec, al posto di Mara Venier, in quel periodo infortunatasi ad una gamba e costretta ad un periodo di riposo. \nCalato negli ascolti rispetto alla stagione precedente ed ormai quotidianamente battuto negli ascolti da \"Tira &amp; Molla\", il quiz chiuse i battenti sabato 28 giugno 1997, dopo tre edizioni.\nRegolamento e giochi.\nAd ogni puntata partecipavano due coppie di concorrenti, la luna rossa e la luna azzurra, ciascuna composta da un uomo e da una donna (legati da un vincolo familiare o di amicizia oppure colleghi di lavoro) con lo scopo di accumulare la vincita pi\u00f9 alta e diventare i campioni della puntata.\nPrima edizione (1994-1995).\nGiochi\nSeconda edizione (1995-1996).\nGiochi\nTerza edizione (1996-1997).\nGiochi\n\"Tre palle un soldo\".\nIn questo gioco, ogni squadra (divisa in braccio e mente) sceglieva una piramide di 6 barattoli raffigurante un personaggio famoso. Il conduttore poneva 3 domande alla \"mente\" inerenti quel personaggio, e per ogni risposta esatta, si conquistava una palla. Al termine delle tre domande, il \"braccio\" lanciava le palle, una per volta, verso i barattoli. Ogni barattolo abbattuto valeva lire. Questo gioco \u00e8 stato presente solo nella prima edizione.\n\"Il bowling\".\nIl \"Bowling\" ha sostituito \"Tre palle un soldo\" nella seconda e terza edizione. Il \"braccio\" lanciava una palla da bowling verso delle grandi sagome. Se ne colpiva una, arrivava un personaggio di fantasia (la Puzzola, l'Avventuriero, il Pirata e altri) che proponeva un quesito di logica all'altro concorrente (la \"testa\"). Si potevano effettuare massimo 3 lanci e ogni quesito risolto valeva lire.\n\"Il martellone\".\nIl maschio di ogni squadra aveva il compito di dare un colpo secco con un martellone alla base di un meccanismo. In questo modo, veniva selezionata una parola pi\u00f9 o meno lunga (proporzionalmente alla forza del colpo), e la squadra avversaria, in 1 minuto di tempo, doveva creare un acrostico di quella parola. La vincita in palio per ciascuna delle due squadre \u00e8 di di lire. Il gioco del martellone \u00e8 stato realizzato nella prima e nella seconda edizione.\n\"La parola magica\".\nQuesto gioco ha sostituito il \"Martellone\" nella terza edizione, e ha avuto 2 versioni.\n1\u00aa versione.\nIl maschio di ogni squadra lanciava, con uno speciale fucile, una pallina di velcro su un bersaglio. Il risultato era il tempo che metteva a disposizione degli avversari per la prova.\nLa prova consisteva nell'indovinare, nel tempo dato, la parola magica che risvegliava la principessa (interpretata da Romita Losco).\n2\u00aa versione.\nLe squadre giocavano in contemporanea, prenotandosi con dei pulsanti. Un tabellone riportava varie parole, coperte.\nCol passare del tempo venivano scoperte e tutte le parole rimandavano alla parola magica, quella da indovinare.\n\"Il juke box\".\nQuesto gioco \u00e8 durato tutte e 3 le edizioni, e ogni edizione ha avuto una prova di tipo diverso.\n1\u00aa versione.\nLe squadre avevano davanti una grande tastiera. Veniva fatta ascoltare una canzone famosa, ma solo con basso e batteria. Potevano indovinare e vincere di lire.\nSe non indovinavano, potevano, premendo uno dei tasti di fronte a loro, aggiungere uno strumento alla volta alla base. Ogni strumento in pi\u00f9 abbassava il montepremi ( lire; lire; lire).\n2\u00aa versione.\nNella seconda edizione, le squadre avevano di fronte un pulsante.\nAnche in questo caso, si trattava di riconoscere la canzone, ma solo dopo il \"via\" dato da una luce sul grande juke box. Ogni titolo forniva una parola da aggiungere ad una frase misteriosa. L'ultima parola era contenuta nel titolo di una canzone nascosta in un medley di tutte e 5 le precedenti. Ogni titolo indovinato consentiva di vincere lire, mentre l'ultima canzone, contenuta nel medley con le canzoni precedenti, consentiva di vincere lire.\n3\u00aa versione.\nNell'ultima edizione (nella quale il juke box veniva giocato solo al sabato), ogni squadra giocava singolarmente. Di fronte a loro, avevano 5 dischi, ognuno dei quali attivava un pezzo di una canzone scomposta. Il gioco consisteva nel rimetterla in ordine per vincere di lire.\n\"Gli specchi deformanti\".\nSolo un membro di ogni squadra partecipava a questo gioco, l'altro prendeva parte al gioco successivo.\nNel padiglione erano presenti vari monitor. Il primo monitor riportava la foto di un personaggio famoso completamente deformata. Indovinando con questa, si vinceva di lire. Come nel primo \"Juke Box\", gli altri monitor contenevano degli indizi per indovinare il personaggio, e ogni indizio abbassava il montepremi in palio di lire. Il gioco degli specchi deformanti \u00e8 stato realizzato nella prima e nella seconda edizione.\n\"Il sentiero incantato\".\nGioco apparso solo nella prima edizione. Per ciascuna squadra, il concorrente che non partecipava agli \"Specchi deformanti\" prendeva parte a questo gioco, dove bisognava completare un percorso. Ogni passaggio prevedeva una domanda, con due possibili risposte. Ogni risposta era rappresentata da un cancelletto. Il concorrente doveva aprire il cancello della risposta che riteneva esatta. Se era sbagliata, restava fermo un turno. Il montepremi in palio per questo gioco \u00e8 di lire.\n\"Le mongolfiere\".\nGioco in sostituzione del \"Sentiero incantato\" e utilizzato a partire dalla seconda edizione. Per ciascuna squadra, il concorrente che non partecipava al gioco degli \"Specchi deformanti\" \u00e8 su una mongolfiera che pu\u00f2 salire fino a 7 scatti. Il conduttore poneva delle affermazioni false, e i concorrenti, prenotandosi, dovevano spiegare perch\u00e9 erano false. Ogni risposta esatta faceva salire di uno scatto, mentre ogni risposta sbagliata scendere di uno. Se il concorrente sbagliava quando era ancora a terra riceveva una zavorra. Il concorrente che al termine delle domande si trovava al piano pi\u00f9 alto vinceva di lire.\nNella terza edizione, l'ultima domanda consentiva di salire di 2 piani e chi arrivava al settimo ed ultimo piano vinceva un premio aggiuntivo di lire.\n\"La slot machine\".\nIn questo gioco (realizzato nella prima e nella seconda edizione) comparivano i conduttori del programma che in quel giorno non erano in onda.\nOgni giorno, veniva proposto un argomento diverso, e i concorrenti, a prenotazione, rispondevano alle domande poste dagli altri conduttori. Le domande in totale erano 4, ognuna delle quali dava la possibilit\u00e0 di vincere lire. Nella seconda edizione, con l'entrata del nuovo conduttore Paolo Bonolis e l'aumento delle puntate settimanali da 5 a 6, aumentarono anche le domande della slot machine, che passarono da 4 a 5.\n\"Il giullare\".\nGioco apparso nella terza edizione in sostituzione della \"Slot machine\". I concorrenti dovevano scegliere delle caselle di una enorme scacchiera di 60 caselle, cercando di collezionarne 3 di fila (in maniera rettilinea, obliqua oppure curva) in modo da collegare la casella centrale del giullare (interpretato da Nando Citarella) con un bordo del quadrato.\nOgni casella aveva 3 opzioni possibili: una domanda di carattere musicale fatta dai conduttori del programma non in onda in quella giornata, il tesoro (casella vinta automaticamente), o uno sberleffo (casella persa automaticamente e non pi\u00f9 conquistabile). Se c'era una domanda, e la squadra rispondeva correttamente, la casella si colorava del colore della squadra, che conquistava anche lire - in caso contrario, la squadra avversaria poteva rispondere. Se nessuna delle due squadre indovinava, la casella veniva annerita e quindi non poteva essere pi\u00f9 conquistata.\nIl giullare proponeva un indovinello cantato per la squadra che vi era arrivata (che terminava col motto \"E dillo\" nella maggior parte dei casi).\n\"La casa della luna nera\".\nQuesto gioco \u00e8 apparso per la prima met\u00e0 della terza edizione, ed era una sorta di introduzione a quello della \"Zingara\".\nLa casa era formata da 2 piani, e per ogni piano c'era 1 giocatore per squadra. Il primo piano proponeva 2 prove (un gioco in cui bisognava indovinare tre significati che una sola parola poteva avere, poi sostituito da un gioco in cui il concorrente doveva creare coppie di sinonimi o contrari con le parole che gli venivano offerte, e un altro in cui bisognava mettere in ordine le parole di una frase per darle un senso compiuto), mentre il piano terra 3 (un gioco in cui, al concorrente, erano mostrati oggetti che ricordavano i titoli di canzoni, uno in cui gli venivano mostrati gli ingredienti di un immaginario intruglio, che poi lui avrebbe dovuto ricordare, e uno in cui lui doveva mettere in ordine dei nomi seguendo un criterio: 7 nomi di personaggi dal pi\u00f9 alto al pi\u00f9 basso, 7 film dal pi\u00f9 vecchio al pi\u00f9 recente...). Ogni prova superata (solo 1 squadra poteva superare una prova) forniva alla squadra 1 carta aggiuntiva per il gioco della \"Zingara\" (ogni squadra partiva con la \"luna nera\" e una carta normale) pi\u00f9 un relativo montepremi. Al pari di quanto succedeva nel gioco del bowling, anche qui, i quesiti venivano posti da personaggi fantastici, che rappresentavano i familiari di Cloris la zingara, alcuni dei quali erano caricature dei personaggi della famiglia Addams: Perfidia (caricatura di Morticia), Cloruro (caricatura di Lurch), Clorazio (caricatura di Fester) e Cloretta (caricatura di Nonna Addams). Stranamente, non c'erano caricature di Gomez, Pugsley, Mercoled\u00ec e del cugino Itt, qui sostituiti da Clorasma il fantasma, da un mago e dalle donne-topo Abra e Cadabra.\n\"Stregati dalla Luna\".\nQuesto gioco ha sostituito il precedente ed era semplicemente un gioco di domande e risposte, dove i concorrenti potevano prenotarsi solo nel momento in cui la luna della loro postazione era del colore della propria squadra per conquistare le differenti somme in palio per ognuna delle domande.\n\"La zingara\".\nEra il gioco pi\u00f9 famoso della trasmissione e il solo presente in tutte le puntate, tanto da diventare l'anno dopo anche programma a s\u00e9 stante.\nQui proponiamo la versione regolare, e in coda la variante proposta durante la terza edizione dopo il gioco \"La casa della luna nera\".\nOgni squadra giocava per conto proprio. La zingara, interpretata da Cloris Brosca, disponeva 7 tarocchi a faccia in gi\u00f9 sul suo tavolo.\nSi sceglieva una carta alla volta, e la zingara la scopriva. Ogni carta aveva un valore doppio rispetto alla precedente ( lire la prima carta, lire la seconda, lire la terza, lire la quarta, lire la quinta e lire la sesta), assegnato solo nel caso in cui la squadra rispondesse esattamente all'indovinello in rima della zingara. Gli indovinelli riguardavano proverbi e detti celebri.\nNel caso la carta scelta fosse la \"luna nera\", il montepremi della squadra veniva dimezzato e il gioco finiva.\nIniziava a giocare la squadra in svantaggio, che poteva fermarsi solo nel caso in cui avesse superato gli avversari.\nVariante: in questo caso, ogni squadra giocava solo con le carte ottenute durante la \"casa della luna nera\", da un minimo di 2 a un massimo di 7. Il meccanismo del gioco era il medesimo, con l'unica variante dei premi in palio: tutte le carte valevano lire tranne l'ultima (quella assieme alla Luna Nera) che valeva 10 milioni.\nAlla fine del gioco, la squadra che possedeva il montepremi pi\u00f9 alto vinceva la puntata conquistando la met\u00e0 del suddetto montepremi e si candidava per partecipare alla puntata di fine settimana (venerd\u00ec nella prima edizione, sabato nelle successive due). L'altra met\u00e0 del montepremi veniva aggiunto al contenuto della luna.\n\"Il baraccone delle meraviglie\".\nQuesto gioco si \u00e8 disputato solo per un breve periodo nel corso della prima edizione ed apriva la puntata finale del venerd\u00ec. Compito delle squadre, che giocavano una per volta, era quello di indovinare in 1 minuto di tempo quale fosse l'oggetto misterioso custodito nello scrigno della guardiana del baraccone. Se vi riuscivano, vincevano di lire.\n\"Il castello incantato\".\nQuesto gioco si \u00e8 disputato solo nella seconda edizione ed era il primo gioco della puntata del venerd\u00ec fino a novembre, poi a dicembre divenne il primo gioco della puntata del sabato. Scopo di questo gioco era di indovinare un oggetto di uso comune attraverso degli indovinelli (3 per ogni oggetto) recitati da \"Lady Luna\" (interpretata da Renata Amigassi). Le due squadre venivano sistemate in due ali del castello dotate di pulsante e, una volta ascoltato l'indovinello, ogni squadra, alternata, poteva porre 4 domande per cercare di capire quale fosse l'oggetto. Chi si prenotava e rispondeva correttamente vinceva lire ma, in caso di risposta errata, non potevano pi\u00f9 intervenire nel gioco fino all'indovinello successivo.\nIl gioco era ripetuto in due manche.\n\"Il gioco della luna\".\nGioco finale presente solo nell'ultima puntata di ogni settimana.\nTra tutte le squadre vincitrici della settimana, le due che hanno vinto il montepremi pi\u00f9 alto partecipano alla puntata di fine settimana. La squadra vincitrice di questa puntata poteva vincere il montepremi contenuto nella Luna (costituito dalla met\u00e0 di tutti i montepremi vinti dalla squadra vincitrice durante la settimana pi\u00f9 l'intero montepremi accumulato durante l'ultima puntata).\nUn concorrente saliva su un razzo, mentre l'altro doveva rispondere in 1 minuto e 30 secondi a 25 abbinamenti di cognomi con i rispettivi nomi di personaggi famosi. Ad ogni risposta mancata il razzo tornava indietro, il tempo veniva fermato e il concorrente a terra doveva ricominciare gli abbinamenti. Nel caso in cui il gioco non venisse risolto, il montepremi accumulato si sommava a quello della settimana successiva, mentre la squadra vincitrice della puntata del sabato era la squadra campione in carica e aveva diritto a partecipare alla puntata del successivo luned\u00ec (e tentare in questo modo di riguadagnarsi la possibilit\u00e0 di conquistare il montepremi).\nSpin-off e speciali.\nUna sera al Luna Park\nEstate al Luna Park\nLa zingara\nBuon compleanno Luna Park\nLe torri della zingara\nBentornato Luna Park\nChi \u00e8 Babbo Natale? - Una serata al Luna Park\nL'isola del tesoro: grande festa al Luna Park\nEsportazione del format.\nIl format del programma creato interamente in Italia venne esportato in Portogallo dove and\u00f2 in onda nella stagione 1995-1996 la domenica sul canale SIC in prima serata e con lo stesso titolo italiano. Tutte le puntate della serie sono state registrate durante l'estate del 1995 nello stesso studio, con la stessa scenografia della prima versione italiana e con parte della troupe tecnica che era la stessa della controparte italiana, cos\u00ec come italiano era anche il pubblico in studio. I giochi erano quelli della prima edizione, sempre chiusi dal \"Gioco della luna\". A questa versione portoghese partecip\u00f2, come guest-star, anche Heather Parisi, che ne cantava la sigla, \"Due\", utilizzata anche nella versione italiana come sigla delle puntate speciali di prima serata, intitolate \"Una sera al Luna Park\" e \"Sabato sera al Luna Park\"."}
{"id": "682395", "revid": "34119", "url": "https://it.wikipedia.org/wiki?curid=682395", "title": "Fattore di crescita nervoso", "text": ""}
{"id": "682397", "revid": "74801", "url": "https://it.wikipedia.org/wiki?curid=682397", "title": "Syracuse (Indiana)", "text": "Syracuse \u00e8 una citt\u00e0 degli Stati Uniti d'America situato nella contea di Kosciusko nello Stato dell'Indiana. La popolazione al 2010 era di abitanti.\nStoria.\nSyracuse \u00e8 stata progettata nel 1837. Probabilmente prende il nome dalla citt\u00e0 di Syracuse nello Stato di New York. L'ufficio postale di Syracuse \u00e8 stato creato nel 1837.\nGeografia fisica.\nSecondo lo United States Census Bureau, ha un'area totale di , di cui di acque interne.\nSociet\u00e0.\nEvoluzione demografica.\nSecondo il censimento del 2010 nella citt\u00e0 vivevano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 95,7% di bianchi, lo 0,6% di afroamericani, lo 0,1% di nativi americani, lo 0,7% di asiatici, l'1,6% di altre razze, e l'1,3% di due o pi\u00f9 etnie. Ispanici o latinos di qualunque razza erano il 5,2% della popolazione."}
{"id": "682399", "revid": "473692", "url": "https://it.wikipedia.org/wiki?curid=682399", "title": "La ballata del carcere di Reading", "text": "La ballata del carcere di Reading (in inglese \"The Ballad of Reading Gaol\") \u00e8 un celebre componimento poetico di Oscar Wilde, scritto dopo la sua scarcerazione il 19 maggio 1897 dalla prigione di Reading e pubblicato nel 1898 da Leonard Smithers, unico editore inglese disposto ad avere contatti con Wilde (ma le prime edizioni non portano il nome dell'autore).\nLa poesia fu scritta durante la permanenza di Oscar Wilde a Berneval-le-Grand, Francia, in un piccolo hotel chiamato chalet Bourgeat, che fu distrutto definitivamente con i bombardamenti della seconda guerra mondiale. \nRimane una targa descrittiva a ricordo.\nTrama.\nll tema principale attorno al quale gravita il racconto \u00e8 la pena di morte, congiunta al senso di alienazione di ogni detenuto, costretto a compiere quotidianamente azioni ripetitive volte alla pura e semplice sopravvivenza.\nWilde fu accusato di omosessualit\u00e0 nel 1895 e, nel novembre dello stesso, condannato a due anni di lavori forzati presso la prigione di Reading nel Berkshire. Fu anche testimone dell'impiccagione di Charles Thomas Wooldridge, uno tra i pochi uomini che conobbe durante la detenzione. Era stato incriminato per omicidio (aveva tagliato la gola alla moglie con un rasoio). Tutto ci\u00f2 suscit\u00f2 in Wilde una profonda riflessione sulla maniera in cui tutti possiamo considerarci malfattori, in cui tutti abbiamo bisogno di essere perdonati. In questa prospettiva, i crimini pi\u00f9 gravi necessitavano del pi\u00f9 grande perdono. \nLa sua profonda fede nella vita come un'opera d'arte (\"life as a work of art\"), che fino a quegli anni rappresent\u00f2 la pura espressione dell'estetismo mondiale, divenne da quegli anni cos\u00ec tremendamente pessimistica che continu\u00f2 a logorarlo anche dopo la sua scarcerazione, fino alla sua morte.\nCuriosit\u00e0.\nParte del testo \u00e8 stato messo in musica col titolo \"Each man kills the thing he loves\", brano che fa parte della colonna sonora del film \u201cQuerelle de Brest\u201d (1982) di Rainer Werner Fassbinder, tratto dal romanzo \u201cQuerelle de Brest\u201d di Jean Genet.\nIl cantautore italiano Vinicio Capossela ha scritto una canzone intitolata \"Ballata del Carcere di Reading\" dove denuncia la pena di morte, la crudelt\u00e0 del sistema carcerario e il tradimento totale del messaggio cristiano nella societ\u00e0. "}
{"id": "682400", "revid": "287204", "url": "https://it.wikipedia.org/wiki?curid=682400", "title": "Roman Sebrle", "text": ""}
{"id": "682401", "revid": "57342", "url": "https://it.wikipedia.org/wiki?curid=682401", "title": "John Francis Bongiovi", "text": ""}
{"id": "682403", "revid": "287204", "url": "https://it.wikipedia.org/wiki?curid=682403", "title": "Syracuse (Kansas)", "text": "Syracuse \u00e8 una citt\u00e0 degli Stati Uniti d'America e capoluogo della contea di Hamilton nello Stato del Kansas.\nLa popolazione al 2010 era di abitanti.\nGeografia fisica.\nSyracuse \u00e8 situata a (37.982938, -101.751224).\nSecondo lo United States Census Bureau, ha un'area totale di 4.10 miglia quadrate (10.62\u00a0km\u00b2).\nStoria.\nSyracuse in origine si chiamava Holidaysburg, e sotto quest'ultimo nome \u00e8 stata fondata nel 1873. Successivamente ha cambiato nome in Syracuse prima del 1878, dalla citt\u00e0 di Syracuse nello Stato di New York.\nSociet\u00e0.\nEvoluzione demografica.\nSecondo il censimento del 2010, c'erano 1,812 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 76,7% di bianchi, lo 0,2% di afroamericani, l'1,8% di nativi americani, lo 0,2% di asiatici, lo 0,1% di oceanici, il 19,4% di altre razze, e l'1,6% di due o pi\u00f9 etnie. Ispanici o latinos di qualunque razza erano il 32,7% della popolazione."}
{"id": "682405", "revid": "53251", "url": "https://it.wikipedia.org/wiki?curid=682405", "title": "Enunciato indecidibile", "text": ""}
{"id": "682407", "revid": "74801", "url": "https://it.wikipedia.org/wiki?curid=682407", "title": "Syracuse (Missouri)", "text": "Syracuse \u00e8 un centro abitato (\"city\") degli Stati Uniti d'America della contea di Morgan nello Stato del Missouri. La popolazione era di 172 persone al censimento del 2010. A met\u00e0 del diciannovesimo secolo, la citt\u00e0 era il capolinea occidentale della Pacific Railway che ha raggiunto 108 miglia da St. Louis.\nStoria.\nSyracuse venne fondata nel 1867. Prende il nome dalla citt\u00e0 di Syracuse, nello Stato di New York.\nGeografia fisica.\nSyracuse \u00e8 situata a (38.669904, -92.874911).\nSecondo lo United States Census Bureau, ha un'area totale di 0,38 miglia quadrate ().\nSociet\u00e0.\nEvoluzione demografica.\nSecondo il censimento del 2010, c'erano 172 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 98,8% di bianchi e l'1,2% di due o pi\u00f9 etnie. Ispanici o latinos di qualunque razza erano il 3,5% della popolazione."}
{"id": "682408", "revid": "29683", "url": "https://it.wikipedia.org/wiki?curid=682408", "title": "Java Swing", "text": ""}
{"id": "682409", "revid": "767487", "url": "https://it.wikipedia.org/wiki?curid=682409", "title": "Syracuse (Nebraska)", "text": "Syracuse \u00e8 un comune degli Stati Uniti d'America, nella Contea di Otoe, nello Stato del Nebraska."}
{"id": "682410", "revid": "599013", "url": "https://it.wikipedia.org/wiki?curid=682410", "title": "Nls", "text": ""}
{"id": "682411", "revid": "767487", "url": "https://it.wikipedia.org/wiki?curid=682411", "title": "Syracuse (Ohio)", "text": "Syracuse \u00e8 un comune degli Stati Uniti d'America, nella contea di Meigs, nello Stato dell'Ohio. Sorge sul fiume Ohio, conta 862 abitanti (2007)."}
{"id": "682412", "revid": "57342", "url": "https://it.wikipedia.org/wiki?curid=682412", "title": "Frank Carlton Serafino Ferranna Jr", "text": ""}
{"id": "682413", "revid": "1610933", "url": "https://it.wikipedia.org/wiki?curid=682413", "title": "Argiope", "text": ""}
{"id": "682414", "revid": "599013", "url": "https://it.wikipedia.org/wiki?curid=682414", "title": "Syracuse (Utah)", "text": "Syracuse \u00e8 un comune degli Stati Uniti d'America, nella contea di Davis nello Stato dello Utah.\nSorge tra il Gran Lago Salato e l'Interstatale 15, pochi chilometri a nord da Salt Lake City. Si stima che la sua popolazione sia pi\u00f9 che raddoppiata tra il 2000 e il 2007."}
{"id": "682415", "revid": "13945", "url": "https://it.wikipedia.org/wiki?curid=682415", "title": "Lenna Sj\u00f6\u00f6blom", "text": "Carriera.\nLenna S\u00f6derberg apparve come Playmate nel novembre del 1972 in un numero di \"Playboy magazine\", con il nome di \"Lena Sj\u00f6\u00f6blom\". Nella pagina centrale (\"centerfold\") fu fotografata da Dwight Hooker. La fama della modella in campo scientifico fu dovuta al fatto che l'immagine del volto, tratta dal paginone centrale di \"Playboy\", divenne un'immagine standard per il collaudo degli algoritmi di elaborazione digitale delle immagini; l'immagine \u00e8 nota nel settore col nomignolo \"Lenna\" (o \"Lena\"). Il numero di \"Playboy\" del novembre 1972 contenente il servizio su Lenna fu il pi\u00f9 venduto in assoluto (dato aggiornato al giugno del 2011), con 7.161.561 di copie.\nDopo aver posato per Playboy si trasfer\u00ec a Rochester, dove inizi\u00f2 a lavorare come modella per la Kodak, apparendo in alcune delle sue campagne pubblicitarie, diversi cataloghi e fu tra le modelle \"Shirley \" su cui venivano \"tarate\" le pellicole, per restituire colori realistici della pelle per tutte le varie etnie.\nL'utilizzo dell'immagine di Lena per lo studio della compressione dati di immagine produsse alcune controversie legali, il prelievo della foto dal \"Playboy Magazine\" fu ritenuto come una violazione del copyright, ma venne raggiunto un accordo che prevedeva l'uso della parte dell'immagine in cambio della citazione della fonte. Tale immagine \u00e8 una delle pi\u00f9 usate nei test di elaborazione delle immagini ed in generale una delle pi\u00f9 diffuse nella storia dell'informatica, al punto che in anni recenti la modella \u00e8 stata soprannoominata \"First lady of the net\", ovvero \"La prima donna di internet\". Lenna Sj\u00f6\u00f6blom, vista la notoriet\u00e0 raggiunta nell'ambito scientifico grazie alla diffusione del suo ritratto, fu invitata alla 50\u00aa Conferenza annuale del Society for Imaging Science and Technology (IS&amp;T) nel maggio 1997, dove fu molto impegnata a firmare autografi, posare per fotografie e presentarsi ai fan scienziati."}
{"id": "682417", "revid": "81373", "url": "https://it.wikipedia.org/wiki?curid=682417", "title": "L'arresto di Diabolik", "text": "L'arresto di Diabolik \u00e8 il terzo albo della prima serie a fumetti di Diabolik, pubblicato il 1\u00ba marzo 1963. Si tratta del primo numero della serie in cui compare il personaggio di Eva Kant che da allora divenne l'inseparabile compagna del protagonista. A partire dall'introduzione del personaggio di Eva, che rimarr\u00e0, in qualit\u00e0 di compagna, costantemente suo comprimario in tutte le storie successive cancellando la fama di donnaiolo che accompagnava il protagonista nelle prime storie, viene abbandonata anche l'idea che Diabolik abbia un alter ego definito, per poter agire a volto scoperto: nei primi due episodi, infatti, la vera identit\u00e0 di Diabolik era quella di Walter Dorian ma, a causa della scoperta di questa identit\u00e0 e del suo vero volto, dagli episodi successivi assumer\u00e0 identit\u00e0 sempre diverse, indossando ogni volta una maschera differente. Compare inoltre per la prima volta un rifugio, altra caratteristica ricorrente della serie a fumetti. Cos\u00ec come i precedenti \"Il Re del Terrore\" e \"L'inafferrabile criminale\", anche in quest'albo la trama deve molto alla saga di Fant\u00f4mas, in particolare alla parte finale del primo romanzo della serie e il titolo stesso dell'albo richiama quello de \"L'arrestation de Fantomas\" (L'arresto di Fantomas) la cui copertina originale ricalca da vicino quella dell'albo.\nTrama.\nDiabolik ha preso il posto di un cameriere dell'hotel in cui allogger\u00e0 Lady Eva Kant per rubarle il famigerato Diamante Rosa; quando lei lo sorprender\u00e0 per puro caso nella sua camera, e gli riveler\u00e0 che il diamante \u00e8 falso, tra i due scoppia subito una rovente passione, nonostante lui, sotto le mentite spoglie di Walter Dorian, abbia una relazione con Elizabeth Gay, ed Eva sia corteggiata insistentemente da George Caron, segretario del ministro della giustizia che la ricatta con la minaccia di divulgare il suo torbido passato.\nProprio quando stanno per fuggire insieme, Ginko riesce ad arrestare Diabolik grazie alle rivelazioni di Elizabeth, che ha per puro caso scoperto il rifugio segreto del criminale.\nDurante il processo, Eva Kant e Diabolik riescono a comunicare con l'alfabeto morse, e lei ha dunque accesso ai rifugi segreti del criminale.\nCorrompendo un secondino del carcere in cui \u00e8 detenuto, Eva riesce ad avere un'ora a disposizione per incontrare il suo amato, passata la quale Diabolik ritorna in carcere; all'alba del giorno dopo sale sul patibolo. Troppo tardi Ginko si accorge di qualcosa che non va: ad essere decapitato, con una maschera di Diabolik sul volto e una potente droga in corpo, \u00e8 stato George Caron. Eva Kant e Diabolik sono gi\u00e0 lontani.\nStoria editoriale.\nL'albo venne pubblicato a marzo 1963 ed \u00e8 il terzo della serie; venne scritto come tutti quegli del periodo da Angela e Luciana Giussani mentre i disegni furono realizzati da Luigi Marchesi. L'immagine in copertina presenta come di consueto l'intestazione su un campo nero grondante su sfondo giallo. Diabolik ha i polsi incatenati e il suo sguardo pare spaventato. Alle sue spalle v'\u00e8 la ghigliottina, la cui mannaia cala violentemente e il volto di lady Eva Kant appare dietro lo strumento di morte, colorato in giallo, ma con gli occhi verde smeraldo ben evidenziati. In quarta di copertina \u00e8 ritratta sempre Eva Kant, con i capelli non ancora raccolti nel tradizionale chignon che la caratterizza. Il nome LADY KANT \u00e8 riportato in cima all'effigie.\nSequel e remake.\nLa storia avr\u00e0 due veri e propri seguiti: il primo \u00e8 proprio l'albo successivo, Atroce vendetta; il secondo sequel vedr\u00e0 la luce quarant'anni dopo, nella storia pubblicata nella serie Il Grande Diabolik dal titolo L'ombra del giustiziere, uscita nell'estate 2004.\nNel primo episodio, ambientato pochi mesi dopo la fuga di Diabolik e Eva, viene raccontata la tremenda vendetta del Re del Terrore nei confronti della sua ex fidanzata Elisabeth. Nel secondo, che si svolge ai giorni nostri, viene messo in luce ci\u00f2 che accadde al boia e ai secondini di Diabolik dopo la sua fuga, causata da un loro errore.\nInoltre un breve accenno a questo episodio viene fatto in Gli anni perduti nel sangue, un altro albo annuale: in esso viene narrato che, durante il suo arresto, Diabolik dichiar\u00f2 di aver ucciso il vero Walter Dorian (la sua identit\u00e0 alternativa). Come il primo e il secondo, anche questo terzo episodio di Diabolik ha avuto una specie di remake: nell'albo \"Ricordo del Passato\" Eva, nell'anniversario del suo incontro con Diabolik, rievoca l'accaduto. Per l'occasione, molte tavole della storia originale sono state ridisegnate da Enzo Facciolo; in pi\u00f9 la sceneggiatura \u00e8 stata lievemente cambiata in modo da aggiungere alcuni particolari sulla vita di Eva prima di Diabolik.\nNel 2012, infine, l'episodio ha avuto un secondo remake nella collana di speciali primaverili Il Grande Diabolik: per l'occasione, l'intera storia (insieme al successivo numero Atroce Vendetta) \u00e8 stata ridisegnata da Giuseppe Palumbo, con l'aggiunta di alcuni episodi completamente inediti, quali un incontro tra Diabolik e Eva precedente all'arrivo di quest'ultima all'albergo.\nInoltre sono stati aggiunti riferimenti al passato dei due personaggi scoperto nei numeri della stessa collana, in particolare nel fondamentale Eva Kant: Quando Diabolik non c'era.\nUn brevissimo accenno alla storia \u00e8 fatto anche nel GDK del 2013, \"Addio, mia amata complice\", nel quale vengono ridisegnate alcune vignette.\nRetcon.\nL'episodio \u00e8 stato negli anni soggetto ad alcune operazioni di retcon, che hanno contribuito a chiudere alcuni buchi della sceneggiatura originale e/o a farlo rientrare nella continuity della serie, nel frattempo sviluppatasi; in alcuni casi sono invece stati aggiunti eventi anteriori o successivi a quelli raccontati nell'albo.\nIn un albetto promozionale del 2009 dal titolo \"A Prima Vista\" veniva per esempio narrato come il criminale avrebbe avvicinato la lady subito dopo il suo arrivo a Clerville, in aeroporto, travestito da Ginko allo scopo di estorcerle informazioni utili al colpo.\nQuesto breve episodio \u00e8 stato considerato non canonico per diversi anni, poich\u00e9, oltre a non essere mai apparso in edicola, contraddiceva il fatto che il primo incontro tra Diabolik e Eva sia avvenuto all'Hotel Excelsior, e creava dunque incongruenze con l'inizio della storia originale.\nLe stesse tavole sono ricomparse nel \"Grande Diabolik\" 1/2013, dove questo episodio veniva esteso e i buchi corretti (in una sorta di retcon della retcon): in realt\u00e0 sarebbero i due stessi criminali a non considerare quello il loro primo incontro ufficiale poich\u00e9 non si erano riconosciuti."}
{"id": "682418", "revid": "450700", "url": "https://it.wikipedia.org/wiki?curid=682418", "title": "Sindrome di Frerichs-Heyd-Flint", "text": ""}
{"id": "682421", "revid": "57342", "url": "https://it.wikipedia.org/wiki?curid=682421", "title": "Stephen Victor Tallarico", "text": ""}
{"id": "682422", "revid": "1305772", "url": "https://it.wikipedia.org/wiki?curid=682422", "title": "New Super Mario Bros.", "text": " \u00e8 un videogioco a piattaforme del 2006, sviluppato da Nintendo EAD e pubblicato da Nintendo in esclusiva per Nintendo DS. Si tratta del decimo capitolo principale della famosa serie di videogiochi \"Super Mario\". Il gioco trae caratteristiche da vari altri della serie: \"Super Mario Bros.\", \"Super Mario Bros. 3\", \"Super Mario World\", \"Super Mario 64\", \"Super Mario Sunshine\" e \"Super Mario 64 DS\".\n\"New Super Mario Bros.\" segna il ritorno, dopo 14 anni, della versione classica in 2D della serie con Mario come personaggio giocabile (l'ultimo capitolo fu \"Super Mario Land 2\").\nTrama.\nMario e la Principessa Peach stanno passeggiando in un prato quando vedono 3 fulmini che colpiscono il castello. Mario corre velocemente a vedere cosa stia succedendo ma, una volta lontano, Bowser Jr. cattura la principessa. Disperato, Mario tenta di seguirlo invano.\nInizia quindi a cercare la principessa attraverso 8 mondi abitati da nemici e boss. Una volta arrivato nell'ultimo castello, deve sconfiggere Skelobowser: una versione scheletrica di Bowser. Quando crede di averlo battuto, un ponte rivela una nuova parte del mondo dove sono presenti altri livelli, un'altra fortezza e il castello finale, dove Bowser Jr. riesce a resuscitare il padre. Il nostro baffuto eroe deve sconfiggere i due e, una volta fatto, la Principessa Peach sar\u00e0 salva.\nModalit\u00e0 di gioco.\nLa dinamica di gioco ricorda per certi aspetti quella del primo \"Super Mario Bros.\". Vari elementi provengono invece da altri giochi della serie di \"Super Mario\" (il salto a parete, ad esempio, proviene da \"Super Mario 64\"). Fra gli ottanta livelli presenti nel gioco ce ne sono alcuni (i castelli di fine mondo) dove bisogna affrontare dei boss. Nelle torri, invece, bisogna sconfiggere Bowser Jr. che man mano si andr\u00e0 avanti col gioco diventer\u00e0 sempre pi\u00f9 forte. senza dimenticare le case dei Boo. Attraverso uscite nascoste da ricercare nei vari livelli si possono sbloccare i cosiddetti \"Cannoni Warp\" che servono per spostarsi velocemente da un mondo all'altro e i \"Tubi Warp\" che servono invece per spostarsi in luoghi differenti dello stesso mondo.\nIn ogni livello sono presenti 3 \"Monete Stella\" da collezionare (del tipo di quelle del Drago presenti in \"Super Mario World\") utili per salvare i progressi nel gioco (il gioco pu\u00f2 essere salvato anche una volta completati i livelli torre o castello) oltre che per sbloccare livelli bonus e le case di Toad.\nPower-Up.\nSono presenti sette power-up differenti.\nSviluppo.\nOltre vent'anni dopo l'uscita di \"Super Mario Bros.\", Nintendo decise di lanciare un nuovo titolo che si basasse sulle meccaniche dei suoi vecchi platform bidimensionali, aggiungendo per\u00f2 nuovi nemici, nuovi power up, nuovi temi musicali, e una grafica aggiornata che unisse sprite tridimensionali a sfondi bidimensionali, lasciando per\u00f2 inalterate le meccaniche di fondo dei vecchi titoli a cui si ispirava.\nAccoglienza.\nPubblico.\nIl gioco ha ottenuto immediato successo vendendo nel giorno in cui \u00e8 uscito in Giappone circa copie e circa copie nei primi quattro giorni. Negli Stati Uniti il videogioco ha venduto mezzo milione di copie in poco pi\u00f9 di un mese (con una media di 11 copie vendute al minuto) e un milione 12 settimane dopo l'uscita. Ha venduto pi\u00f9 di tre milioni di copie negli USA\ne pi\u00f9 di tre milioni e mezzo in Giappone. Grazie a questi dati risulta essere il gioco pi\u00f9 venduto di sempre per la console Nintendo DS (al 25 dicembre 2010). In totale, il gioco ha venduto ben 30.75 milioni di copie, diventando uno dei videogiochi della serie Mario pi\u00f9 venduti di sempre nonch\u00e9 il gioco pi\u00f9 venduto per Nintendo DS. In Giappone, \"New Super Mario Bros.\" \u00e8 diventato il videogioco pi\u00f9 venduto di sempre, con ben 6.424.000 copie piazzate, come risulta dalla lista dei Japan's \"100 Best Selling Video Games Since 2001\" pubblicata dalla rivista Famits\u016b nel 2013.\nLa nomina dei livelli \u00e8 stata un'idea inserita nel gioco nel 2011.\nCritica.\nIl gioco ha ottenuto un grande successo di critica, con una media di 89,07% su GameRankings e una media di 89 su Metacritic. \nCompletamento.\nIl gioco \u00e8 completato al 100% dopo aver superato tutti i livelli ed aver ottenuto tutte le monete stella (tre per livello), spendendole. L'indicatore nello schermo superiore del DS mostra: \"Tutte spese!\".\nSeguiti.\n\"New Super Mario Bros.\" ha avuto dei seguiti:"}
{"id": "682423", "revid": "120098663", "url": "https://it.wikipedia.org/wiki?curid=682423", "title": "LP 944-020", "text": "LP 944-020 \u00e8 una delle pi\u00f9 vicine nane brune scoperte finora non facenti parte di alcun sistema stellare, dista infatti poco pi\u00f9 di 16 anni luce dalla Terra.\nPrecedentemente classificata come una nana rossa di classe M9, si trova nella costellazione della Fornace, visibile dall'emisfero australe, ad una distanza di circa 16,2 anni luce dal Sistema solare. Sebbene la sua scoperta risalga al 1975, da parte di Willem Jacob Luyten, l'astro era cos\u00ec fioco che non fu pi\u00f9 rintracciato fino al 1990, e solo nel 1998 gli astronomi si resero conto che questa stella non aveva massa sufficiente per innescare la fusione dell'idrogeno all'interno del suo nucleo.\nSi ritiene che LP 944-020 sia un oggetto relativamente giovane e caldo, per la sua categoria: la sua et\u00e0 sarebbe compresa tra 300 e 700 milioni di anni, a seconda delle misurazioni, e la sua temperatura superficiale raggiunge forse i 1700k, in lieve ma costante diminuzione. LP 944-020 possiede circa il 7% della massa del Sole (tra 56 e 64 masse gioviane, pi\u00f9 o meno lo stesso diametro di Giove e appena lo 0,001% della luminosit\u00e0 del Sole.\nGli astronomi ritengono che le nane brune brillino per poco tempo esclusivamente grazie all'energia liberata dalla contrazione gravitazionale, spegnendosi lentamente col passare del tempo. Si pensava quindi che questi corpi celesti non potessero produrre brillamenti (flare) come quelli che si notano sul Sole. Tuttavia, nel 1999 venne registrato un aumento della luminosit\u00e0 di LP 944-020 attribuibile ad un flare. Successivamente si \u00e8 scoperto che questo corpo celeste \u00e8 anche una sorgente radio."}
{"id": "682431", "revid": "15431", "url": "https://it.wikipedia.org/wiki?curid=682431", "title": "Val di Muggio", "text": ""}
{"id": "682441", "revid": "767487", "url": "https://it.wikipedia.org/wiki?curid=682441", "title": "Tihama", "text": "La Tih\u0101ma o (traslitterando anche la \"t\u0101\u02be marb\u016b\u1e6da\") Tihamah () \u00e8 una strettissima regione costiera della Penisola araba che si affaccia sul Mar Rosso.\nAmministrativamente \u00e8 divisa tra l'Arabia Saudita e lo Yemen. In senso lato, con il termine Tihama si intende l'intera linea costiera dal Golfo di Aqaba allo Stretto di Bab el-Mandeb, anche se di solito ci si riferisce alla sezione adiacente al Hijaz meridionale (a Sud di Gedda), l'Asir e lo Yemen. Diversamente dalle regioni interne, la Tihama \u00e8 una regione arida; il paesaggio \u00e8 costituito da dune sabbiose e pianure semidesertiche, ad eccezione di alcune oasi.\nI pi\u00f9 importanti centri urbani della regione sono al-Hodeyda, Mokha e Zabid nello Yemen; Jizan, al-Qunfudha, e al-Lith, in Arabia Saudita."}
{"id": "682446", "revid": "2004111", "url": "https://it.wikipedia.org/wiki?curid=682446", "title": "Friedrich Theodor von Frerichs", "text": "Studi\u00f2 all'Universit\u00e0 di Gottinga, dove ricevette il dottorato nel 1841. Ancora studente, dimostr\u00f2 di avere particolari interessi nell'investigazione chimica e, dopo una breve parentesi altrove come oftalmologo, si imbarc\u00f2 a Gottinga nella ricerca scientifica.\nFu abilitato come docente e ben presto fu conosciuto in tutto il mondo per le sue ricerche. Nel 1848 divenne Professore Straordinario. Nel 1850 accett\u00f2 un invito a Kiel come direttore della clinica. \u00c8 di questi anni la sua eccellente monografia sulla sindrome renale di Bright, basata per\u00f2 su osservazioni fatte a Gottinga. Sempre a Kiel pubblic\u00f2 la sua famosa teoria sull'intossicazione uremica e introdusse il concetto di \"esperimento\" come una valida prova clinica.\nNel 1851 diventa ordinario di patologia e terapia a Breslavia. Nel giro di sette anni la sua carriera e la sua importanza come ricercatore scientifico subisce un'impennata, grazie al suo intento di riformare la metodologia diagnostica. \u00c8 di questi anni la scoperta della presenza nel sedimento urinario, in pazienti affetti da atrofia gialla del fegato, di leucina e tirosina, rilievo che porta il suo nome \"segno di Frerichs\", sebbene questo termine non abbia avuto molta fortuna, sorpassato dalle stesse innovazioni diagnostiche freirichiane. Ricordiamo poi gli studi sui cambiamenti anatomici nel fegato cirrotico, sulla malaria perniciosa, le tesaurismosi di pigmenti, ecc. Infine occorre citare la Sindrome di Frerichs-Heyd-Flint, sviluppata da una disfunzione renale in pazienti con severo insulto epatico, in assenza di un'altra causa identificabile di patologia renale.\nNel 1859 fu chiamato a Berlino per succedere a Johann Lukas Sch\u00f6nlein alla Charit\u00e9. Nel 1862 ottenne il titolo nobiliare, e pot\u00e9 fregiarsi di apporre \"von\" al proprio nome, oltre a riceve numerosi altri pi\u00f9 utili onori.\nNel 1882 fond\u00f2 la Deutsche Gesellschaft f\u00fcr Innere Medizin, la societ\u00e0 tedesca di medicina interna. Mor\u00ec per un colpo apoplettico nel 1885."}
{"id": "682460", "revid": "15756", "url": "https://it.wikipedia.org/wiki?curid=682460", "title": "Neochoerus pinckneyi", "text": "Il capibara gigante (Neochoerus pinckneyi ()) \u00e8 un grande roditore vissuto nel Pleistocene in Nordamerica.\nDescrizione.\nQuesto animale era filogeneticamente affine all'odierno capibara (il pi\u00f9 grande roditore vivente), ma era pi\u00f9 grande del 40%. Il capibara gigante \u00e8 stato rinvenuto negli Stati Uniti meridionali, compresi Texas, Florida e South Carolina. Evidentemente gli antenati di questo roditore gigantesco attraversarono il \"ponte di terra\" che alla fine del Pliocene si era creato nella zona di Panama, invadendo cos\u00ec il territorio nordamericano. Il capibara gigante \u00e8 un rappresentante della cosiddetta megafauna pleistocenica, scomparsa verso la fine del periodo (circa 10.000 anni fa). I motivi dell'estinzione del capibara gigante sono ancora da chiarire: tra le ipotesi figurano epidemie, mutamenti climatici e altro, ma non vi sono prove di un intervento attivo dell'uomo.\nUn altro parente stretto al capibara \u00e8 stato il \"Protohydrochoerus\", vissuto nel Pliocene."}
{"id": "682465", "revid": "22356", "url": "https://it.wikipedia.org/wiki?curid=682465", "title": "Neochoerus", "text": ""}
{"id": "682471", "revid": "123886195", "url": "https://it.wikipedia.org/wiki?curid=682471", "title": "Roberto Forza", "text": "\u00c8 collaboratore abituale del regista Marco Tullio Giordana, per il quale ha curato la fotografia di ogni suo film a partire da \"I cento passi\" del 2000.\nBiografia.\nFiglio di una coppia del Polesine emigrata in Brasile, nel 1961 torna con la famiglia in Italia, a Torino, dove si diploma come perito meccanico, nel 1977, e sviluppa la passione per il cinema frequentando il Movie Club e i corsi di storia del cinema di Gianni Rondolino.\nDal 1983 al 1987 lavora come operatore presso il centro di produzione RAI di Milano, occupandosi di trasmissioni di ogni genere e di film per la televisione, collaborando con registi quali Gianni Amico e Silvio Soldini. Lasciata la Rai per dedicarsi alla professione \"free lance\", lavora nel campo della pubblicit\u00e0, del documentario industriale e del cortometraggio d'autore.\nNel 1993 cura per la prima volta la fotografia di un lungometraggio cinematografico, \"Punto di fuga\", diretto da Claudio Del Punta, mentre nel 1995 fotografa lo sceneggiato televisivo \"Il grande Fausto\" diretto da Alberto Sironi.\nCon il m\u00e9lo \"Va' dove ti porta il cuore\" (1996) inizia la collaborazione con Cristina Comencini che prosegue con \"Matrimoni\" (1998) e \"Liberate i pesci!\" (2000). Negli stessi anni lavora con Giacomo Battiato per il film \"Cronaca di un amore violato\" e soprattutto per l'ottava e la nona serie della \"Piovra\", la cui fotografia notturna e dai forti contrasti gli vale la chiamata da Marco Tullio Giordana per occuparsi dal suo \"I cento passi\", per il quale riceve la candidatura al David di Donatello per il miglior direttore della fotografia. \u00c8 l'inizio di un fortunato sodalizio professionale che prosegue con l'epopea storico-familiare \"La meglio giovent\u00f9\" (2003), il m\u00e9lo \"Quando sei nato non puoi pi\u00f9 nasconderti\" (2005) e lo storico \"Sanguepazzo\" (2007).\nCon \"Liberi\" del 2003 inaugura invece la collaborazione con Gianluca Maria Tavarelli, sia al cinema (\"Non prendere impegni stasera\" del 2006) che in televisione (\"Paolo Borsellino\" del 2004, \"Le cose che restano\" del 2010)."}
{"id": "682472", "revid": "123233956", "url": "https://it.wikipedia.org/wiki?curid=682472", "title": "Giuseppe Lanci", "text": "\u00c8 stato stretto collaboratore di Bellocchio, Moretti, dei fratelli Taviani...\n\u00c8 il direttore della fotografia che ha partecipato al pi\u00f9 gran numero di adattamenti cinematografici pirandelliani (\"Enrico IV\", \"Kaos\", \"Tu ridi\", \"La balia).\" Dal gennaio 2014 \u00e8 docente responsabile del corso di Fotografia cinematografica presso il Centro Sperimentale di Cinematografia Scuola Nazionale di Cinema. Inoltre in precedenza ha insegnato come docente e coordinatore del reparto di Fotografia presso la NUCT di Cinecitt\u00e0. Ha realizzato seminari nelle pi\u00f9 importanti universit\u00e0 italiane.\nFilmografia.\nAssistente operatore e Operatore di macchina.\nEsordio 1972 (durante il lavoro come operatore di macchina con Franco Di Giacomo) \"Carlo 23%\", regia di \"Antonio Bertini\""}
{"id": "682477", "revid": "1214201", "url": "https://it.wikipedia.org/wiki?curid=682477", "title": "Kent Nilsson", "text": "Nel suo periodo nella National Hockey League (NHL) era soprannominato Mr. Magic.\n\u00c8 sposato con la golfista professionista Helen Alfredsson dal 2005. Da una relazione precedente ha avuto un figlio, Robert Nilsson, anch'egli giocatore professionista di hockey su ghiaccio.\nCarriera.\nNilsson ha iniziato la sua carriera nel 1973-74, ed ha giocato le sue prime quattro stagioni da professionista in Svezia, con il Djurg\u00e5rden di Stoccolma. Dopo aver trascorso l'annata 1976-1977 con l'AIK, arriv\u00f2 in Nord America, ai Winnipeg Jets della World Hockey Association (WHA). Due stagioni pi\u00f9 tardi ha calcato per la prima volta il ghiaccio NHL con gli Atlanta Flames nella stagione 1979-80, al termine della quale ha raccolto 93 punti.\nNella stagione successiva la franchigia si spost\u00f2 a Calgary, e con i Calgary Flames in quella stagione mette a segno 131 punti, ancora oggi record imbattuto per la squadra, giungendo terzo nella classifica marcatori.\nNilsson gioc\u00f2 a Calgary fino al 1984-85, ed al termine di quella stagione pass\u00f2 ai Minnesota North Star, in cambio di un diritto di draft che i Flames usarono per assicurarsi Joe Nieuwendyk. Vi rest\u00f2 una stagione e mezzo: dopo 44 incontri giocati nella stagione 1986-87, pass\u00f2 agli Edmonton Oilers.\nCon gli Oilers vinse la sua unica Stanley Cup, al fianco di grandi giocatori quali Jari Kurri, Mark Messier, Paul Coffey, Wayne Gretzky.\nAl termine di quella stagione vittoriosa, ma in cui ricevette critiche per l'involuzione del suo gioco, torn\u00f2 in Europa. La stagione 1987-88 la gioc\u00f2 in Italia, con i colori dell'Hockey Club Bolzano che vinse quello scudetto. Nilsson si aggiudic\u00f2 pure la classifica marcatori, con 158 punti in 43 incontri.\nTorn\u00f2 poi al Djugarden, ma per una sola stagione. Nel 1989-90 si trasfer\u00ec in Svizzera ai Kloten Flyers con cui gioc\u00f2 tre stagioni.\nTorn\u00f2 poi ancora a Stoccolma, di nuovo per una sola stagione. Nel 1993-94 \u00e8 in Austria con l'EC Graz, che perse la finale scudetto contro il VEU Feldkirch. Nel 1994-95 torna in Scandinavia, ma questa volta in Norvegia al V\u00e5lerenga Ishockey di Oslo. Al termine di quella stagione Nilsson torn\u00f2 per l'ultima volta in NHL con gli Oilers, ma per soli sei incontri.\nHa chiuso poi la carriera con alcuni incontri (1995-96) nella terza serie Svedese e poi - dopo un anno di sostanziale stop (un solo incontro giocato, in Germania con lo Stoccarda) - con otto incontri nel campionato spagnolo 1997-98 con la maglia del CH Majadahonda.\nOggi \u00e8 scout degli Edmonton Oilers in Europa.\nIn nazionale.\nCon la maglia della nazionale svedese ha partecipato a:\nStatistiche internazionali"}
{"id": "682482", "revid": "16758", "url": "https://it.wikipedia.org/wiki?curid=682482", "title": "Kenta Nilsson", "text": ""}
{"id": "682486", "revid": "640277", "url": "https://it.wikipedia.org/wiki?curid=682486", "title": "Fabio Cifariello Ciardi", "text": "Biografia.\nProviene da una nota famiglia di artisti: il nonno Filippo scultore, il padre Antonio attore, la madre Patrizia Della Rovere attrice e conduttrice televisiva. \nSi dedica alla musica strumentale, a quella elettroacustica e alla creazione di opere multimediali. Di recente si interessa, in particolare, alla trascrizione strumentale degli andamenti finanziari e delle inflessioni e dei ritmi della voce parlata. \nDopo gli studi di musicologia, composizione e musica elettronica si \u00e8 perfezionato con Franco Donatoni all'Accademia Nazionale di Santa Cecilia e con Tristan Murail e Philippe Manoury all'Institut de Recherche et Coordination Acoustique/Musique di Parigi. Le sue composizioni sono edite da Rai Trade, Edipan, Rugginenti, Erreffe. Insegna Composizione presso il Conservatorio di Perugia. In ambito musicologico ha collaborato con l'IRTEM - Istituto di Ricerca per il Teatro Musicale di Roma, con la rivista \"Suono Sud\" e con la RAI Radio Tre. Dal 2010 fa parte della redazione di \"Analitica\", rivista online di studi musicali.\nHa ricevuto commissioni da Biennale di Venezia, Fondazione I Teatri di Reggio Emilia, Ravenna Festival, Fondazione Palazzo Strozzi, Agon -Centro Armando Gentilucci, Fondazione S. Cecilia di Portogruaro, Comune di Trento, Orchestra Haydn, Orchestra Sinfonica di Sanremo, Orchestra Milano Classica, Orchestra di Roma e del Lazio, Institut f\u00fcr Neue Musik di Friburgo, Universit\u00e0 di Singapore, EMS - Stockholm Electronic Music Studio, IMEB Bourges (Francia).\nHa ricevuto diversi premi musicali in concorsi nazionali e internazionali, fra i quali si citano:"}
{"id": "682487", "revid": "834", "url": "https://it.wikipedia.org/wiki?curid=682487", "title": "Alpitour Cuneo", "text": ""}
{"id": "682489", "revid": "13833", "url": "https://it.wikipedia.org/wiki?curid=682489", "title": "Cz\u00e1rd\u00e1s", "text": ""}
{"id": "682490", "revid": "834", "url": "https://it.wikipedia.org/wiki?curid=682490", "title": "Bre Banca Lannutti Cuneo", "text": ""}
{"id": "682491", "revid": "834", "url": "https://it.wikipedia.org/wiki?curid=682491", "title": "Lube Banca Marche Macerata", "text": ""}
{"id": "682494", "revid": "1982", "url": "https://it.wikipedia.org/wiki?curid=682494", "title": "Strigonio", "text": ""}
{"id": "682495", "revid": "289247", "url": "https://it.wikipedia.org/wiki?curid=682495", "title": "Kom\u00e1rom-Strigonio", "text": ""}
{"id": "682510", "revid": "3115", "url": "https://it.wikipedia.org/wiki?curid=682510", "title": "Germano Nicolini", "text": "Fu tra i protagonisti della Resistenza in Emilia e divenne sindaco di Correggio dopo la seconda guerra mondiale. Nel 1947 venne accusato dell'omicidio di don Umberto Pessina e fu condannato a 22 anni di carcere, ma ne scont\u00f2 solo 10 grazie a un indulto; fu scagionato in modo definitivo solamente nel 1994.\nBiografia.\nLa formazione e la partecipazione alla guerra di Resistenza.\nGermano Nicolini nacque a Fabbrico, nella provincia di Reggio nell'Emilia, il 26 novembre 1919, da una numerosa famiglia contadina di formazione cattolica. Inizi\u00f2, ma poi interruppe per malattia, gli studi classici, conseguendo in seguito un diploma in ragioneria e iscrivendosi quindi all'Universit\u00e0 commerciale Luigi Bocconi di Milano. Durante la seconda guerra mondiale divenne ufficiale del 3\u00ba Reggimento carri.\nFatto prigioniero l'8 settembre 1943 dai tedeschi nei pressi di Tivoli, dove l'unit\u00e0 carrista era stata distaccata nella difesa di Roma, riusc\u00ec a darsi alla fuga e a rientrare in Emilia, dove conflu\u00ec nella Resistenza italiana diventando comandante del terzo battaglione della 77\u00aa Brigata SAP \"Fratelli Manfredi\", composto da 900 uomini. Durante questo periodo acquis\u00ec i soprannomi di \"Demos\", poi \"Giorgio\" e infine \"Diavolo\", datogli per una fuga rocambolesca dai tedeschi; egli stesso ha in seguito raccontato: \u00abEro in bicicletta, disarmato, in una zona che credevo sicura. I tedeschi sbucarono da un argine. Mi buttai gi\u00f9 e corsi zigzagando tra gli alberi, mentre quelli sparavano all'impazzata. Da una finestra due sorelle, nostre staffette, esclamarono: \"L'\u00e8 propria al dievel\"\u00bb.\nDurante la guerra partecip\u00f2 a tredici scontri a fuoco e a due battaglie in campo aperto, quelle di Fabbrico e di Fosdondo (dove invece per\u00ec, fra gli altri, Luciano Tondelli), contro i nazifascisti, riportando due ferite. Dopo la liberazione venne nominato comandante della piazza di Correggio, quindi ufficiale addetto ai rapporti tra il governatorato e le amministrazioni comunali della bassa reggiana dal governatore americano Adam Jannette. Si distinse anche per l'equilibrio e la difesa di prigionieri fascisti appartenenti alla Repubblica Sociale Italiana, evitando in pi\u00f9 occasioni \u2013 come testimoniarono al processo di Perugia del 1947 alcuni di essi \u2013 tentativi di giustizia sommaria. Fu anche responsabile partigiano del carcere di Correggio e in tale ruolo, il 27 aprile 1945, respinse il primo di due assalti alla prigione da parte dei partigiani, i quali, senza un mandato del Comitato di liberazione nazionale, volevano prelevare sette repubblichini; per questo un capo militare della Resistenza lo minacci\u00f2 giurandogli: \u00abUn giorno ci sar\u00e0 una pallottola anche per te!\u00bb.\nSegretario dell'Associazione Nazionale Partigiani d'Italia (ANPI) di Correggio, si distinse nell'immediato dopoguerra come pioniere della riconciliazione nazionale aprendo una mensa del reduce cui potevano accedere partigiani ed ex-fascisti che non si erano macchiati di crimini. Alla domanda: \u00abRifarebbe oggi ci\u00f2 che fece allora?\u00bb, Nicolini rispose: \u00abCerto che lo rifarei, perch\u00e9 non ho nulla di cui pentirmi o vergognarmi, avendo sempre fatto il partigiano nel pi\u00f9 assoluto rispetto delle norme internazionali di guerra, come da trattato di Ginevra\u00bb.\nAlle elezioni amministrative del marzo 1946 fu eletto nel Consiglio comunale di Correggio con la lista del Partito Comunista Italiano: a fine dicembre dello stesso anno, dopo le dimissioni del Sindaco Arrigo Guerrieri, divenne primo cittadino, ricevendo anche i voti di tre consiglieri dell'opposizione democristiana, in una zona e in un periodo ancora turbati dalle vendette e dai delitti di stampo politico. Fondendo gli ideali comunisti con quelli cattolici, si impegn\u00f2 principalmente per la popolazione pi\u00f9 bisognosa e per gli ex combattenti della guerra.\nL'assassinio di Umberto Pessina.\nIl 18 giugno 1946 nei pressi della parrocchia di San Martino Piccolo, una frazione di Correggio, venne ucciso sulla porta della canonica con due colpi di pistola don Umberto Pessina. Dopo due arresti errati di persone che avevano avuto dei dissapori col prete, del delitto, che si unisce alle altre esecuzioni sommarie eseguite dopo la liberazione, vennero accusati Germano Nicolini, Ello Ferretti e Antonio Prodi (detto \"Negus\"), tre partigiani, i quali vennero arrestati nel 1947. Nicolini venne arrestato il 14 marzo 1947, tre giorni prima della nascita della primogenita Riccarda. I sospetti si concentrarono su Nicolini in seguito alla rivelazione di una donna, Ida Lazzaretti, che testimoni\u00f2 di averlo sentito pronunciare la sera precedente il delitto le seguenti parole: \u00abQuel prete bisogna subito toglierlo dal mondo\u00bb. Nel 1992, quando venne riaperto il caso, la nipote di Lazzaretti afferm\u00f2 che la donna aveva confessato a suo figlio di avere mentito al processo, spinta a fare ci\u00f2 dal parroco di Correggio, don Enzo Neviani, mediante una ricompensa economica.\nMa i veri responsabili erano Cesarino Catellani, Ero Righi e William Gaiti, anch'essi partigiani; i primi due, nel gennaio 1948, un anno e mezzo dopo il delitto, dopo essere fuggiti in Jugoslavia confessarono addirittura spontaneamente il crimine, che commisero per errore, ma non furono creduti e vennero condannati per autocalunnia. Le confessioni di Catellani e Righi vennero interpretate come un tentativo di salvare il sindaco di Correggio dall'accusa infamante di omicidio per ragioni di partito fissate da Ottavio Mogotti, segretario comunista di Correggio. Il testimone chiave dell'accusa, Antenore Valla, afferm\u00f2 pi\u00f9 volte durante il processo che le proprie dichiarazioni gli erano state estorte e di esser stato torturato \u2013 mediante un cerchio metallico stretto attorno alla testa \u2013 dai carabinieri del capitano Pasquale Vesce che, per la solerzia dimostrata nel risolvere il caso, ottenne dal Papa la commenda pontificia dell'Ordine di San Silvestro Papa e fu promosso generale. Valla era un ex partigiano e sperava di avere la libert\u00e0 in cambio delle sue rivelazioni. Egli mentendo raccont\u00f2 che lo stesso Prodi gli aveva confessato di avere ucciso don Pessina insieme a Ferretti, su ordine di Nicolini.\nNon venne dato il giusto valore alle testimonianze che asserivano che Nicolini giocava a bocce in un paese vicino. Il 26 febbraio 1949 la Corte d'Assise di Perugia lo condann\u00f2 come mandante di omicidio volontario premeditato a 22 anni di carcere e alla perdita di ogni diritto civile e militare; ne scont\u00f2 effettivamente dieci \u2013 Ferretti e Prodi, condannati come esecutori, ne espiarono invece sette \u2013 grazie all'indulto per gli ex appartenenti alle formazioni partigiane, uscendo di prigione alla fine del 1956. Inutilmente Nicolini cerc\u00f2 di dimostrare la sua innocenza. Nel 1990 il caso venne riaperto su invito dell'onorevole comunista Otello Montanari, che incit\u00f2 la popolazione, con un articolo ribattezzato \"Chi sa parli\", a rivelare informazioni riguardo ai delitti avvenuti nel Triangolo della morte durante gli anni quaranta. Il cosiddetto \"terzo uomo\" che era stato citato da diverse testimonianze all'epoca del delitto, William Gaiti, che a differenza di Righi e Catellani si era rifiutato di confessare e poi espatriare clandestinamente in Jugoslavia, confess\u00f2 il 10 settembre 1991 al procuratore di Reggio Emilia Elio Bevilacqua di aver preso parte all'omicidio insieme a Catellani e Righi e di avere sparato a don Pessina. I figli di Gaiti e Nicolini erano stretti amici e forse \u00e8 stato proprio questo rapporto confidenziale a spingere il vero colpevole a confessare l'accaduto. Ferretti, Prodi e Nicolini furono definitivamente \u00abassolti per non aver commesso il fatto\u00bb solamente l'8 giugno 1994 (45 anni dopo il delitto) quando, assistiti dagli avvocati Giuliano Pisapia e Dino Felisetti, vennero scagionati nel processo di revisione dalla Corte d'appello di Perugia. I veri responsabili dell'omicidio rimasero liberi e furono prosciolti il 7 dicembre 1993 in applicazione dell'amnistia emanata dal Governo Pella nel 1953 per tutti i reati politici (venne quindi esclusa la premeditazione dell'atto) commessi entro il 18 giugno 1948. Furono stabiliti per Nicolini 2 miliardi e mezzo di lire come risarcimento.\nIl processo.\nIl primo processo si svolse a Perugia nel 1947, spostato dalla sua sede naturale, Reggio Emilia, per legittima suspicione dopo pressioni del vescovo di Reggio su diversi ministri. Nicolini venne accusato di essere dapprima esecutore materiale del delitto, poi suo mandante. Prodi fece diverse confessioni, per poi ritrattare pi\u00f9 volte quanto affermato. Tuttavia, il giudice ricav\u00f2 numerosi dati da queste rivelazioni, tanto da identificare Nicolini come mandante dell'operazione, Ferretti come esecutore materiale e Prodi come suo complice.\nLe interferenze esterne sui magistrati, la scomparsa di verbali, le firme sui verbali estorte con la violenza fisica e psicologica, le palesi contraddizioni, falsit\u00e0, amnesie e reticenze di alcuni testimoni dell'accusa, la costante intimidazione dei testi della difesa, l'omissione e la falsit\u00e0 in atti d'ufficio da parte degli inquirenti, l'insabbiamento di prove fondamentali a favore dell'accusato (tra cui una fondamentale perizia dattiloscopica che venne poi eseguita dopo quasi mezzo secolo su Antenore Valla nel processo a carico di William Gaiti) dimostrano come la sentenza sarebbe stata fortemente influenzata. Le diverse anomalie che caratterizzarono il processo sono rintracciabili negli atti giudiziari, in gran parte pubblicati nel memoriale di Nicolini \"Nessuno vuole la verit\u00e0\".\nValla, testimone chiave dell'accusa, non poteva essere attendibile, trovandosi il giorno del delitto in Francia, incarcerato a Grenoble per espatrio clandestino con il falso nome di Sandro Tontolini. La conferma veniva dalla perizia sulle impronte digitali contenute nel cartellino segnaletico della polizia francese e da una serie di documenti di associazioni e istituzioni francesi. La perizia dattiloscopica che confermava inequivocabilmente che Valla e Tontolini erano la stessa persona, effettuata da un esperto della Criminalpol e prodotta dalla difesa del Nicolini, non venne ritenuta attendibile dalla Corte e fu quindi respinta anche a seguito dei riscontri del capitano Vesce, incaricato di un supplemento di indagini. Eppure a distanza di 46 anni la perizia venne nuovamente eseguita (essendo all'epoca Valla ancora vivente) durante il processo a William Gaiti, confermando quanto gi\u00e0 era noto nel 1947 alla difesa dell'imputato e colpevolmente ignorato dalla Corte. A distanza di oltre 50 anni emersero documenti dall'archivio della Curia di Reggio Emilia che dimostrarono come il vescovo di Reggio Beniamino Socche, grande accusatore di Nicolini, fosse stato informato da un suo sacerdote della vicenda Valla-Tontolini, ma si fosse ben guardato da farne menzione alle autorit\u00e0 giudiziarie. Il processo di Perugia nel 1947 venne condotto a senso unico con omissione, sottrazione e falsit\u00e0 in atti d'ufficio, false testimonianze, testimonianze palesemente contraddittorie e inattendibili, pressioni e interferenze esterne.\nLa Corte d'appello di Perugia nella sentenza di assoluzione scrive: \u00abPertanto la Corte ritiene, in conformit\u00e0 a quanto sostenuto dalla difesa del Nicolini, che una serie di fattori \u2013 indagini di polizia giudiziaria condotte con metodi non del tutto ortodossi; lacune e insufficienze istruttorie; una sorta di \"ragion di Stato di partito\" che ebbe ad ispirare il comportamento di alcuni uomini del PCI; una pressante quanto legittima domanda di giustizia da parte del clero locale, estrinsecatasi per\u00f2 in iniziative al limite dell'interferenza; interventi di autorit\u00e0 non istituzionali e comunque processualmente non competenti \u2013 abbia fatto s\u00ec che la legittima esigenza di individuare e punire gli autori del grave quanto gratuito fatto di sangue si risolvesse, oggettivamente, in una sorta di ricerca del colpevole a tutti i costi, dando luogo ad un grave errore giudiziario, al quale la Corte ha ritenuto ora di dovere porre riparo assolvendo ampiamente gli imputati e restituendoli alla loro dignit\u00e0 di innocenti\u00bb.\nSe il vescovo Socche influenz\u00f2 pesantemente le indagini indirizzando il capitano Vesce verso l'obiettivo Nicolini e partecipando attivamente nelle diverse fasi giudiziarie, se gli inquirenti si applicarono con grande determinazione nel costruire i capi accusatori rivelatisi poi totalmente privi di fondamento, se la Corte di Perugia si dimostr\u00f2 pregiudizialmente molto orientata alla condanna, un altro rilevante e fondamentale protagonista di questa ingiustizia fu sicuramente il Partito Comunista Italiano, che, come venne poi dimostrato, era ai suoi vertici provinciali e poi nazionali ben consapevole dell'innocenza di Nicolini ma lo sacrific\u00f2 cinicamente in nome di una \"ragione politica\" aberrante, col fine di renderlo un capro espiatorio per i delitti del dopoguerra. Lo stesso partito che gli propose di espatriare clandestinamente in Cecoslovacchia (cosa che Nicolini rifiuter\u00e0 sdegnosamente accettando il carcere pur di conservare il diritto di chiedere la revisione del processo) lo isoler\u00e0 e lo terr\u00e0 ai margini alla sua uscita dal carcere e fino in ultimo, almeno in una parte dei suoi dirigenti, solleciter\u00e0 per il \"bene del partito\" una sorta di omert\u00e0 tra i tanti militanti che sapevano. La posizione venne evidenziata con chiarezza dalla difesa di Nicolini durante la revisione del processo nel 1994 anche attraverso atti e documenti; Nicolini defin\u00ec tale atteggiamento come \u00ablo stalinismo aberrante del PCI\u00bb. Nicolini risultava scomodo al partito per la sua fede cattolica e avverso alla Chiesa perch\u00e9 comunista.\nNicolini \u00e8 stato inoltre ascoltato dal procuratore Luigi De Ficchy in merito all'apparato paramilitare del PCI, anche definito \"Gladio rossa\", di cui avrebbero fatto parte numerosi ex partigiani responsabili degli omicidi avvenuti nel cosiddetto Triangolo rosso durante gli anni quaranta. Nicolini si \u00e8 per\u00f2 dichiarato estraneo a ogni connessione con la presunta struttura paramilitare.\nDopo l'assoluzione.\nNel novembre 2000 l'allora ministro per le politiche comunitarie Gianni Francesco Mattioli chiese pubblicamente perdono a Nicolini per l'operato del padre, Pietro, pubblico ministero al processo di Perugia del 1947. In un'intervista afferm\u00f2: \u00abSi voleva far condannare Nicolini che essendo cattolico e comunista, non piaceva alla gerarchia cattolica n\u00e9 ai vertici comunisti. Credo che [mio padre] se fosse stato vivo quando si appresero le \"manomissioni del materiale inquisitorio\", avrebbe sofferto grandemente. Aveva molto rispetto per Germano Nicolini, al contrario della corte\u00bb. Mattioli ricord\u00f2 che all'epoca monsignor Socche si era presentato due volte a casa loro per chiedere al padre la condanna di Nicolini.\nAnche l'allora presidente della Repubblica Francesco Cossiga il giorno dopo la confessione di Gaiti telefon\u00f2 personalmente a Nicolini chiedendo scusa a nome dello Stato Italiano.\nNel marzo 1997 \u00e8 stata conferita a Germano Nicolini la medaglia d'argento al valore militare per attivit\u00e0 partigiana, ricevuta effettivamente in una cerimonia il 4 novembre; pochi giorni prima Nicolini aveva nuovamente ottenuto i gradi di capitano revocati dopo la condanna.\nIl 25 aprile 2017, a 97 anni, partecip\u00f2 a Carpi alla cerimonia pubblica ufficiale del 72\u00ba anniversario della Liberazione, con un intervento dal palco del teatro comunale alla presenza del presidente della Repubblica Sergio Mattarella.\nMorte.\nMuore nella sua casa di Correggio il 24 ottobre 2020, all'et\u00e0 di 100 anni.\nVita privata.\nSposato con Viarda, ebbe due figli: Riccarda, nata quattro giorni dopo l'arresto, e Fausto, nato nel 1958. \nRiccarda mor\u00ec prematuramente nel 2007, quando aveva appena compiuto 60 anni: militante del Pci poi dei Ds, aveva ricoperto incarichi politici e amministrativi in sede locale e regionale, e fu dirigente cooperativo; dopo essere stata alto funzionario della Regione Emilia-Romagna, fu eletta consigliere regionale nel 1980, assessore ai Servizi Sociali dal 1982 al 1987 e assessore alla Sanit\u00e0 dal 1987 al 1990. Nell'ospedale civile \u201cSan Sebastiano\u201d di Correggio le \u00e8 stato intitolato un padiglione. \nFausto invece, medico pediatra, dal 2010 \u00e8 stato direttore generale prima dell'Ausl poi dell'arcispedale \"Santa Maria Nuova\" di Reggio, e dal 2017 al 2020 dell'azienda unica nata dalla loro fusione.\nLa sua storia nei media.\nLa storia di Germano Nicolini \u00e8 stata ripresa pi\u00f9 volte in ambito musicale. Il Consorzio Suonatori Indipendenti lo cita in \"Linea Gotica\", canzone presente nell'album omonimo e nella quale viene nominato anche un altro personaggio simbolo della lotta antifascista, Giuseppe Dossetti. I Modena City Ramblers gli hanno dedicato la canzone \"Al Dievel\", che compare in una prima versione nell'album \"La grande famiglia\" e in una seconda versione modificata, contenuta nell'album \"Appunti partigiani\", in cui interviene come voce narrante lo stesso Nicolini, che corregge una frase non veritieria presente nella canzone originale. A quest'ultimo disco \u00e8 allegato un testo di Luciano Ligabue, anche lui proveniente da Correggio, intitolato \"Il diavolo\".\nNicolini compare inoltre nel documentario \"Partigiani\" (1997) di Davide Ferrario e Guido Chiesa, dove sono state raccolte le testimonianze sulla guerra partigiana. La vicenda giudiziaria di Germano Nicolini viene raccontata da Davide Ferrario e Daniele Vicari nel documentario \"Comunisti\" del 1998. Sempre alla vicenda della morte di don Umberto Pessina \u00e8 stata dedicata, all'epoca della riapertura del caso giudiziario, una puntata della trasmissione televisiva \"Telefono giallo\" di Corrado Augias.\nLa testimonianza di Nicolini \u00e8 presente in \"Materiale resistente\", documentario del 1995 diretto e girato da Davide Ferrario e Guido Chiesa, allegato a un disco che contiene rifacimenti di numerose canzoni famose proprie della Resistenza e del movimento antifascista. L'opera trae spunto dal concerto di Correggio del 25 aprile 1995, cui diede il suo contributo lo stesso Nicolini. Agli spettatori del concerto che lo accolsero sulle note di \"Bella Ciao\", il comandante Diavolo disse:\nNegli ultimi anni Nicolini si \u00e8 dedicato ad incontrare giovani provenienti da diverse regioni italiane sia in eventi organizzati in ambito scolastico o associativo, sia ricevendoli al proprio domicilio. I temi principalmente affrontati sono la Resistenza, la sua storia e i suoi valori, la Costituzione italiana e la difesa dei suoi principi fondanti, i valori etici e sociali delle comunit\u00e0 aperte, il ruolo fondamentale della politica e dei partiti nella convivenza civile e democratica. Due sono in particolare le testimonianze materiali di questo impegno: il libro-intervista \"Noi sognavamo un mondo diverso\" (2012), scritto con lo storico Massimo Storchi, e il video-testimonianza \"Non camminiamo da soli\" (2015). A Germano Nicolini \u00e8 dedicata la prima intervista nel libro \"Noi partigiani\" di Gad Lerner, edito da Feltrinelli nel febbraio 2020."}
{"id": "682511", "revid": "7336", "url": "https://it.wikipedia.org/wiki?curid=682511", "title": "Vendange", "text": ""}
{"id": "682512", "revid": "1522738", "url": "https://it.wikipedia.org/wiki?curid=682512", "title": "Repubblica Popolare d'Ungheria", "text": "La Repubblica Popolare d'Ungheria, o Repubblica Popolare Ungherese (in ungherese: \"Magyar N\u00e9pk\u00f6zt\u00e1rsas\u00e1g\") fu il nome ufficiale dello Stato ungherese dal 1949 al 1989, durante il periodo comunista. Fu durante questo periodo di regime che si form\u00f2 il primo principale movimento di opposizione al comunismo del blocco orientale, durante la rivoluzione ungherese del 1956, nella quale gli ungheresi chiesero libert\u00e0, democrazia e la fine dell'oppressione politica; furono invece obbligati alla sottomissione quando l'Armata Rossa sovietica invase l'Ungheria e soffoc\u00f2 la rivoluzione nel sangue, uccidendo la leadership rivoluzionaria. Lo Stato rimase in vita fino al 1989, quando le forze di opposizione si consolidarono e riuscirono a far abbandonare il comunismo da parte del regime. Lo Stato comunista si consider\u00f2 erede della Repubblica Sovietica Ungherese, esistita nel 1919, e secondo Stato comunista formatosi dopo la RSFS Russa.\nStoria.\nCambio al governo (1944-1949).\nL'Armata Rossa sovietica occup\u00f2 l'Ungheria dal settembre 1944 all'aprile 1945. Ci vollero circa due mesi per conquistare Budapest, e buona parte della citt\u00e0 fu danneggiata o distrutta.\nCon la firma del Trattato di pace di Parigi, l'Ungheria perse tutti i territori che aveva occupato dal 1938 al 1941. N\u00e9 gli Alleati n\u00e9 l'URSS sostennero qualunque cambiamento dei confini ungheresi precedenti al 1938.\nL'Unione Sovietica si annesse la Sub-Carpazia, che era stata parte della Cecoslovacchia prima del 1938 e che oggi appartiene all'Ucraina.\nIl Trattato di pace con l'Ungheria firmato il 10 febbraio 1947 dichiar\u00f2 che \"Le decisioni del Primo arbitrato di Vienna del 2 novembre 1938 sono dichiarate nulle\", pertanto i confini ungheresi furono fissati lungo le frontiere precedenti al 1\u00ba gennaio 1938, eccetto per una piccola perdita al confine cecoslovacco. Met\u00e0 della minoranza etnica tedesca (240.000 persone) fu trasferita in Germania nel periodo dal 1946 al 1948 e vi fu uno scambio di popolazione tra Ungheria e Cecoslovacchia.\nI sovietici promossero un governo alternativo a Debrecen il 2 dicembre 1944, ma non conquistarono Budapest fino al 13 febbraio 1945. Poco dopo Zolt\u00e1n Tildy divenne Primo Ministro provvisorio. Alle elezioni tenutesi nel novembre 1945 il Partito Indipendente dei Piccoli Proprietari ottenne il 57% dei voti; il Partito Comunista Ungherese, all'epoca sotto la leadership di M\u00e1ty\u00e1s R\u00e1kosi e Ern\u0151 Ger\u0151, ottenne il sostegno di solo il 17% dell'elettorato. Il comandante sovietico in Ungheria, Maresciallo Kliment Voro\u0161ilov, rifiut\u00f2 di concedere al partito vincitore di formare un governo. Voro\u0161ilov sostenne, invece, un governo di coalizione, con i comunisti che detenevano alcuni posti chiave. Il capo del partito vincitore, Zolt\u00e1n Tildy, fu nominato Presidente e Ferenc Nagy divenne Primo Ministro nel febbraio 1946. M\u00e1ty\u00e1s R\u00e1kosi assunse la carica di vice-primo ministro.\nL\u00e1szl\u00f3 Rajk divenne ministro degli interni, e con questo incarico istitu\u00ec la polizia di sicurezza (\u00c1VH). Nel febbraio 1947 la polizia inizi\u00f2 ad arrestare i capi del Partito dei Piccoli Proprietari e del Partito Nazionale degli Agricoltori; diverse importanti figure di entrambi i partiti fuggirono all'estero. In seguito M\u00e1ty\u00e1s R\u00e1kosi si vant\u00f2 di aver eliminato i suoi colleghi di governo a uno a uno, \"tagliandoli al di fuori come si tagliano le fette di salame\".\nIl Partito dei Lavoratori Ungheresi (Magyar Dolgoz\u00f3k P\u00e1rtja, formato dall'unione del Partito Comunista e dal Partito Socialdemocratico), divenne il partito maggiore alle elezioni del 1947 ed entr\u00f2 in coalizione con il Fronte di Indipendenza Popolare. I comunisti ottennero via via poteri governativi sempre maggiori, e nel 1948 il Partito Social Democratico cess\u00f2 di esistere come organizzazione indipendente. Il suo capo, B\u00e9la Kov\u00e1cs, fu arrestato e inviato in Siberia; altri leader dell'opposizione come Anna K\u00e9thly, Ferenc Nagy e Istv\u00e1n Szab\u00f3 furono imprigionati o mandati in esilio.\nIl 18 agosto 1949 il Parlamento approv\u00f2 la nuova costituzione dell'Ungheria (1949/XX.), plasmata sulla costituzione sovietica del 1936. Il nome della nazione divenne \"Repubblica Popolare Ungherese\", \"la nazione dei lavoratori e dei contadini\", in cui \"ogni autorit\u00e0 \u00e8 detenuta dal popolo lavoratore\". Il socialismo fu dichiarato principale obiettivo dello Stato. Fu adottato un nuovo stemma recante i simboli comunisti, come la stella rossa, la falce e martello e una spiga di grano.\nEpoca stalinista (1949-1956).\nM\u00e1ty\u00e1s R\u00e1kosi, il nuovo capo dell'Ungheria, chiese la completa obbedienza da parte dei membri del Partito Ungherese dei Lavoratori. Il suo principale rivale al potere era L\u00e1szl\u00f3 Rajk, ora ministro degli esteri. Rajk fu arrestato e al suo processo, nel settembre 1949, fu costretto alla confessione estorta, secondo la quale sarebbe stato agente di Mikl\u00f3s Horthy, Leon Trotsky, Josip Broz Tito e dell'imperialismo occidentale. Ammise anche di aver preso parte ad un tentativo di assassinio contro M\u00e1ty\u00e1s R\u00e1kosi e Ern\u0151 Ger\u0151. Rajk fu giudicato colpevole e giustiziato; J\u00e1nos K\u00e1d\u00e1r e altri dissidenti subirono anch'essi l'espulsione dal partito durante questo periodo.\nM\u00e1ty\u00e1s R\u00e1kosi cerc\u00f2 a questo punto di imporre un governo autoritario in Ungheria: circa 2.000 persone furono giustiziate, e pi\u00f9 di 50.000 imprigionate. Queste politiche furono fortemente osteggiate da alcuni membri del Partito dei Lavoratori, e circa 200.000 persone furono espulse da R\u00e1kosi dall'organizzazione.\nR\u00e1kosi increment\u00f2 rapidamente il sistema educativo in Ungheria: fu un tentativo di sostituire la classe istruita del passato con quella che egli chiamava una nuova \"intellighenzia operaia\". Oltre all'istruzione ai poveri, vi furono molte pi\u00f9 opportunit\u00e0 per i figli delle classi operaie, il che comprendeva anche la disseminazione dell'ideologia comunista nelle scuole e nelle universit\u00e0. Inoltre, nello sforzo di separare la Chiesa dallo Stato, l'istruzione religiosa fu bandita come propagandistica. Il governo utilizz\u00f2 la coercizione e la forza per collettivizzare l'agricoltura, e trasse profitti dalle fattorie della nazione per finanziare l'espansione rapida dell'industria pesante, che attrasse pi\u00f9 del 90% degli investimenti industriali totali. Dapprima l'Ungheria si concentr\u00f2 nella produzione delle stesse merci che produceva nel periodo pre-bellico, tra cui locomotive e veicoli stradali. Nonostante le sue povere risorse di base e le opportunit\u00e0 di specializzarsi in altre forme di produzione, l'Ungheria svilupp\u00f2 una nuova industria pesante per spingere la crescita interna e per produrre merci da esportazione, per potersi permettere di importare le materie prime.\nIl cardinale J\u00f3zsef Mindszenty, che si era opposto alla Germania nazista e ai fascisti ungheresi durante la seconda guerra mondiale, fu arrestato nel dicembre 1948 e accusato di tradimento. Dopo cinque settimane in arresto (e torture fisiche e morali), fu costretto a confessare tutto ci\u00f2 di cui era accusato e fu condannato all'ergastolo. Anche chiese protestanti subirono ondate di repressione e i loro capi furono sostituiti con altri leali al governo R\u00e1kosi.\nIl nuovo regime militare organizz\u00f2 in pubblico processi per eliminare \"ci\u00f2 che restava del nazismo e dei sabotatori imperialisti\". Diversi ufficiali furono condannati a morte e giustiziati nel 1951, tra cui Lajos T\u00f3th, pilota dell'Aviazione Reale Ungherese e vincitore di 28 battaglie. Il numero delle vittime fu chiarito a seguito della caduta del comunismo.\nIl suo governo divenne impopolare, e quando Josif Stalin mor\u00ec nel 1953, M\u00e1ty\u00e1s R\u00e1kosi fu sostituito come Primo Ministro da Imre Nagy. Tuttavia, mantenne la sua carica di segretario generale del Partito Ungherese dei Lavoratori, e nei due anni successivi i due uomini furono coinvolti in un'aspra guerra per il potere.\nImre Nagy, nuovo capo dell'Ungheria, rimosse il controllo statale dai mezzi di comunicazione e incoraggi\u00f2 la discussione pubblica sulle riforme politiche ed economiche. Tra questo vi fu la promessa di accrescimento della produzione e la distribuzione di beni di consumo. Nagy liber\u00f2 anche molti non-comunisti detenuti nelle prigioni, e avvi\u00f2 dibattiti sulla materia delle elezioni libere, facendo ritirare l'Ungheria dal Patto di Varsavia.\nFu M\u00e1ty\u00e1s R\u00e1kosi a condurre gli attacchi contro Nagy. Il 9 marzo 1955, il Comitato Centrale del Partito Ungherese dei Lavoratori condann\u00f2 Nagy per \"deviazione di destra\". I giornali ungheresi si unirono all'attacco e Nagy fu accusato di essere responsabile dei problemi economici della nazione: il 18 aprile fu deposto dalla carica a seguito di un voto unanime dell'Assemblea Generale. R\u00e1kosi torn\u00f2 ad essere il capo dell'Ungheria.\nIl potere di R\u00e1kosi fu minato da un discorso di Nikita Chru\u0161\u010d\u00ebv del febbraio 1956. Egli denunci\u00f2 le politiche di Stalin e dei suoi seguaci nell'Europa orientale; sostenne anche che il processo a L\u00e1szl\u00f3 Rajk fosse stato una \"degenerazione della giustizia\". Il 18 luglio 1956 R\u00e1kosi fu obbligato a lasciare il potere a seguito di ordini provenienti dall'URSS; tuttavia, egli riusc\u00ec ad assicurare la nomina di un suo amico fidato, Ern\u0151 Ger\u0151, come successore.\nIl 3 ottobre 1956 il Comitato Centrale del Partito Ungherese dei Lavoratori annunci\u00f2 la sua ammissione di colpa per l'arresto e la detenzione di L\u00e1szl\u00f3 Rajk, Gy\u00f6rgy P\u00e1lffy, Tibor Sz\u0151nyi e Andr\u00e1s Szalai, condannati ingiustamente nel 1949. Allo stesso tempo fu annunciata la riammissione al Partito di Imre Nagy.\nLa rivoluzione.\nLa rivoluzione ungherese del 1956 inizi\u00f2 il 23 ottobre, come manifestazione pacifica di studenti a Budapest. Gli studenti protestavano per la realizzazione di alcune loro richieste, tra cui la fine dell'occupazione sovietica. La polizia effettu\u00f2 diversi arresti e cerc\u00f2 di disperdere la folla con gas lacrimogeni. Quando i protestanti cercarono di liberare gli arrestati, la polizia apr\u00ec il fuoco sulla folla, provocando rivolte in tutta la capitale.\nIl giorno successivo, le milizie sovietiche entrarono a Budapest e si impadronirono delle posizioni chiave. I cittadini e i soldati si unirono ai protestanti al grido \"Russi, a casa!\" ed eliminarono i simboli del partito comunista. Il Comitato Centrale del Partito Ungherese dei Lavoratori rispose alle pressioni nominando il riformista Imre Nagy come nuovo Primo Ministro.\nIl 25 ottobre una protesta si massa si riun\u00ec di fronte al Parlamento. Le unit\u00e0 dell'\u00c1VH iniziarono a sparare sulla folla dai tetti degli edifici vicini. Alcuni soldati sovietici risposero al fuoco dell'\u00c1VH, credendo, in modo errato, di essere l'obiettivo degli spari. Riforniti dalle armi prese all'\u00c1VH o date dai soldati ungheresi unitisi alla rivolta, alcuni tra la folla iniziarono a rispondere al fuoco.\nImre Nagy and\u00f2 a radio Kossuth per annunciare la sua presa del potere, come Presidente del Consiglio dei ministri. Promise anche \"la democratizzazione della vita politica, la realizzazione di una strada verso il socialismo in accordo con le caratteristiche della nazione e la realizzazione dell'obiettivo nazionale: il miglioramento radicale delle condizioni di vita dei lavoratori\".\nIl 28 ottobre Nagy e un gruppo di sostenitori, tra cui J\u00e1nos K\u00e1d\u00e1r, G\u00e9za Losonczy, Antal Apr\u00f3, K\u00e1roly Kiss, Ferenc M\u00fcnnich e Zolt\u00e1n Szant\u00f3, riuscirono a prendere il controllo del Partito. Allo stesso tempo, furono formati in tutta l'Ungheria consigli dei lavoratori rivoluzionari e comitati nazionali locali.\nIl cambiamento alla leadership del partito fu riflesso negli articoli del giornale del governo, \"Szabad N\u00e9p\" (Popolo libero). Il 29 ottobre il giornale salut\u00f2 il nuovo governo e critic\u00f2 apertamente i tentativi sovietici di influenza sulla situazione politica ungherese. Questa idea fu sostenuta da Radio Miskolc, che chiese l'immediato ritiro delle truppe sovietiche dalla nazione.\nIl 30 ottobre Imre Nagy annunci\u00f2 la liberazione del Cardinale J\u00f3zsef Mindszenty e di altri prigionieri politici. Inform\u00f2 anche la nazione del fatto che il suo governo intendeva abolire il monopartitismo statale; a ci\u00f2 segu\u00ec la dichiarazione di Zolt\u00e1n Tildy, Anna K\u00e9thly e Ferenc Farkas che riguardava la rifondazione del Partito dei Piccoli Proprietari, di quello Social Democratico e del Partito Pet\u0151fi (ex Contadini).\nLa decisione pi\u00f9 controversa di Nagy avvenne il 1\u00ba novembre, quando annunci\u00f2 che l'Ungheria intendeva ritirarsi dal Patto di Varsavia e proclamarsi neutrale. Chiese alle Nazioni Unite di entrare nella disputa tra l'Ungheria e l'Unione Sovietica.\nIl 3 novembre Nagy annunci\u00f2 i dettagli del suo governo di coalizione, che comprendeva comunisti (J\u00e1nos K\u00e1d\u00e1r, Georg Luk\u00e1cs, G\u00e9za Losonczy), tre membri del Partito dei Piccoli Proprietari (Zolt\u00e1n Tildy, B\u00e9la Kov\u00e1cs e Istv\u00e1n Szab\u00f3), tre Socialdemocratici (Anna K\u00e9thly, Gyula Keleman, Joseph Fischer), e due Contadini Pet\u0151fi (Istv\u00e1n Bib\u00f3 e Ferenc Farkas). P\u00e1l Mal\u00e9ter fu nominato Ministro della Difesa.\nNikita Sergeevi\u010d Chru\u0161\u010d\u00ebv, capo dell'URSS, divenne sempre pi\u00f9 coinvolto in questi sviluppi e il 4 novembre 1956 invi\u00f2 l'Armata Rossa in Ungheria. I sovietici conquistarono subito l'aviazione ungherese, le principali autostrade e i ponti; i combattimenti si svolsero in tutta la nazione, ma le forze ungheresi furono rapidamente sconfitte.\nDurante la rivolta, furono uccise circa 20.000 persone, quasi tutte durante l'invasione sovietica. Imre Nagy fu arrestato e sostituito come capo dell'appena fondato Partito Socialista Operaio Ungherese (\"Magyar Szocialista Munk\u00e1sp\u00e1rt\") da J\u00e1nos K\u00e1d\u00e1r, fedele all'URSS. Nagy fu imprigionato fino alla sua esecuzione, nel 1958. Altri ministri o sostenitori del governo furono giustiziati o morirono in prigione: tra questi vi furono P\u00e1l Mal\u00e9ter, G\u00e9za Losonczy, Attila Szigethy e Mikl\u00f3s Gimes.\nI cambiamenti sotto K\u00e1d\u00e1r.\nDapprima K\u00e1d\u00e1r attu\u00f2 il pugno duro contro i rivoluzionari: 21.600 dissidenti furono imprigionati, 13.000 internati e 400 uccisi. All'inizio degli anni sessanta, tuttavia, K\u00e1d\u00e1r annunci\u00f2 una nuova politica secondo il motto \"Chi non \u00e8 contro di noi \u00e8 con noi\", una variazione della citazione di R\u00e1kosi: \"Chi non \u00e8 con noi \u00e8 contro di noi\". Dichiar\u00f2 un'amnistia generale, attenu\u00f2 alcuni eccessi della polizia segreta e introdusse un nuovo corso di cultura relativamente liberale. Nel 1966 il Comitato Centrale approv\u00f2 il \"Nuovo Meccanismo Economico\", attraverso il quale cerc\u00f2 di migliorare l'economia, aumentare la produttivit\u00e0, rendere l'Ungheria pi\u00f9 competitiva nei mercati globali e creare prosperit\u00e0 per promuovere la stabilit\u00e0 politica. Nei due successivi decenni di relativa quiete, il governo di K\u00e1d\u00e1r rispose alternatamente alle pressioni per piccole riforme politiche ed economiche, come a contropressioni degli oppositori alle riforme. All'inizio degli anni ottanta, erano state raggiunte alcune riforme economiche durature e limitate liberalizzazioni politiche, con una politica estera che incoraggiava i commerci con l'Occidente. Ciononostante, il Nuovo Meccanismo Economico port\u00f2 all'innalzamento del debito.\nTransizione verso la democrazia.\nLa transizione ungherese verso una democrazia occidentale fu una delle pi\u00f9 dolci tra i paesi dell'ex blocco sovietico. Alla fine del 1988, gli attivisti del partito, gli intellettuali di Budapest e la burocrazia continuavano a spingere sul pedale del cambiamento. Alcune di queste categorie divennero socialiste riformiste, mentre altre divennero movimenti che si svilupparono poi in partiti. I giovani liberali formarono la Federazione dei Giovani Democratici (Fidesz); il nucleo della cosiddetta Opposizione Democratica stabilir\u00e0 il Forum Democratico Ungherese (MDF). L'attivismo civile si intensific\u00f2 fino a un livello mai raggiunto dopo l'insurrezione del 1956.\nNel 1988, K\u00e1d\u00e1r fu sostituito come Segretario Generale del Partito Comunista da K\u00e1roly Gr\u00f3sz e il leader riformista comunista Imre Pozsgay fu ammesso al Politburo e il giovane economista Mikl\u00f3s N\u00e9meth divenne primo ministro. Nel 1989 il Parlamento adott\u00f2 un \"pacchetto democratico\", che comprendeva unioni commerciali pluraliste, libert\u00e0 di associazione, assemblea e stampa, una nuova legge elettorale e, nell'ottobre 1989, una revisione della costituzione. Nonostante le resistenza di Gr\u00f3sz, un plenum del Comitato Centrale, nel febbraio 1989, adott\u00f2 il sistema politico multipartitico e la caratterizzazione della rivoluzione del 1956 come \"rivolta popolare\", secondo le parole di Pozsgay. I principali avversari politici di K\u00e1d\u00e1r cooperarono per muovere la nazione verso la democrazia; l'URSS ridusse la sua stretta firmando nel mese di aprile un accordo per il ritiro delle truppe sovietiche nel giugno 1991.\nL'unit\u00e0 nazionale culmin\u00f2 il 16 giugno 1989, quando la nazione ricelebr\u00f2 il funerale di Imre Nagy, quattro suoi colleghi e simbolicamente di tutte le vittime del 1956. Un tavolo nazionale, che includeva rappresentanti dei nuovi partiti e alcuni ex partiti, si riun\u00ec nell'estate 1989 per discutere dei principali cambiamenti alla costituzione ungherese in preparazione alle libere elezioni e alla transizione verso un sistema politico pienamente libero e democratico.\nNell'ottobre 1989 il partito comunista si riun\u00ec nel suo ultimo congresso e si ricostitu\u00ec come Partito Socialista Ungherese (MSZP). In una riunione storica dal 16 ottobre al 20 ottobre 1989 il Parlamento adott\u00f2 una legislazione che istituiva elezioni multipartitiche e un seggio presidenziale a elezione diretta. La legislazione trasform\u00f2 l'Ungheria da Repubblica Popolare a \"Repubblica d'Ungheria\", garantendo diritti umani e civili e creando una struttura istituzionale che assicurasse la separazione dei poteri. Nel giorno della rivoluzione del 1956, il 23 ottobre, fu ufficialmente dichiarata la Repubblica d'Ungheria (dal Presidente provvisorio della Repubblica M\u00e1ty\u00e1s Sz\u0171r\u00f6s). La costituzione sottoline\u00f2 anche i \"valori della democrazia borghese e del socialismo democratico\", e diede eguale status a propriet\u00e0 pubblica e privata.\nL'Ungheria riform\u00f2 estensivamente la propria economia e rafforz\u00f2 i suoi legami con l'Europa occidentale; nel maggio 2004 divenne membro dell'Unione europea."}
{"id": "682528", "revid": "57342", "url": "https://it.wikipedia.org/wiki?curid=682528", "title": "Luca Bigazzi", "text": "Detiene attualmente il record di vittorie del David di Donatello per il miglior direttore della fotografia e del Nastro d'argento alla migliore fotografia con sette riconoscimenti, del Ciak d'oro per la migliore fotografia con dieci premi, ed \u00e8 anche il primo direttore della fotografia italiano ad essere stato candidato al Primetime Emmy Awards nella categoria Miglior fotografia per una miniserie o film per la serie televisiva \"The Young Pope\", ideata da Paolo Sorrentino.\nCarriera.\nInizia a lavorare nel campo pubblicitario nel 1977 come aiuto regista e parallelamente coltiva la sua passione per la fotografia. Approda al cinema nel 1983 e il suo esordio come direttore della fotografia avviene con Silvio Soldini, nel film \"Paesaggio con figure\", presentato al Festival di Locarno. A poco a poco si dedica sempre di pi\u00f9 al cinema, abbandonando il campo pubblicitario. Il sodalizio con Soldini continuer\u00e0 per molti altri film, con lui vince il David di Donatello per il miglior direttore della fotografia nel 1999 per \"Pane e tulipani\". Nel 1994 \u00e8 chiamato da Gianni Amelio per \"Lamerica\" con cui vince un David di Donatello e un Nastro d'argento. Nel 1999 per \"Cos\u00ec ridevano\" di Gianni Amelio e \"L'albero delle pere\" di Francesca Archibugi vince l'Osella d'oro a Venezia. Collabora anche con Mario Martone, Giuseppe Piccioni, Cipr\u00ec e Maresco.\nCurer\u00e0 in seguito la fotografia dei film di Paolo Sorrentino a partire da \"Le conseguenze dell'amore\", con cui vince nel 2005 il Nastro d'argento, poi \"L'amico di famiglia\" (2006), \"Il divo\" (2008), \"This Must Be the Place\" (2011), con cui vince il David di Donatello per il miglior direttore della fotografia nel 2012, \"La grande bellezza\", vincitore dell'Oscar come miglior film straniero nel 2014, e infine \"Youth - La giovinezza\", miglior film agli European Film Awards nel 2015.\nCollabora anche con Francesca Comencini, nel 2001 in \"Le parole di mio padre\", poi con l'ideazione del documentario \"Carlo Giuliani, ragazzo\", presentato fuori concorso al Festival di Cannes del 2002, sulla vittima degli incidenti avvenuti a Genova durante la manifestazione contro il G8 del 20 luglio 2001."}
{"id": "682531", "revid": "1318658", "url": "https://it.wikipedia.org/wiki?curid=682531", "title": "Bachata", "text": "La bachata (pronuncia ) \u00e8 un genere musicale caraibico originario della Repubblica Dominicana che ha dato origine al relativo ballo di coppia.\nLa musica presenta un suono dolce e melodico. I testi delle canzoni trattano sempre il tema dell'amore in tutte le sue sfumature, a volte in termini idilliaci e a volte in termini drammatici ma allo stesso tempo allegri. Insieme alla salsa e al merengue, costituisce il genere pi\u00f9 diffuso nelle danze caraibiche.\nL'11 dicembre 2019, la musica e il ballo della bachata dominicana sono stati dichiarati patrimonio culturale immateriale dall'UNESCO.\nStoria.\nIl genere nacque nella Repubblica Dominicana nella prima met\u00e0 del XX secolo. Intorno agli anni 1940, era diffusa solamente nelle classi sociali pi\u00f9 povere della Repubblica Dominicana. I testi delle canzoni esprimevano situazioni difficili che si vivevano in quel contesto sociale. Questo ha fatto s\u00ec che la bachata venisse definita come \"m\u00fasica de amargue\" (\"musica da amarezza\" in spagnolo) proprio per via della tristezza dei temi trattati. La borghesia disprezzava questo genere musicale, non solo perch\u00e9 espressione delle classi povere, ma anche perch\u00e9 le movenze tipiche del ballo venivano viste come oscene e volgari come successe tempo prima con il merengue. La bachata delle origini, infatti, non presentava molte figure come nell'interpretazione moderna; era un ballo in cui l'uomo e la donna, per tutta la durata del brano, restavano abbracciati dondolandosi ed effettuando un provocatorio movimento d'anca sul quarto battito musicale.\nPer circa 40 anni, il genere rimase confinato nella classe sociale pi\u00f9 bassa della Repubblica Dominicana: veniva ballato nelle campagne, nei quartieri poveri e in locali malfamati frequentati da prostitute. A partire dagli anni '80, la bachata sub\u00ec un processo di rivalutazione grazie ai mezzi di comunicazione e agli sforzi di molti compositori.\nIl primo compositore a rilanciare questo genere fu Luis Segura, che nel 1982 ebbe un gran successo con la canzone \"Pena por ti\", grazie alla quale la bachata cominci\u00f2 a esordire sulle prime stazioni radiofoniche e a diffondersi in tutte le classi sociali, anche quelle pi\u00f9 alte che fino ad allora si erano mostrate riluttanti. Il contributo maggiore alla sua diffusione popolare venne dato da Radio Guarachita, un'emittente che trasmetteva quasi esclusivamente canzoni di questo genere. Nel frattempo nacquero diversi compositori di ottimo livello, i quali, introducendo strumenti musicali tecnologicamente pi\u00f9 avanzati, diedero vita a una bachata pi\u00f9 moderna, denominata \"neobachata\", che si preparava alla sua ascesa internazionale. Tra i compositori pi\u00f9 importanti che hanno dato vita a questo processo sono Luis D\u00edas, V\u00edctor V\u00edctor e Juan Luis Guerra, che nel 1990, grazie all'enorme successo dell'album \"Bachata rosa\", port\u00f2 finalmente la bachata al di fuori dei confini dominicani.\nCaratteristiche musicali.\nLa musica viene suonata in un tempo quaternario semplice, quindi ha una battuta costituita da 4 battiti uguali (ma con diverso accento) ciascuno di durata \u00bc della battuta. La velocit\u00e0 \u00e8 di 30-40 battiti al minuto. La frase musicale (o periodo) \u00e8 composta da due battute, quindi 8 battiti.\nLa bachata ha 2 battiti forti (1 e 5) e 2 battiti deboli (3 e 6), (pausa per il ballerino, non per la musica al 4 e 8). Si pu\u00f2 ballare in battere (o frase, o tempo) marcando col piede destro i tempi forti (1 oppure 5), oppure ballare in levare (o controtempo) marcando i tempi deboli (2 oppure 6). Solitamente, si fa riferimento alla prima battuta e si inizia a ballare, o sul tempo 1 o sul 2, perch\u00e9 per l'orecchio \u00e8 pi\u00f9 facile percepire i suoni forti (non sempre \u00e8 facile distinguere l'1 dal 5, e il 2 dal tempo 6), e permette di seguire esattamente la musica. Nulla vieta di partire dal 5 o dal tempo 6, sempre in modo corretto perch\u00e9 alla stessa velocit\u00e0 della musica, ma non pi\u00f9 in frase perch\u00e9 si parte da met\u00e0 del periodo, che \u00e8 di 8 tempi.\nIl ritmo prevede una sincope sul quarto battito (e sull'ottavo). Il ritmo pu\u00f2 essere variato con il contrattempo, tecnica che sostituisce una pausa agli accenti forti, ed emette il suono su un tempo debole (senza prolugamento sui tempi forti successivi). La caratteristica particolare della bachata \u00e8 l'uso della chitarra (elettrica o acustica) amplificata, il cui suono \u00e8 pizzicato con \"chorus\" . L'uso di arpeggi per gli accordi sta alla base di gran parte delle melodie.\nLa bachata ha anche dato origine in tempi recenti a generi \"fusion\", come la sensuale \"bachatango\", un genere che mescola il ritmo della bachata con gli strumenti del tango, e il \"bachat\u00f3n\", che si mescola con il genere reggaet\u00f3n.\nInterpretazioni del ballo.\nAttualmente esistono due scuole di pensiero sull'interpretazione moderna di questo ballo:\nStili.\nCome per altri generi di ballo anche per la bachata, con il diffondersi della stessa si \u00e8 andata diversificandosi in stili diversi, i quali differiscono per le cadenze e gli accenti presenti nella musica (ovvero le melodie stesse della bachata sono leggermente differenti tra i vari stili) e inoltre si caratterizzano soprattutto per la presenza di alcuni movimenti particolari.\nAttualmente tra gli stili di bachata pi\u00f9 diffusi abbiamo:\n- Tradizionale o Dominicana, che nasce appunto nella Repubblica Dominicana ed \u00e8 gi\u00e0 stata ampiamente descritta nei capitoli precedenti;\n- la Bachata Sensual, la cui caratteristica principale \u00e8 l'interpretazione musicale eseguita con movimenti circolari e onde, sono presenti inoltre movimenti tipici ovvero le isolazioni corporee seguite da onde e queste solitamente vengono eseguite in momenti particolare del brano dette \"rotture musicali\", ovvero nel momento in cui il brano \u00e8 caratterizzato da battiti pi\u00f9 incisivi e forti.\n- la Bachata Urban che \u00e8 invece un mix di due generi musicali propri, la bachata e l'urban style o pop; questo fa s\u00ec che anche nei movimenti si viene a creare un mix perfetto dei due generi musicali quindi si avr\u00e0 un'unione tra i movimenti tipici della bachata e quelli dell'hip pop e della street dance.\nArtisti principali.\nAttualmente gli artisti internazionali pi\u00f9 noti sono: Romeo Santos, Antony Santos, Grupo Extra, Raulin Rodriguez, Yoskar Sarante, Luis Vargas, Prince Royce, Frank Reyes, il gruppo Aventura, Domenic Marte, Joe Veras, Zacarias Ferreira, Juan Luis Guerra, il duo Monchy &amp; Alexandra e Luis Miguel del Amargue, Kewin Cosmos, Bachata Heigthz, El Torito, El Gato Malo e molti altri. Inoltre, il lavoro di Luis D\u00edas e la sua mescola della bachata con tonalit\u00e0 punk viene considerata come la creazione del genere tecno-amargue."}
{"id": "682534", "revid": "287204", "url": "https://it.wikipedia.org/wiki?curid=682534", "title": "Caucciu", "text": ""}
{"id": "682536", "revid": "120343838", "url": "https://it.wikipedia.org/wiki?curid=682536", "title": "Kaos edizioni", "text": "La Kaos edizioni \u00e8 una casa editrice milanese fondata nel 1985 e precedentemente conosciuta come Gammalibri, che ha come caratteristica di pubblicare nella stragrande maggioranza dei casi libri di inchiesta, critica sociale e controinformazione, spesso definiti \"scandalosi\" o \"beffardi\".\n\u00c8 fonte in particolare di volumi sulla politica italiana, sulla partitocrazia, sui protagonisti dell'economia italiana, sul Vaticano in chiave di denuncia, sulla laicit\u00e0 dello Stato, sulla criminalit\u00e0 organizzata."}
{"id": "682539", "revid": "26415", "url": "https://it.wikipedia.org/wiki?curid=682539", "title": "Ponte del Golden Gate", "text": ""}
{"id": "682543", "revid": "125969094", "url": "https://it.wikipedia.org/wiki?curid=682543", "title": "Stadio Nuovo Romagnoli", "text": "Lo stadio Nuovo Romagnoli (detto anche Selvapiana dal nome della zona in cui \u00e8 situato) \u00e8 un impianto calcistico di Campobasso.\nLa capienza dello stadio \u00e8 di spettatori (attualmente ridotta a ).\nStoria.\nLa costruzione inizia con un maxi esproprio. Viene chiamato \"Nuovo Romagnoli\" in quanto il vecchio stadio portava il medesimo nome, intitolato alla medaglia d'oro al valor militare Giovanni Romagnoli, aviatore campobassano caduto in Tripolitania nel 1929 combattendo contro i ribelli libici.\nSi pu\u00f2 definire \"gemello\" dello stadio Ciro Vigorito di Benevento, essendo stato infatti progettato ricalcando al 90% il disegno di tale impianto, mentre entrambe le strutture sono state realizzate dal medesimo imprenditore edile, Costantino Rozzi. Il complesso sportivo \u00e8 stato inaugurato il 13 febbraio 1985 in occasione della gara d'andata degli ottavi di finale di Coppa Italia tra il Campobasso e la Juventus di Michel Platini e Giovanni Trapattoni, conclusasi con la vittoria per 1-0 in favore dei rossobl\u00f9 (autogol di Stefano Pioli che ha deviato il tiro di Guido Ugolotti), con l'impianto stracolmo fino all'inverosimile, biglietti venduti, in tutto perch\u00e9 donne e bambini entravano gratis.\nHa ospitato anche, il 3 giugno 2003, l'amichevole Italia-Irlanda del Nord (2-0), organizzata per raccogliere fondi dopo il terremoto che nel 2002 aveva colpito il Molise. Curiosamente, gli \"Azzurri\" furono allenati dal Trap, che torn\u00f2 cos\u00ec la seconda volta a Campobasso. Lo stesso anno il Romagnoli ospit\u00f2 ben 5 partite del Napoli, impegnato in Serie B; tali partite si giocarono a porte chiuse per la squalifica dello stadio San Paolo a seguito degli incidenti scoppiati tra tifosi dell' e quelli degli azzurri che portarono alla morte di un giovane tifoso partenopeo. Gli incontri tutti finiti in parit\u00e0 furono: il 27 settembre Napoli- (1-1), il 12 ottobre Napoli-Livorno (0-0), il 18 ottobre Napoli- (1-1), il 25 ottobre Napoli-Torino (2-2) ed il 9 novembre il \"derby campano\" tra Napoli e Salernitana terminato 0-0.\nNel settembre 2012 la Regione Molise ha stanziato fondi per circa euro, destinati ai lavori di sistemazione e messa a norma dell'impianto, cos\u00ec come richiesto dalla Lega Italiana Calcio Professionistico. Tali lavori sono iniziati solo nel gennaio 2018. \nA seguito dei lavori dell'estate del 2021, con il ritorno del Campobasso in Serie C, lo stadio, dalla capienza di 4.000 posti negli anni della serie D, la capienza \u00e8 stata portata a 7.500 posti suddivisi tra la Curva Nord, tribuna laterale coperta e la Curva Sud primo anello (ospiti).\nIn precedenza il Campobasso giocava nello stadio Vecchio Romagnoli.\nNel 2016 il municipio di Campobasso approv\u00f2 l'ordine del giorno affinch\u00e9 lo stadio venga intitolato allo storico capitano Michele Scorrano, deceduto nel 2009, il che ha provocato la reazione della famiglia Romagnoli con l'invio di strali dei rappresentanti della famiglia . \nAd oggi a Scorrano \u00e8 stato intitolata la Curva Nord, che oggi infatti si chiama Curva Nord Michele Scorrano."}
{"id": "682552", "revid": "125398300", "url": "https://it.wikipedia.org/wiki?curid=682552", "title": "Hell's Kitchen (programma televisivo statunitense)", "text": "Hell's Kitchen, indicato anche come Hell's Kitchen - Il diavolo in cucina in Italia, \u00e8 un reality show statunitense che consiste in sfide di cucina condotto dallo chef Gordon Ramsay. \u00c8 basato sull'omonima versione originale del programma prodotto nel Regno Unito nel 2003, che ha avuto Ramsay come chef nella prima stagione. Iniziato nel 2005, il programma \u00e8 trasmesso in patria su Fox, ed \u00e8 arrivato alla diciannovesima stagione. Nella diciassettesima stagione, il programma viene rinominato come \"Hell's Kitchen All Stars\", in cui vengono messi in gara alcuni concorrenti delle ultime 16 stagioni. Nella diciottesima stagione, viene rinominato \u201cHell\u2019s Kitchen - Matricole contro Veterani\" che vede una squadra formata da nuovi concorrenti contro una formata da ex-concorrenti da precedenti stagioni dello show. Nella diciannovesima stagione, la gara si tiene a Las Vegas. Il vincitore creer\u00e0 un ristorante stavolta a Lake Tahoe.\nIn Italia \u00e8 in onda su SKY Vivo dagli inizi del 2006 fino alla chiusura del canale; dal 2009 \u00e8 trasmessa in prima visione da Sky Uno. Successivamente, il programma \u00e8 stato replicato anche in chiaro, sulla rete televisiva Cielo, che dall'autunno del 2010 ha trasmesso in successione le prime otto stagioni, mentre ha trasmesso la nona e la decima insieme a un altro programma dello chef scozzese, MasterChef. Dal 2015 \u00e8 replicato su TV8.\nSempre la stessa Sky ha prodotto un'omonima versione del format in Italia.\nLa sigla del programma \u00e8 \"Fire\" degli Ohio Players, che, come succede anche per \"Hotel da incubo\", fuori dagli Stati Uniti viene usata nella sola versione strumentale.\nFormat.\nDue squadre di chef professionisti, equamente divisi tra uomini e donne, si sfidano con prove di cucina e di servizio al tavolo presso il ristorante \"Hell's Kitchen\", supervisionati e giudicati dallo chef Gordon Ramsay. Dai 12 concorrenti della prima edizione, si \u00e8 arrivati a 18 nella decima e fino a 20 nella dodicesima stagione. Al termine di ogni edizione, il vincitore ottiene un posto da executive chef di un lussuoso ristorante.\nUna delle caratteristiche fondamentali del programma \u00e8 la pressione psicologica a cui chef Ramsay sottopone i concorrenti; egli infatti non esita a rivolgersi a loro utilizzando insulti ed epiteti particolarmente offensivi, per criticarli, rimproverarli o per spronarli a lavorare in maniera pi\u00f9 efficiente o cacciarli fuori dalla cucina.\nOgni stagione si apre con i concorrenti, sempre divisi tra uomini e donne che presentano a chef Ramsay un piatto a scelta, nel tentativo di mettere in mostra le loro doti. A partire dall'episodio successivo, nella prima parte di ogni puntata avviene una sfida di abilit\u00e0 tra le due squadre (quando i concorrenti rimangono in sei, tali sfide diventano individuali). Chi vince queste sfide viene premiato con un'attivit\u00e0 particolarmente divertente o rilassante. I perdenti, invece, rimangono ad \"Hell's Kitchen\" a scontare una punizione, consistente in lavori molto faticosi e, in alcuni casi, umilianti. Il risultato di tali prove, tuttavia, non ha alcuna influenza su quello che sar\u00e0 il giudizio finale della puntata.\nNella seconda parte della puntata, i concorrenti devono cucinare i piatti per i clienti del ristorante e Ramsay con i suoi chef controlla la loro qualit\u00e0. In base al lavoro svolto, Gordon Ramsay decide quali delle due squadre \u00e8 stata la peggiore o le due squadre saranno perdenti. Tra i suoi componenti, viene scelto il cuoco che, secondo Ramsay, si \u00e8 distinto in maniera positiva rispetto agli altri; a lui spetter\u00e0 il compito di nominare due compagni di squadra, tra i quali Gordon Ramsay sceglier\u00e0 chi sar\u00e0 eliminato dal gioco. Tuttavia, pu\u00f2 anche capitare che Ramsay decida di non tener conto di queste nomination al momento dell'eliminazione; nel corso delle edizioni, \u00e8 accaduto che lo chef abbia eliminato concorrenti che non sono stati nominati (anche se appartenevano alla squadra vincitrice), in virt\u00f9 del loro scarso rendimento o di comportamenti poco corretti. Allo stesso modo, alcuni concorrenti sono stati eliminati direttamente durante il servizio serale, mentre altre volte non vi \u00e8 stata alcuna eliminazione.\nInfatti, una differenza di Hell's Kitchen rispetto alla maggior parte dei reality show consiste nel fatto che i concorrenti non vengono giudicati da un pubblico, un televoto, una giuria o altre forme di punteggio: qualsiasi decisione riguardo alla loro prosecuzione nella gara spetta al solo Ramsay.\nLo chef Ramsay dirige la cucina con l'aiuto di alcuni sous-chef, i quali coordinano il lavoro delle due squadre di apprendisti. Solitamente, nell'ultimo servizio di ogni stagione, i sous-chef hanno il compito di aiutare il finalista che l'ha reclutato nella propria squadra a vincere.\nTrasmissioni internazionali e censure.\nIl programma \u00e8 trasmesso in 26 nazioni. A causa del linguaggio volgare usato da Gordon Ramsay, negli Stati Uniti, Nuova Zelanda, Canada e Svezia la trasmissione va in onda con le parolacce censurate da dei segnali acustici, oppure, come nel caso degli Stati Uniti, che nel montaggio oltre alla parolaccia che veniva censurata da un segnale acustico il labiale veniva coperto da dei pixel. Tuttavia, in alcuni di questi paesi, la trasmissione viene riproposta priva delle censure durante l'orario notturno.\nIn Italia, le prime sei stagioni e l'ottava stagione sono state trasmesse senza censura, nella settima c'\u00e8 solamente una censura: ovvero che nell'episodio 2 Gordon Ramsay bestemmia in italiano (infatti si era rivolto a un concorrente di origini italiane) e quindi in Italia \u00e8 stata censurata con \"per la miseria, \u00e8 idiota quello!\" A partire dalla nona per\u00f2 ci sono altre censure.\n\"Hell's Kitchen\" va in onda privo di censure nei seguenti paesi: Italia, Portogallo, Belgio, Paesi Bassi, Australia, Ungheria, Danimarca, Norvegia, Svezia, Finlandia, Corea, Irlanda, Regno Unito, Slovenia, Israele, Messico, Brasile e Giappone.\nIn Italia e Ungheria il programma viene doppiato nella loro rispettiva lingua, lasciando in sottofondo l'audio originale del programma. Sia sulla rete satellitare Sky Uno che sulla rete terrestre Cielo \u00e8 possibile seguire il programma escludendo il doppiaggio, grazie alla funzione audio del telecomando (anche se nel passaggio in chiaro questo non \u00e8 stato segnalato nei bumper). Per la quasi totale assenza di censure nei contenuti forti, la messa in onda su Cielo \u00e8 contraddistinta da un bollino giallo. \nDoppiaggio italiano.\nNella 1\u00aa stagione, la direzione del doppiaggio \u00e8 stata affidata da Vision s.r.l. ad Alberto Olivero e Jessica Loddo.\nDalla 2\u00aa alla 5\u00aa stagione, la direzione del doppiaggio \u00e8 stata affidata a Alberto Olivero da Vision s.r.l.\nA partire dalla 6\u00aa stagione, il doppiaggio \u00e8 stato affidato alla ADC Group S.r.l con direttore di doppiaggio Natale Ciravolo.\nNelle prime quattro stagioni Gordon Ramsay \u00e8 doppiato in italiano dall'attore Francesco Caruso Cardelli, nelle successive da Gianluca Iacono.\nNell'edizione italiana, fino alla quinta stagione, il ma\u00eetre Jean-Philippe Susilovic \u00e8 stato doppiato da Alberto Olivero, utilizzando un accento fortemente effeminato, connotazione scomparsa a partire dalla sesta stagione, con il cambio di doppiatore (diventato ora Claudio Ridolfo).\nInoltre, il narratore delle prime dieci stagioni \u00e8 stato Dario Oppido, che poi ha ricoperto tale ruolo nella versione italiana.\nHell's Kitchen Italia.\nIl 17 aprile 2014 su Sky Uno va in onda la prima edizione di \"Hell's Kitchen Italia\" con Carlo Cracco."}
{"id": "682561", "revid": "834", "url": "https://it.wikipedia.org/wiki?curid=682561", "title": "Oregon Cant\u00f9", "text": ""}
{"id": "682565", "revid": "109323", "url": "https://it.wikipedia.org/wiki?curid=682565", "title": "Didattico", "text": ""}
{"id": "682567", "revid": "109323", "url": "https://it.wikipedia.org/wiki?curid=682567", "title": "Pedagogico", "text": ""}
{"id": "682569", "revid": "319912", "url": "https://it.wikipedia.org/wiki?curid=682569", "title": "Solfuro di allile", "text": "Il solfuro di allile \u00e8 un tioetere che si ritrova nell'aroma di alcune piante del genere \"Allium\" (aglio, cipolla, porro, erba cipollina e scalogno), genere che d\u00e0 il nome alla seconda parte del nome dell'aroma (allile). Possiede formula molecolare C6H10S ed \u00e8 un liquido infiammabile dalla caratteristica puzza di aglio. \nIl disolfuro di diallile, il trisolfuro di diallile, il tetrasolfuro di diallile, alliina e allicina sono altri composti che rientrano nella composizione delle sostanze che danno il forte e penetrante aroma alle bulbose precedentemente citate.\nDerivati naturali da ossidazione e trasformazione enzimatica di questi composti possiedono potere battericida. L'uso dell'aglio e della cipolla \u00e8 ritenuto da alcuni utile contro certe forme d'influenza, faringite, faringo-tracheite, laringo-tracheite ed afonia da malattie da raffreddamento.\nL'aroma produce composti acidi solforati che sono la causa della lacrimazione dopo lo sbucciamento delle cipolle.\nIngerito tramite il consumo di alimenti quali aglio o cipolle, i solfuri di allile vengono lentamente eliminati dall'organismo attraverso l'espirazione, sotto forma di allil- e metil- mercaptani, da cui il caratteristico \"alito pesante\", la diuresi e la sudorazione."}
{"id": "682579", "revid": "648716", "url": "https://it.wikipedia.org/wiki?curid=682579", "title": "SMS Meteor (corsaro)", "text": "La Meteor era una nave corsara tedesca della prima guerra mondiale che oper\u00f2 come posamine nel teatro europeo in missioni a medio raggio.\nInizi e tecnica.\nVarata in un cantiere della Gran Bretagna, ma con un nome quasi premonitore, \"Vienna\", essa era originariamente una nave civile che servendo nella compagnia britannica Currie Line venne sorpresa ad Amburgo dallo scoppio della guerra, nell'estate 1914. Requisita dai tedeschi, venne successivamente trovata idonea all'uso come nave corsara. \nAll'inizio della guerra i tedeschi impiegarono incrociatori e transatlantici per la guerra di corsa, ma queste potenti navi vennero via via eliminate dalla Royal Navy. In particolare, va rimarcato che i transatlantici fallirono totalmente la loro missione. Malgrado la loro imponenza, velocit\u00e0 e spazio disponibile, essi avevano 2 sostanziali difetti: un motore potentissimo che per\u00f2 comportava un consumo eccessivo per le missioni di grande autonomia, e una sagoma troppo grande e caratteristica, che in un'epoca dove il radar non esisteva ancora contribuiva sostanzialmente al riconoscimento per tempo della nave corsara, in considerazione anche del fumo emesso dal motore a carbone, che poteva agevolmente essere visto addirittura oltre l'orizzonte.\nCos\u00ec si pass\u00f2 all'impiego di navi dall'aspetto insignificante, con un ridotto dislocamento, un equipaggio meno numeroso, e un armamento ben mimetizzato. Se poi si ricorreva alla guerra di mine, allora il rapporto costo-efficacia migliorava ancora e notevolmente. Nessuna nave corsara poteva sperare di affrontare le navi da guerra pi\u00f9 potenti, ma le mine sono un'arma asimmetrica. Sia che siano terrestri che navali, possono consentire a un qualunque tipo di vettore, anche non specializzato, di minacciare anche i bersagli pi\u00f9 grandi e potenti. Inoltre rendendo insicuro un certo tratto di mare (o di terra) costringono a tutta una serie di precauzioni, impiego di forze specializzate nella bonifica e una pratica impossibilit\u00e0 di stabilire se e quando il pericolo \u00e8 terminato.\nLa \"Meteor\", come venne ribattezzato la \"Vienna\", era dotato di spazio per ben 350 mine. Oltre a questo, vi erano 5 tra cannoni e mitragliere, e 2 tubi di lancio siluri, tutti mimetizzabili dietro strutture speciali.\nServizio.\nDella mezza dozzina di posamine tedeschi che vennero costruiti, il \"Meteor\" era l'esempio che sarebbe stato considerato come il pi\u00f9 riuscito. Con la sua linea britannica, incluso il fumaiolo con bande nere e bianche, poteva facilmente passare per una nave della marina mercantile inglese.\nL'entrata in servizio come nave corsara avvenne nel maggio 1915, in tempo per trovare le rotte nel mar Bianco libere dai ghiacci. Pos\u00f2 un banco di mine su di un lungo tratto della rotta per Arcangelo, su bassi fondali. Poi pass\u00f2 3 settimane nascosto negli approcci del mar Baltico, dove affond\u00f2 6 bastimenti per 12760 t, inclusi 3 scandinavi neutrali, ma sospettati di portare merci di contrabbando alla Russia.\nL'ultima missione.\nNell'agosto 1915 il Meteor si mise in mare per la sua ultima missione, estremamente audace, che consistette addirittura nel posare un intero campo minato nelle acque del Moray Firth, uno dei luoghi di passaggio in cui il grosso della Royal Navy, ovvero la Home Fleet, passata per entrare e uscire da Cromarty, uno dei luoghi di ancoraggio abituali delle grandi navi inglesi.\nL'operazione riusc\u00ec, la nave, con il suo aspetto britannico, raggiunse la zona e deposit\u00f2 un campo di mine talmente grande che per lungo tempo la navigazione nella zona venne reso pericolosissimo. Le navi dell'epoca, anche le pi\u00f9 grandi, erano infatti vulnerabilissime sotto la linea di galleggiamento.\nAppena iniziato il viaggio di ritorno da questa audace missione, la \"Meteor\", al largo di capo Kinnaird, venne avvicinato da una nave ausiliaria inglese, il \"Ramsey\", un vapore armato da 1620 t adibito dalla marina al controllo delle navi sospette. \nLa \"Meteor\" batteva bandiera russa, ma venne nondimeno considerato sospetto e il bastimento inglese gli intim\u00f2 di fermarsi per sottoporsi al controllo. Ad un certo momento, la nave tedesca gett\u00f2 la maschera, alz\u00f2 la sua bandiera di guerra e spar\u00f2 a bruciapelo alla sventurata unit\u00e0 inglese con tutti i cannoni e un siluro. Il \"Ramsey\" affond\u00f2 in 4 minuti. \nA quel punto uscirono in mare la Prima e la Seconda Squadra Incrociatori Leggeri britannici con il compito di attaccare e distruggere la \"Meteor\". Questa nave, con una velocit\u00e0 di 12,5 nodi, non poteva scappare per ottenere la protezione della propria flotta militare, perch\u00e9 gli inseguitori erano numerosi, almeno il doppio pi\u00f9 veloci e ben decisi a cacciarlo senza dargli tregua. Ad un certo punto un dirigibile Zeppelin, uno dei tanti usati come ricognitori a vantaggio della flotta, avvert\u00ec la \"Meteor\" che i britannici si stavano avvicinando, e allora il comandante della \"Meteor\" decise una cosa molto rara nella marina tedesca. \nLa missione di minamento, che evidentemente era considerata di difficile realizzazione, era stata portata a compimento, e la \"Meteor\" era una nave catturata, di scarso valore di per s\u00e9. Probabilmente si era messo in conto di perderla durante il viaggio di ritorno, anche se, senza l'episodio del \"Ramsey\", la nave corsara avrebbe potuto salvarsi. Ora che la situazione era compromessa, il comandante decise di risparmiare un inutile combattimento finale. Ordin\u00f2 il trasferimento dell'equipaggio su di un peschereccio neutrale, che trovarono nella zona, e autoaffond\u00f2 la nave. \nLa \"Meteor\", posandosi sul fondo del mare, riusc\u00ec a sfuggire ancora una volta ai cannoni inglesi, e l'equipaggio si salv\u00f2 al completo. La Royal Navy continu\u00f2 invece per lungo tempo a lavorare onde rimediare alle mine del corsaro tedesco, che nella sua breve esistenza (3 mesi) dimostr\u00f2 di valere certamente il suo limitato costo, pur senza successi materiali spettacolari."}
{"id": "682580", "revid": "6923", "url": "https://it.wikipedia.org/wiki?curid=682580", "title": "7,5 cm leIG 18", "text": "Il 7,5\u00a0cm leichtes Infanteriegesch\u00fctz 18, abbreviato in 7,5\u00a0cm leIG 18, era un cannone d'appoggio per la fanteria, realizzato dalla Rheinmetall-Borsig nel 1927 per le esigenze dell'esercito tedesco.\nStoria.\nSviluppo.\nDurante il periodo tra le due guerre mondiali, si rilev\u00f2 che molti dei massacri di fanti della Grande Guerra si sarebbero potuti evitare se soltanto fossero stati prontamente disponibili dei pezzi di artiglieria d'appoggio, in posizione avanzata sullo schieramento e agli ordini della fanteria.\nMolti dei cosiddetti cannoni per la fanteria vennero quindi sviluppati per fornire appoggio alle truppe dei livelli pi\u00f9 bassi (tipicamente: battaglione), che non esistevano nella prima guerra mondiale, eccetto rari pezzi 'da trincea'.\nUno di questi progetti era il \"7,5\u00a0cm leichte Infantriegeschutz 18\"'. Fu sviluppato dalla Rheinmetall Borsig, in quanto il Trattato di Versailles proibiva alla Krupp di costruire cannoni, cosa che decise automaticamente chi avrebbe dovuto costruire le artiglierie del rinnovato esercito tedesco. Il progetto venne presentato nel 1927, ed entr\u00f2 in servizio nel 1932.\nImpiego operativo.\nIn servizio per tutta la seconda guerra mondiale, il cannone si dimostr\u00f2 molto utile e robusto, malgrado un peso di appena un terzo-un quarto di una artiglieria da 75\u00a0mm divisionale. Proprio per questo era adatto all'impiego con i battaglioni di fanteria, con una dotazione di 4 pezzi per la compagnia di supporto di fuoco presente in ciascuno di questi.\nLa granata HEAT, nonostante la bassa velocit\u00e0 fosse di aiuto alle condizioni necessarie per il suo corretto funzionamento, si dimostr\u00f2 assai inefficace.\nIn generale, quando si arriv\u00f2 a fare le debite valutazioni durante la seconda guerra mondiale ci si avvide che i cannoni d\u2019accompagnamento erano ancora troppo pesanti, cosicch\u00e9 vennero soppiantati via via dai mortai medi e pesanti.La gittata del cannone da 75 era minore di quella di diversi tipi di mortaio ed il peso ammontava a quasi il doppio di quello di un mortaio GrW 42 da 120\u00a0mm, circa 6 volte di un'arma equivalente in gittata e peso del proiettile, ovvero i mortai GrW 34 da 81\u00a0mm. La gittata utile a tiro teso era modesta, data la bassa velocit\u00e0 dell'arma.\nAlla fine della guerra, quasi tutti i cannoni di artiglieria d'accompagnamento erano in fase di sostituzione con mortai medi e pesanti. Terminava un'epoca e ne nasceva un'altra, che dura nel bene e nel male a tutt'oggi.\nTecnica.\nIl progetto prevedeva una canna molto corta, 12 calibri circa, di calibro tipico delle artiglierie divisionali, 75\u00a0mm. L'otturatore basculante, a leva. La bocca da fuoco era incavalcata su un affusto ruotato, a coda unica. La scudatura era articolata in tre parti; allo scudo principale inclinato era incardinata inferiormente una gonna mentre la lunga feritoia centrale, necessaria per l'ampio settore di elevazione, era coperta da uno scudo pi\u00f9 piccolo fissato alla culla.\nLe ruote erano di legno, ma quando si diffuse la motorizzazione nell'esercito tedesco si pass\u00f2 a quelle d'acciaio stampato, con una gommatura esterna.Il sistema di alimentazione era dato da una meccanica particolare, ovvero con una leva che non apriva l'otturatore, ma sollevava una parte della culatta, per inserire il proiettile. Per il resto l'arma era convenzionale, con una variazione di alzo di ben 84\u00b0 che ne consentiva l'uso in ogni situazione tattica, anche con tiro nel secondo arco.\nLa gittata era ridotta, soprattutto per la bocca da fuoco corta, che assieme alla carica di lancio assai modesta dava una velocit\u00e0 iniziale di appena 210 m/s, corrispondente a 756\u00a0km/h, paragonabile alla velocit\u00e0 di una pallottola da pistola a bassa potenza o a quella di un caccia della Seconda guerra mondiale. Le artiglierie normali hanno una velocit\u00e0 di 600\u2013750\u00a0m/s, con un'energia cinetica 10-14 volte a parit\u00e0 di massa del proiettile.\nLa munizione era di massa normale, 5,45, poi 6\u00a0kg per l'HE (esplosivo) ma esisteva anche quella HEAT (esplosivo controcarri), da appena 3\u00a0kg che era utilizzata a breve raggio come arma controcarro. Non esisteva certo modo di utilizzare un proiettile perforante normale, data l'energia alla bocca di appena 132.000 kJ con il proiettile da 6\u00a0kg (se la velocit\u00e0 restava la stessa, cosa molto probabilmente falsa), adeguata per perforare non pi\u00f9 di 20\u00a0mm di acciaio (una mitragliatrice pesante ha il doppio almeno di valore energia cinetica/superficie).Cos\u00ec la granata HEAT divenne una delle primissime della storia."}
{"id": "682583", "revid": "767487", "url": "https://it.wikipedia.org/wiki?curid=682583", "title": "Giorni d'amore", "text": "Giorni d'amore \u00e8 un film del 1954 diretto da Giuseppe De Santis.\nTrama.\nIn un paesino del Basso Lazio due giovani poveri contadini, Angela e Pasquale, rimandano continuamente le nozze non avendo i mezzi per sostenere le spese che una cerimonia di matrimonio comporterebbe. Le due famiglie, molto amiche tra loro, dopo aver discusso di un eventuale matrimonio e fatti un po' di conti spingono Pasquale a rapire Angela in modo che la ragazza diverrebbe compromessa e fosse a quel punto necessario il classico matrimonio riparatore, evitando cos\u00ec una fastosa cerimonia nuziale. Durante la fuitina per\u00f2 le cose si complicano, le due famiglie che dovrebbero far finta di litigare litigano veramente e Angela non ha intenzione di concedersi a Pasquale. Alla fine per\u00f2 il piano ideato si concretizza e i due giovani innamorati si sposano.\nProduzione.\nIl film \u00e8 stato girato in parte a Fondi, paese natale del regista in provincia di Latina, e ha impiegato nel ruolo di attori e comparse molti veri abitanti del luogo.\nIl pittore Domenico Purificato ha curato per questo film la scenografia, i costumi e lo studio del colore, fortemente simbolico e messo in grande risalto.\nL'aver affidato a un artista lo studio del colore fu una novit\u00e0 assoluta per l'industria cinematografica italiana."}
{"id": "682586", "revid": "1456895", "url": "https://it.wikipedia.org/wiki?curid=682586", "title": "Tre Cime di Lavaredo", "text": "Le Tre Cime di Lavaredo (\"Drei Zinnen\" in tedesco; \"Tr\u00e9 Th\u00ecme\" in ladino cadorino) sono le cime pi\u00f9 famose delle Dolomiti, al confine tra il territorio del Comune di Auronzo di Cadore e quello delle Dolomiti di Sesto nel comune di Dobbiaco, considerate tra le meraviglie naturali pi\u00f9 note nel mondo dell'alpinismo, con la \"Cima Grande\" che rappresenta una delle classiche pareti nord delle Alpi, e permettono la vista panoramica delle cime circostanti e del parco Naturale Tre Cime.\nToponimo.\nLe attestazioni pi\u00f9 antiche del toponimo si riferiscono alle forme tedesche, tant'\u00e8 che le denominazioni \"Dreyspiz\" (letteralmente \"tre punte\"), \"dre\u00ff Spitz\" e \"Zwain hohen Spizenn\" si riscontrano sin dal Cinque e Seicento. Nel famoso \"Atlas Tyrolensis\" del 1774 di Peter Anich e Blasius Hueber le cime sono indicate come \"3 Zinnern Spize\". Tuttavia le prove a supporto dell'origine tedesca del toponimo sono piuttosto scarne.\nStoria.\nFra il 1915 e il 1917 le vette delle Lavaredo costituirono il fronte di guerra. Di questo periodo rimangono ancora evidenti resti (trincee, gallerie, baraccamenti) sul massiccio e sul vicino monte Paterno.\nIl 9 luglio 1974 cadde tra le Tre Cime e il monte Paterno un elicottero Bell 206 dell'Esercito Italiano (sigla \"EI613\"), pilotato dal Capitano Pier Maria Medici dell'ALE. A bordo inoltre vi erano due Ufficiali di SM della Brigata alpina \"Tridentina\" (Ten. Col. Renzo Bulfone Ca. S.M. della Brigata e il Magg. Gianfranco Lastri Capo Ufficio OAIO). A memoria dell'incidente, tra i due monti si trova una lapide commemorativa, composta anche dalle stesse pale dell'elicottero.\nDescrizione.\nLe Tre Cime di Lavaredo assomigliano vagamente a tre dita, che puntano verso il cielo compatte, armonicamente allineate, apprezzate dagli estimatori per forme e colori.\nIl gruppo \u00e8 attraversato dall'alta via n. 4, detta di Grohmann.\nComposizione.\nLe Tre Cime sono composte da:\nIl Confine.\nIn un intorno delle Tre Cime di Lavaredo, l'attuale confine tra il Comune di Dobbiaco in Provincia di Bolzano e il Comune di Auronzo di Cadore in Provincia di Belluno, rideterminato in seguito alla Grande Guerra, coincide con quello tra il Sacro Romano Impero e la Serenissima stabilito nel 1752 con il Trattato di Rovereto da Maria Teresa d'Austria e dal doge Francesco Loredan. Esso passa esattamente sopra la cresta delle Tre Cime e cade a piombo verso terra. Le celebri pareti Nord si possono ammirare dal Comune di Dobbiaco. Le possenti pareti Sud sono ben visibili sin dal centro di Auronzo, mentre da Misurina compare il lato Sud-Ovest che sembra curiosamente privo della Cima Piccola.\nIn precedenza al Trattato di Rovereto, le Tre Cime di Lavaredo erano completamente contenute nel comprensorio di Auronzo, all'epoca pi\u00f9 esteso di oggi e comprendente vari territori al di l\u00e0 dello spartiacque alpino sotto il dominio di Venezia: a titolo di esempio il confine inglobava una parte dell'attuale Parco Naturale Tre Cime, la Val Rinbon, e giungeva fino alle \"Pale di Rivis\", ovvero, partendo dal Rifugio Locatelli proseguiva sulla Torre dei Scarperi e oltrepassava il Monte Rudo.\nIdrografia.\nL'esteso altipiano ai piedi delle Tre Cime rappresenta un importante spartiacque idrografico.\nPunti panoramici.\nI punti panoramici pi\u00f9 conosciuti sono quelli che si possono ottenere dalla val di Landro, presso il vecchio paese (ora al suo posto c'\u00e8 un albergo) dove si ha un profilo laterale delle Tre Cime, oppure dal rifugio Auronzo o ancora dal rifugio Antonio Locatelli. \nMa forse la vista migliore delle Tre Cime si ha dal monte Piana e dalla cima di alcune vette, che si ergono nelle sue vicinanze, come la Torre di Toblin o il monte Paterno.\nAlpinismo.\nIl massiccio \u00e8 di estremo interesse e fama nel mondo alpinistico.\nLe prime ascensioni delle tre vette avvennero fra il 1869 e il 1881 lungo i pi\u00f9 articolati versanti meridionali, che si specchiano nel lago di Misurina. Il primo salitore della Cima Grande fu il viennese Paul Grohmann, accompagnato dalla guida di Franz Innerkofler e Peter Salcher. La Cima Piccola \u00e8 stata salita nel 1881 dalla guida Michel Innerkofler lungo un itinerario che all'epoca si collocava fra i pi\u00f9 difficili. Oggi le tre vie normali, le cui difficolt\u00e0 si aggirano fra il II e il III grado, sono belle ascensioni alla portata di molti alpinisti.\nDopo l'epoca delle vie normali l'interesse si rivolse nuovamente al massiccio negli anni immediatamente precedenti la Prima Guerra Mondiale (fra il 1909 e il 1914), con le belle imprese di grandi personaggi dell'alpinismo come Angelo Dibona (spigolo nord-est della Cima Grande), Paul Preuss (ascensione alla Cima Piccolissima), Hans D\u00fclfer (pareti ovest delle Cime Grande e Ovest e parete nord della Punta di Frida) e Rudolf Fehrmann (parete nord della Cima Piccola). Sono gli anni del V grado e gran parte di questi itinerari incontra ancora oggi il favore degli alpinisti grazie alla loro bellezza.\nDopo la Grande Guerra, l'alpinismo si avvi\u00f2 all'epoca \"eroica\" del sesto grado. L'ascensione pi\u00f9 emblematica di quel momento storico fu proprio quella che nel 1933 il triestino Emilio Comici e gli ampezzani Giuseppe ed Angelo Dimai portarono a termine sulla parete nord della Cima Grande, per lungo tempo ritenuta inaccessibile. L'ascensione, che a suo tempo dest\u00f2 un'eco incredibile, \u00e8 un classico dell'alpinismo d'\u00e9lite ed \u00e8 ancora oggi molto ambita e frequentata. Pochi mesi dopo lo stesso Comici traccer\u00e0 un altro itinerario classicissimo di VI grado: il celebre Spigolo Giallo (\"Gelbe Kante\"), lungo il versante sud della Cima Piccola. Due anni pi\u00f9 tardi fu scalata la parete nord della Cima Ovest da parte di Riccardo Cassin e Vittorio Ratti, ascensione ancora oggi impressionante per concezione e difficolt\u00e0 superate.\nDopo queste salite, alla fine degli anni cinquanta, si impose la filosofia della \"direttissima\". Fra il 1958 e il 1959 i riflettori si puntano di nuovo sul versante settentrionale delle Tre Cime. Con largo uso di mezzi artificiali (chiodi, chiodi a pressione, staffe), vennero aperte le direttissime alla Cima Grande (dai tedeschi Dieter Hasse e Lothar Brandler) ed alla Cima Ovest (tre vie quasi parallele aperte dagli Scoiattoli di Cortina, dalla cordata svizzera di Hugo Weber e Albin Schelbert e da quella francese di Ren\u00e9 Desmaison e Pierre Mazeaud), lungo la cui parete si accese una vera e propria corsa.\nSolo in tempi recenti lungo questi versanti vennero tracciate vie che salgono con assoluta preponderanza dell'arrampicata libera della massima difficolt\u00e0 (IX grado), come le vie dei fratelli cecoslovacchi Koubal (1989) sulla Cima Grande e di Franc Knez sulla Piccolissima e la Grande, aperte con assicurazioni tradizionali, ed alle numerose vie aperte con l'uso di spit, fino ad arrivare alle prestazioni degli anni 2000 del tedesco Alexander Huber, apritore di alcuni itinerari con difficolt\u00e0 fino al grado 8c e salitore, in free-solo (cio\u00e8 senza l'ausilio di nessun mezzo di assicurazione) della via di Hasse e Brandler, che cinquant'anni prima era stata la salita che forse pi\u00f9 di ogni altra aveva aperto l'epoca dell'artificiale.\nUn personaggio importante dell'alpinismo sulle Tre Cime \u00e8 Christoph Hainz che, insieme a Kurt Astner, ha aperto ben quattro nuove vie di elevata difficolt\u00e0: Das Phantom der Zinne sulla Cima Grande, Alpenliebe e Presskn\u00f6dl sulla Cima Ovest, \u00d6tzi trifft Yeti sulla Cima Piccola.\n\u00c8 del 2011 l'impresa degli alpinisti Armin Holzer di Sesto e Reinhard Kleindl di Graz che attraversarono su una slack line lo spazio vuoto fra le singole cime. Nel marzo 2012 si ha invece la prima attraversata invernale delle Tre Cime, compiuta dall'altoatesino Simon Gietl e lo svizzero Roger Sch\u00e4li. Inizialmente salirono per la \"via degli scoiattoli\" della Cima Ovest, per poi discendere lungo la parete sud. Poi su lungo la \"via D\u00fclfer\" della Cima Grande dove hanno bivaccato in parete. Il giorno seguente, dopo aver concluso la scalata alla Cima Grande, hanno concluso l'impresa salendo dalla parete ovest della Cima Piccola.\nCiclismo.\nIl rifugio Auronzo \u00e8 stato pi\u00f9 volte sede di arrivo di tappa del Giro d'Italia. La salita finale, molto impegnativa, sale da Misurina (1760\u00a0m) al rifugio (2333\u00a0m) in circa 7\u00a0km. Il tratto finale scavalca in meno di 4\u00a0km un dislivello di 477 metri, per una pendenza media superiore al 12% e punte fino al 19%.\nLa prima volta fu nel 1967, tappa vinta da Felice Gimondi davanti a Eddy Merckx e Gianni Motta, ma che venne per\u00f2 annullata per irregolarit\u00e0. And\u00f2 meglio l'anno successivo, con una tappa memorabile che vide, sotto la neve, la vittoria del belga Eddy Merckx che qui indoss\u00f2 la maglia rosa per portarla a Milano. La tappa pi\u00f9 famosa conclusa sotto le Tre Cime \u00e8 certamente quella del Giro del 1974: il vincitore di tappa fu lo spagnolo Jos\u00e9 Manuel Fuente, ma il vero protagonista fu il ventunenne Gianbattista Baronchelli, al primo anno di professionismo, che stacc\u00f2 il leader della classifica Eddy Merckx e per soli 12 secondi fall\u00ec l'impresa di strappargli la maglia rosa.\nNel 1981 la vittoria fu dello svizzero Beat Breu mentre nel 1989 vinse il colombiano Luis \u201cLucho\u201d Herrera. Dopo diversi anni di assenza, l'arrivo delle Tre Cime di Lavaredo \u00e8 stato reinserito nel percorso del Giro d'Italia 2007 (15\u00aa tappa) ed ha visto la vittoria del giovane modenese Riccardo Ricc\u00f2, seguito da Leonardo Piepoli, suo compagno di squadra. Nel Giro d'Italia 2013 la vittoria \u00e8 stata del campione siciliano Vincenzo Nibali, protagonista di un arrivo solitario nel mezzo di una tempesta di neve.\nDi seguito si riportano i vari passaggi (in grassetto le edizioni in cui il traguardo era Cima Coppi):\nLeggende.\nPer stabilire il confine territoriale tra i comuni di Dobbiaco e Auronzo, una leggenda descrive la storia che due giovani ragazze (secondo altre versioni due vecchie) partirono dai due rispettivi comuni al canto del gallo. La donna di Auronzo, non vista, punse il pennuto in modo da anticipare il canto e iniziare prima la camminata. Grazie a questo stratagemma, il confine \u00e8 quindi posto pi\u00f9 a nord dello spartiacque, presso il ponte della Marogna.\nNel 1743 venne consacrata la chiesa delle Grazie di Auronzo dove ancora oggi si pu\u00f2 osservare una croce in ferro battuto con alla sua cima un gallo che presenta 3 buchi in pancia, in ricordo dei 3 colpi di spillo ricevuti durante la notte.\nNei media.\nLe Tre Cime di Lavaredo sono comparse nei media in varie occasioni:\nStemma.\nIl 7\u00ba Reggimento Alpini, di stanza a Belluno, ha come stemma le Tre Cime di Lavaredo."}
{"id": "682598", "revid": "88740", "url": "https://it.wikipedia.org/wiki?curid=682598", "title": "Frazer", "text": ""}
{"id": "682600", "revid": "115751", "url": "https://it.wikipedia.org/wiki?curid=682600", "title": "T1 (informatica)", "text": "La tecnologia di comunicazione digitale T1 (anche noto come \"Digital Signal 1\": DS1) nasce per scopi telefonici negli anni sessanta dove consentiva di instradare fino a 24 comunicazioni telefoniche, digitalizzate ad alta qualit\u00e0, contemporaneamente. A partire dagli anni ottanta la tecnologia \u00e8 stata utilizzata anche per i collegamenti dati (nello specifico internet) diventando e restando per molto tempo uno dei pi\u00f9 veloci canali di connessione sfruttando tecnologie telefoniche, grazie al transfer rate di 1,536\u00a0Mb/s.\nTipologia e caratteristiche fisiche.\nDa un punto di vista logico la connessione T1 \u00e8 composto da 24 canali digitali virtuali (DS-0), ciascuno da 64 kb/s, e un overhead da 8 kb/s. La banda massima ammonta a 1,544\u00a0Mb/s, che al netto dell'overhead diventa 1,536\u00a0Mb/s.\nDi solito, invece di utilizzare 24 codec separati, i segnali analogici sono campionati in successione e il flusso analogico risultante \u00e8 passato a un unico codec che genera il flusso digitale in uscita.\nUna connessione T1 \u00e8 normalmente implementata con due doppini in rame, uno utilizzato per la trasmissione e l'altro per la ricezione. Tale comunicazione \u00e8 full-duplex. Alle estremit\u00e0 del collegamento \u00e8 utilizzato un plug RJ-48C.\nIl protocollo di comunicazione.\nUn collegamento T1 consente di trasmettere 24 canali logici da 64 kb/s tramite una frammentazione. Esistono due protocolli di frammentazione: D4 ed Extended Super Frame (ESF).\nIl protocollo D4.\nIl protocollo di frammentazione D4 \u00e8 il pi\u00f9 comune. Ciascun frame ha la dimensione di 192 bit (8 bit per 24 linee), pi\u00f9 un bit di controllo posto alla fine del frame. 12 frame consecutivi compongono un \"D4 Super Frame\".\nIn un secondo vengono trasmessi 8192 frame e, pertanto, 8192 bit (8 Kib) di controllo. Da cui si ottiene l'ampiezza di banda ammontante a 1572864 bit al secondo (1536 kb/s)"}
{"id": "682601", "revid": "941725", "url": "https://it.wikipedia.org/wiki?curid=682601", "title": "Monumento equestre a Giuseppe Garibaldi (La Spezia)", "text": " \nIl monumento equestre a Giuseppe Garibaldi \u00e8 un'imponente statua bronzea situata a La Spezia, nei Giardini Pubblici del centro storico della citt\u00e0. \u00c8 un'opera interessante anche per la rara soluzione di scultura equestre con il cavallo impennato.\nLa costruzione della statua.\nGi\u00e0 dal 1882 a La Spezia era nata l'intenzione di erigere un monumento a Garibaldi, a ricordo dei suoi ripetuti soggiorni nella citt\u00e0. Il generale Garibaldi infatti era stato alla Spezia per ben tre volte; la prima volta fu nel 1849 dopo le vicende della Repubblica Romana, la seconda (al Varignano) fu nel 1862 dopo la ferita di Aspromonte e la terza nel 1867 dopo la battaglia di Mentana.\nIndetto dunque un concorso fra gli scultori italiani, la Commissione esaminatrice scelse il bozzetto proposto da Antonio Garella. Dopo lunghe discussioni venne scelta anche la localit\u00e0 cittadina dove il monumento avrebbe dovuto sorgere: i Giardini Pubblici.\nFurono tagliati gli alberi di arancio nel luogo prescelto e vi venne posato il basamento di pietra del Romito.\nL'inaugurazione.\nIl 1\u00ba giugno 1913, alla presenza di un gruppo di reduci garibaldini, delle autorit\u00e0 cittadine e di una grande folla, il monumento venne inaugurato. I festeggiamenti continuarono per ben tre giorni tra concerti bandistici e corali, inni composti dai maestri Pietro Cerresi e Domenico Cortopassi, gare di canottaggio e corse ciclistiche.\nIl monumento in bronzo pesa 6 tonnellate ed \u00e8 uno dei rari monumenti equestri al mondo in cui il cavallo \u00e8 rappresentato rampante e quindi si regge solo sulle zampe posteriori.\n&lt;br&gt;Nel 2008 \u00e8 stata eseguita una campagna diagnostica per accertare lo stato di conservazione del monumento e la sua stabilit\u00e0. In quell'occasione \u00e8 stato applicato un supporto in metallo sotto la pancia del cavallo per evitare possibili cedimenti, in previsione del restauro."}
{"id": "682604", "revid": "1305772", "url": "https://it.wikipedia.org/wiki?curid=682604", "title": "Frerichs", "text": ""}
{"id": "682607", "revid": "1522738", "url": "https://it.wikipedia.org/wiki?curid=682607", "title": "Andromeda Ascendant", "text": ""}
{"id": "682609", "revid": "7336", "url": "https://it.wikipedia.org/wiki?curid=682609", "title": "Ossidi di ferro", "text": ""}
{"id": "682611", "revid": "17654", "url": "https://it.wikipedia.org/wiki?curid=682611", "title": "I Puritani", "text": ""}
{"id": "682612", "revid": "38129", "url": "https://it.wikipedia.org/wiki?curid=682612", "title": "Congresso di Tours 25-30 dicembre 1920", "text": ""}
{"id": "682615", "revid": "287204", "url": "https://it.wikipedia.org/wiki?curid=682615", "title": "Alfabeto guarani", "text": ""}
{"id": "682618", "revid": "599013", "url": "https://it.wikipedia.org/wiki?curid=682618", "title": "Plose", "text": "La Plose \u00e8 una montagna delle Alpi alta 2.562\u00a0m che sorge vicino a Bressanone (\"Brixen\"), nella provincia autonoma di Bolzano.\nToponimo.\nIl nome della montagna \u00e8 attestato gi\u00e0 nel 1501 come \"Plose\", nel 1574 come \"Plosse ein hocher Spitz\", nel 1613 come \"Plosser Alben\" e nel 1840 come \"Plosenberg\" e deriva probabilmente dall'etimo preromano \"blese\" (prato ripido). \u00c8 uno dei pochi toponimi che si scrive e pronuncia allo stesso modo sia in lingua italiana che in lingua tedesca.\nGeografia e territorio.\nCon i suoi 2.562 metri di altezza, la vetta dista 6 chilometri dalla citt\u00e0 di Bressanone, e costituisce una delle porte che d\u00e0 sulle Dolomiti. Il gruppo della Plose \u00e8 formato da diverse cime, tra cui il monte Telegrafo (2.504\u00a0m), il monte Gabler (2.576\u00a0m), il monte Fana (2.547\u00a0m) e il monte Plose (2.562\u00a0m). Dal rifugio Plose parte l'Alta via n. 2, che arriva fino a Feltre in provincia di Belluno. Ogni estate, dal 2004, si svolge lungo i prati delle piste da sci la \"Caidom\", una gara di mountainbike-downhill che porta dal rifugio Plose al duomo di Bressanone.\nStoria.\nNel 1920 sorse il primo rifugio al Valcroce (\"Kreuztal\", 2.050\u00a0m s.l.m.).\nUn primo progetto per collegare la Plose a Bressanone avvenne nel 1910. Si trattava di una funivia Ceretti-Tanfani-Strub, che riusciva a trasportare 15 persone pi\u00f9 il conducente. In seguito fu deciso di dare l'incarico alla ditta Bleichert, ma anche questo progetto fu insabbiato per motivi finanziari. Il progetto venne realizzato nel 1963. In realt\u00e0 gi\u00e0 nel 1950 esisteva un primo impianto presso la \"Skih\u00fctte\", costruito dalla famiglia Kahl-Tinkhauser. Nel seguito altri impianti furono aperti, come la \"Ladurnerlift\" nel 1956 ed un altro nel 1959. Nel 1965 venne eretto un impianto a ceste, in grado di collegare Valcroce alla cima del monte Plose.\nLa messa in funzione della funivia da Millan (un quartiere di Bressanone) a Sant'Andrea e da qui a Valcroce avvenne nel 1964. L'impianto rest\u00f2 in funzione fino alla stagione 1985/86, quando venne chiuso in quanto obsoleto.\nDalla met\u00e0 degli anni ottanta esiste una nuova funivia che porta a Valcroce partendo nei pressi del paese di Sant'Andrea. Il collegamento da Bressanone alla funivia a valle di Sant'Andrea \u00e8 stato sostituito da uno skibus. Tutte le piste da sci fanno parte del ben pi\u00f9 grande comprensorio sciistico Dolomiti Superski.\nDurante la stagione invernale del 2010/11, \u00e8 stata realizzata una nuova seggiovia a 6 posti in sostituzione della precedente, a 3 posti. Questo nuovo impianto della seggiovia \"Rossalm\" permette una pi\u00f9 agevole e veloce salita.\nRecentemente, tra il 2012 e il 2013, il consiglio comunale di Bressanone assieme alla giunta provinciale hanno discusso sulla possibilit\u00e0 di costruire una nuova funivia, ma sul punto di partenza non si \u00e8 trovata ancora una soluzione.\nCentro radar.\nEsisteva inoltre il \"16\u00b0C.R.A.M. Monte Telegrafo\" (Centro Radar Aeronautica Militare), con base logistica a Plancios nei pressi del ristorante Aurora, una funivia privata dell'Aeronautica Militare collegava la \"base logistica\" alla \"base operativa\" posta sul Monte Telegrafo, dove si trovavano le antenne radar. La funivia e i radar furono disattivati nel 1978, ora entrambi i siti si trovano in stato di abbandono. Oggigiorno esistono prospettive di cessione dal Demanio dello Stato alla Provincia autonoma di Bolzano per la conversione in strutture turistiche.\nTra il 1959 e il 1978 esisteva una funivia di tipo H\u00f6lzl che raggiungeva la base operativa. La funivia era in grado di trasportare fino a 6 persone.\nIl comprensorio sciistico.\nLa Plose offre discese per lo sci di diverse difficolt\u00e0, e d'estate molteplici passeggiate.\nDalla cima si apre un panorama a 360\u00b0 sulle Dolomiti a sud e sulle Alpi a nord. Dalla sommit\u00e0 della montagna \u00e8 ammirabile il gruppo delle Odle, in particolare le Odle di Funes (\"Villn\u00f6sser Geisler\") e le Odle di Eores (\"Aferer Geisler\").\nIl comprensorio sciistico, ad oggi raggiungibile mediante la funivia della Plose, vanta la pi\u00f9 lunga discesa dell'Alto Adige, la pista \"Trametsch\" lunga 9 chilometri con un dislivello di 1.400 metri fra boschi e bruschi cambi in pendenza.\nAltre strutture.\nFunpark.\nAccanto all'impianto di risalita della \"Sch\u00f6nboden\" (seggiovia a 4 posti) \u00e8 stato installato il \"Double fun-Funpark Plose\", che comprende washboard, slides, jumps, funboxes e table tops.\nSlittino.\nNel 2009, accanto alla pista \"Trametsch\", \u00e8 stata aperta la pista per slittino \"Rudirun\", lunga ben 11,7 chilometri, la pi\u00f9 lunga dell'Alto Adige. La pista parte da Valcroce e, attraverso un percorso di media difficolt\u00e0 ed un dislivello di circa 1000 metri, giunge a valle nei pressi della partenza della cabinovia di Sant'Andrea. \u00c8 inoltre possibile fermarsi dopo i primi 5,2\u00a0km, per risalire nuovamente, prendendo la seggiovia.\nPi\u00f9 corta e pi\u00f9 semplice \u00e8 invece la pista da slittino che parte dalla malga Rossalm e giunge a Valcroce.\nParapendio.\nEsistono tre punti dove \u00e8 possibile effettuare dei lanci con il parapendio: dalla cima della Plose (2.486\u00a0m), dal Giogo Bello (2.301\u00a0m) e nei pressi di Valcroce (un poco pi\u00f9 a nord).\nGli impianti di risalita.\nEsistono 10 impianti di risalita, di cui:\nLe piste.\nSono presenti 42\u00a0km totali di piste, di cui\nI chilometri di piste da fondo sono in totale 23. Tra le altre infrastrutture presenti:"}
{"id": "682623", "revid": "78273", "url": "https://it.wikipedia.org/wiki?curid=682623", "title": "Kaos (edizioni)", "text": ""}
{"id": "682630", "revid": "44876", "url": "https://it.wikipedia.org/wiki?curid=682630", "title": "Serie D 1968-1969", "text": "Il campionato di Serie D 1968-69 fu la diciannovesima edizione del campionato interregionale di calcio di quarto livello disputata in Italia.\nAvvenimenti.\nNovit\u00e0 nel Regolamento Organico.\nLa normativa F.I.G.C. fu variata all'inizio della stagione sportiva 1968-1969 per ridurre le gare di spareggio a carico della Lega o del Comitato Regionale competente.\nFu variato l'articolo 23 del Regolamento Organico che al punto \"d\" gi\u00e0 stabiliva l'effettuazione di una gara di spareggio in campo neutro fra due squadre con eventuale sorteggio da effettuare con l'arbitro sul campo, mentre il punto \"e\" stabiliva l'effettuazione di un girone con gare di spareggio tutte in campo neutro nel caso di tre o pi\u00f9 squadre con eventuale sorteggio da effettuare nella sede della Lega competente in caso di ulteriore parit\u00e0 di punti conseguiti nella classifica finale.\nAll'articolo 23 fu dunque aggiunto il comma \"f\" che cos\u00ec fu formulato:\nTutti i pari merito in cui non si doveva attribuire un titolo sportivo non sono da regolarsi con la differenza reti generale perch\u00e9 il regolamento organico non lo prevedeva in alcun comma perci\u00f2 le altre squadre a pari punti vanno considerate classificate a pari merito, cos\u00ec come applicato dal 1942 quando fu tolto il quoziente reti: con la posizione di classifica pi\u00f9 alta senza considerare la differenza reti anche se i giornali la prendevano in considerazione e la evidenziavano.\nGirone A.\nClassifica finale.\nLegenda:\nNote:\nCalendario.\nLegenda:\nNote:"}
{"id": "682639", "revid": "38120", "url": "https://it.wikipedia.org/wiki?curid=682639", "title": "Michelle Williams", "text": ""}
{"id": "682642", "revid": "228587", "url": "https://it.wikipedia.org/wiki?curid=682642", "title": "Preliminare", "text": ""}
{"id": "682643", "revid": "765341", "url": "https://it.wikipedia.org/wiki?curid=682643", "title": "Raid a Capo Nord", "text": "Il Raid a Capo Nord \u00e8 un itinerario classico in ambito motociclistico, paragonabile al \"coast to coast\" sulle strade americane. Oggigiorno contemporaneamente un'avventura e una moda, ha origini italiane ed abbastanza lontane nel tempo, ovvero risalenti al periodo tra le due guerre mondiali. La discendenza dall'antico mito della \"Finis terrae\" \u00e8 indubitabile.\nIl viaggio.\nOgni estate, quando le condizioni climatiche divengono sopportabili per alcune settimane, migliaia di motociclisti provenienti da tutta Europa, risalgono le strette statali scandinave che costeggiano i fiordi, ed approdano a Nordkapp.\nAttualmente l'itinerario non \u00e8 pi\u00f9 nelle condizioni in cui lo dovettero percorrere i pionieri, n\u00e9 le motociclette sono cos\u00ec spartane, ma resta ancora un viaggio impegnativo data la sua lunghezza e le particolari condizioni meteorologiche scandinave. Occorre infatti attrezzarsi bene contro la pioggia, visto che le precipitazioni si alternano al sole frequentemente, nella stessa giornata. Inoltre, occorre fare particolare attenzione nel percorrere le migliaia di chilometri di stradine, ora asfaltate, che costeggiano i fiordi e costituiscono un serio pericolo per la loro tortuosit\u00e0, per i frequenti tratti ghiacciati e per la bellezza del paesaggio che tende a \"carpire\" l'attenzione del pilota.\nLa storia.\nTutto ebbe inizio dall'ingegner Giuseppe Guzzi, detto \"Naco\", fratello maggiore del pi\u00f9 noto Carlo (il fondatore della Moto Guzzi) e vero supervisore tecnico della casa di Mandello del Lario. Giuseppe Guzzi veniva descritto come un burbero ai limiti della misantropia, che soffriva enormemente il caldo in qualunque stagione, tanto da lavorare regolarmente al tecnigrafo in canotta e mutande. Forse per questo non amava ricevere visitatori: lo distraevano dai suoi calcoli e, soprattutto, lo costringevano a rivestirsi. Durante i mesi estivi compiva lunghi viaggi in Austria, in Germania o in Francia, con il duplice fine di collaudare le sue realizzazioni e trovare un po' di refrigerio.\nNel 1927 Naco realizz\u00f2 il prototipo del modello GT 500, prima Moto Guzzi con telaio elastico e, in onore al dirigibile italiano che l'anno precedente aveva consentito alla missione di Umberto Nobile e Roald Amundsen di sorvolare il Polo Nord, la nuova moto viene subito ribattezzata \"Norge\". Si trattava di una mossa promozionale che tentava di cavalcare l'entusiasmo del momento, suscitando per\u00f2 un coro di proteste dalle case motociclistiche concorrenti, le quali accusarono la Moto Guzzi di approfittare slealmente della popolarit\u00e0 di quell'impresa. La diatriba divent\u00f2 una guerra a colpi di comunicati-stampa che fin\u00ec per infuocare la gi\u00e0 caldissima estate del 1928, causando molte inquietudini a Carlo Guzzi, il quale temeva un enorme \"danno d'immagine\" per l'azienda.\nIncurante della polemica in corso, il fratello Giuseppe si preparava tranquillamente alle sue consuete ferie itineranti. Ma era solo apparenza, in realt\u00e0 stava architettando un'altra delle sue trovate: inforcata la Norge, part\u00ec per il solito giretto estivo, che questa volta fu di oltre seimila chilometri e lo port\u00f2 sino a Capo Nord. Raggiungere il circolo polare artico, sulle strade e con le moto dell'epoca, era un'impresa strabiliante e la notizia campeggi\u00f2 sui giornali dell'intera Europa, richiamando migliaia di curiosi sulla strada del ritorno.\nNon appena rientrato a Mandello, spossato pi\u00f9 dai bagni di folla che dal viaggio, Naco si rimise al tecnigrafo, lasciando al fratello il compito di destreggiarsi nella ridda di interviste, premiazioni e convegni. La leggenda vuole che Carlo Guzzi, uomo poco avvezzo ai complimenti, sia entrato nell'ufficio del fratello e, senza neppure accennare all'impresa appena compiuta, discusse con lui per un paio d'ore circa le modifiche da apportare alle sospensioni. Ma questa volta, a causa della canicola, anche l'austero Carlo si mise in canotta e mutande; un singolare e muto omaggio che, tra i due burberi, valeva mille elogi.\nFu cos\u00ec che la Moto Guzzi pot\u00e9 utilizzare a pieno titolo la denominazione \"Norge\", e Capo Nord divenne un'importante meta motocicloturistica.\nLe rievocazioni.\nIl raid riesce ad avere, ancora oggi, un notevole richiamo pubblicitario. La Moto Guzzi, infatti, ha scelto di ripetere l'impresa a distanza di molti anni, nel luglio 2006, per la presentazione del nuovo modello \"Norge\"."}
{"id": "682644", "revid": "767487", "url": "https://it.wikipedia.org/wiki?curid=682644", "title": "Blood on the Tracks", "text": "Blood on the Tracks \u00e8 un album del cantante statunitense Bob Dylan, pubblicato nel 1975 dalla Columbia Records. L'album raggiunse la prima posizione nella classifica pop di Billboard, in Nuova Zelanda e Canada, la seconda in Norvegia, mentre nella corrispondente classifica inglese raggiunse la quarta posizione e la quinta in Olanda.\nIl singolo \"Tangled Up in Blue\" si piazz\u00f2 alla posizione 31 della classifica dei singoli pop. \"Blood on the Tracks\" \u00e8 uno degli album dell'artista ad avere realizzato le maggiori vendite. Ha infatti guadagnato un disco d'oro (12 febbraio 1975) e 2 di platino (il primo il 9 agosto 1989, il secondo il 14 novembre 1994).\n\u00c8 inoltre presente nella lista dei 500 migliori album secondo Rolling Stone alla posizione 16, e nella classifica dei 100 migliori album della rivista \"Q\", alla posizione 23.\nDescrizione.\nLe canzoni che compongono \"Blood on the Tracks\" sono state generalmente interpretate da critica e pubblico come un riflesso dei tumulti personali che Dylan stava attraversando all'epoca, in particolare la sua separazione dalla prima moglie Sara Lownds. In realt\u00e0, Dylan non ha mai voluto confermare questa ipotesi, e nella sua autobiografia del 2004, \"Chronicles - Vol. 1\", afferm\u00f2 che i brani del disco non avevano niente a che fare con la sua vita privata, e che erano stati ispirati dalla lettura dei racconti di Anton \u010cechov.\nTutte le dieci canzoni dell'album furono originariamente registrate a New York e prodotte da Phil Ramone. Quando la Columbia aveva gi\u00e0 preparato gli acetati definitivi per la stampa dell'LP, Dylan cambi\u00f2 idea sugli arrangiamenti dei brani, e volle ri-registrare cinque delle canzoni a Minneapolis con un gruppo di musicisti locali assemblati da suo fratello, il produttore David Zimmerman. Le teorie sul perch\u00e9 Dylan abbia cos\u00ec drasticamente voluto riscrivere l'album sono molteplici, una delle pi\u00f9 note \u00e8 quella che Dylan abbia ritenuto gli arrangiamenti dei brani troppo scarni e monotoni, con le canzoni troppo simili tra loro. \u00c8 stato anche detto che, solo due settimane prima dell'uscita di \"Blood on the Tracks\", Dylan suon\u00f2 un acetato di prova del disco a suo fratello, e che il commento negativo dello stesso lo abbia portato a rimettere mano ai brani dell'album. Nonostante la versione originaria del disco sia stata ampiamente resa disponibile su bootleg, solamente una delle cinque versioni originarie dei brani reincisi \u00e8 stata pubblicata ufficialmente (\"You're a Big Girl Now\" sull'album del 1985 \"Biograph\"). Versioni alternative di \"Tangled Up In Blue\", \"Idiot Wind\", e \"If You See Her, Say Hello\" provenienti dalle stesse sessioni sono state pubblicate in \"The Bootleg Series, Vol. 1-3\", insieme a \"Call Letter Blues\", un inedito poi scartato. \"Up To Me\", altra outtake delle stesse sedute di registrazione, venne pubblicata su \"Biograph\". \"Lily, Rosemary and the Jack of Hearts\" \u00e8 l'unica canzone delle sedute di New York a non essere stata ancora pubblicata ufficialmente.\nIl disco \u00e8 ritenuto il lavoro migliore del Dylan degli anni settanta, in grado di rivaleggiare con i suoi capolavori pi\u00f9 celebri degli anni sessanta. A proposito della popolarit\u00e0 dell'album presso i fan e la critica, Dylan disse (durante una intervista radiofonica con Mary Travers): \"\u00abUn sacco di persone mi dicono che amano quell'album. \u00c8 difficile per me capirne il perch\u00e9. Voglio dire, alle persone piace quel tipo di dolore?\u00bb.\"\nSecondo il giornalista musicale Jimmy McDonough, prima dell'uscita di \"Blood on the Tracks\", Dylan si rec\u00f2 a far visita a Neil Young nella sua casa in Florida, per chiedere la sua opinione circa i brani del disco."}
{"id": "682645", "revid": "339392", "url": "https://it.wikipedia.org/wiki?curid=682645", "title": "Re Ezana di Axum", "text": ""}
{"id": "682646", "revid": "13833", "url": "https://it.wikipedia.org/wiki?curid=682646", "title": "Gnesen", "text": ""}
{"id": "682652", "revid": "1573940", "url": "https://it.wikipedia.org/wiki?curid=682652", "title": "Aethina tumida", "text": "Il coleottero degli alveari (\"Aethina tumida\" ) \u00e8 un insetto della famiglia dei Nitidulidae infestante delle colonie di \"Apis mellifera\". \nIl piccolo coleottero pu\u00f2 causare il danneggiamento dei favi e la perdita di miele e polline, portando all'estrema conseguenza della perdita della famiglia. Qualora l'infestazione raggiunga proporzioni ragguardevoli pu\u00f2 causare lo sciamare della famiglia. Inoltre pu\u00f2 creare danni ai favi immagazzinati ed al miele non ancora estratto. Le larve scavano gallerie nei favi dove mangiano e defecano, causando la fermentazione del miele.\nCiclo di vita.\nL\"Aethina tumida\" \u00e8 originaria del Sudafrica dove l'ape del capo \u00e8 l'unica sottospecie di \"Apis mellifera\" che sembra non risentire della sua presenza e con il quale condivide l'areale di origine. Le operaie sono infatti molto aggressive con il piccolo coleottero che riesce a parassitizzare solo famiglie molto deboli o favi immagazzinati.\nLe informazioni sul suo ciclo di vita provengono soprattutto dagli studi promossi in Sudafrica. Nessun altro studio dettagliato \u00e8 stato tuttora fatto in altre regioni degli Stati Uniti dove \u00e8 stato trovato questo coleottero.\nIl \"piccolo coleottero dell'alveare\" \u00e8 un membro della famiglia dei pulitori o coleotteri scavatori. L'insetto adulto assume colori dal marrone scuro al nero ed \u00e8 circa mezzo centimetro di lunghezza. Gli adulti possono vivere fino a 6 mesi e possono essere osservati quasi ovunque in un alveare, bench\u00e9 spesso siano trovati nella parte posteriore del bordo inferiore dell'alveare. Le femmine depongono masse irregolari di uova in buchi o crepe presenti nell'alveare. Le uova si schiudono in 2-3 giorni e da esse escono piccole larve bianche che cresceranno fino a 10-11 mm. Le larve si nutrono di polline e miele danneggiando i favi e richiedono dai 10 ai 16 giorni per diventare mature. Le larve pronte a diventare pupe lasciano l'alveare e si impupano nel terreno vicino all'alveare, a 1-30 cm di profondit\u00e0. Il periodo pupale dura circa 3-4 settimane. I nuovi adulti cercano altri alveari e solitamente le femmine si accoppiano e cominciano a deporre uova circa una settimana dopo il passaggio in et\u00e0 adulta. I coleotteri degli alveari possono avere anche 4 o 5 generazioni l'anno durante le stagioni calde.\nDanni alle colonie e al miele gi\u00e0 immagazzinato.\nIl danno principale alle colonie e al miele immagazzinato prodotto dal \"piccolo coleottero degli alveari\" \u00e8 attraverso l'attivit\u00e0 nutritiva delle larve. Gli alveari con grandi infestazioni di questi coleotteri sono stati descritti in modo confusionario. Un breve sommario dei danni causati da questi insetti pu\u00f2 essere cos\u00ec stilato:\nControllo del coleottero dell'alveare.\nIl \"piccolo coleottero dell'alveare\" \u00e8 considerato un problema secondario in Sudafrica, e dunque, non \u00e8 oggetto di particolari controlli preventivi. L'insetto \u00e8 spesso trovato in alveari deboli o al collasso, e raramente affligge gli alveari pi\u00f9 forti. Il minore adattamento delle api di origine europea rispetto alle api sudafricane deve essere attribuito alla coevoluzione delle due specie. Negli Stati Uniti \u00e8 autorizzato l'uso del Paradiclorobenzene (PDB) per proteggere i favi vuoti. Inoltre alcune sostanze insetticide sono state approvate per l'uso negli alveari per il controllo del \"piccolo coleottero dell'alveare\" in condizioni d'emergenza. La disinfestazione, effettuata anche immettendo sul terreno dei nematodi specifici viene normalmente attuata in prossimit\u00e0 dell'alveare colpendo l'insetto allo stato pupale.\nNei piccoli apiari pu\u00f2 essere di contrasto al parassita tenere delle galline a razzolare tra le arnie.\nLa presenza di \"Aethina tumida\" \u00e8 stata confermata per la prima volta in Italia il 5 settembre 2014 nel comune di Gioia Tauro, in un apiario dell'Universit\u00e0 di Agraria posto in localit\u00e0 \"Sovereto\" e poi in Sicilia, in provincia di Siracusa."}
{"id": "682653", "revid": "26891", "url": "https://it.wikipedia.org/wiki?curid=682653", "title": "Meteor (corsaro)", "text": ""}
{"id": "682655", "revid": "22475", "url": "https://it.wikipedia.org/wiki?curid=682655", "title": "Vill\u00f2", "text": "Vill\u00f2 (\"Vil\u00f2\" in dialetto piacentino) \u00e8 una frazione del comune italiano di Vigolzone, in provincia di Piacenza.\nGeografia fisica.\nVill\u00f2 si trova sulle prime pendici collinari dell'Appennino ligure, in val Nure, ad un'altitudine di 197 , sulla riva sinistra del torrente Nure circa a sud del capoluogo comunale.\nStoria.\nLa fondazione di Vill\u00f2 \u00e8 strettamente correlata a quella delle prime due colonie romane di Piacenza e Cremona, avvenuta nel 218 a.C. Nel 190 a.C. furono inviate da Roma 6000 famiglie di coloni, 3000 per la colonia di Piacenza e 3000 per la colonia di Cremona, le quali si insediarono nelle campagne circostanti e assegnarono agli insediamenti e alle ville i nomi delle rispettive famiglie. Secondo alcune testimonianze, il toponimo Vill\u00f2 deriverebbe dal nome di una villa romana fondata in quel periodo, il cui nome sarebbe, in seguito, evoluto prima in \"Villaurum\" e, poi, in \"Villa d'oro\", da cui sarebbe, infine, derivato Vill\u00f2.\nIn epoca medievale fu feudo della famiglia Landi; le notizie storiche riguardanti Vill\u00f2 sono frammentarie fino alla fine del tardo Medioevo in quanto il pi\u00f9 antico documento conservato nell'archivio parrocchiale risale al 1428, tuttavia l'archivio in questione \u00e8, molto probabilmente, incompleto poich\u00e9 fino al concilio di Trento non era obbligatorio tenere registri parrocchiali e nel 1517 i paesi e le chiese della val Nure furono devastati dalle scorribande del visconte di Lautrec e del conte Renato di Savoia-Villars, fratello del duca Filiberto II il Bello.\nNel 1746, durante il quale le truppe della regina d'Ungheria Maria Teresa d'Asburgo, impegnate nell'assedio di Piacenza, depredarono la popolazione della frazione.\nInfrastrutture e trasporti.\nVill\u00f2 \u00e8 interessata dal percorso della strada statale 654 di Val Nure.\nA partire dal 1881 la frazione fu, inoltre, servita da una fermata lungo la tranvia Piacenza-Bettola, sostituita nel 1933 da un analogo impianto posto lungo la parallela nuova ferrovia gestita dalla Societ\u00e0 Italiana Ferrovie e Tramvie e, infine, soppressa nel 1967."}
{"id": "682656", "revid": "247222", "url": "https://it.wikipedia.org/wiki?curid=682656", "title": "Conduttrice televisiva", "text": ""}
{"id": "682660", "revid": "1305772", "url": "https://it.wikipedia.org/wiki?curid=682660", "title": "Heyd", "text": ""}
{"id": "682661", "revid": "56818", "url": "https://it.wikipedia.org/wiki?curid=682661", "title": "Heyde", "text": ""}
{"id": "682663", "revid": "110157", "url": "https://it.wikipedia.org/wiki?curid=682663", "title": "Armi da guerra", "text": "Armi da guerra \u00e8 un'enciclopedia tematica pubblicata dalla De Agostini nella prima met\u00e0 degli anni ottanta. Si compone di 144 fascicoli di circa 20 pagine l'uno, tematici, ciascuno dei quali riguardante uno specifico argomento delle tecnologie belliche del XX secolo.\nOriginariamente dovevano esserne stampati 120, ma poi vennero aggiunti altri 2 volumi per un totale di 24 fascicoli. Il prezzo originale, 2200 lire nel 1985, aument\u00f2 a 2600 nel 1988.\nL'enciclopedia era una versione italiana di \"War Machines\" della Aerospace Publishing Ltd., Londra, con copyright datato dal 1983.\nPersonale.\nLa direzione era affidata ad Achille e Adolfo Boroli, Mario Nilo per la direzione editoriale, e Jason Vella per il settore fascicoli.\nLa Redazione era costituita da Maria Antonia Dominici e Renato Giulietti.\nCollaboratori coinvolti erano, tra gli altri, Filippo Stefani, Chris Bishop e Chris Chant.\nLa traduzione era affidata tra gli altri, a Giuseppe Accame, Giorgio Batazzi, Mario Bucalossi.\nIl settore grafico vedeva come coordinamento Otello Geddo e come realizzazione Franco Marinelli.\nStruttura.\nQuesta opera era articolata in una dissertazione onnicomprensiva delle armi di terra, aria e mare impiegate in tutto il XX secolo, attualizzando il discorso alle realizzazioni e ai programmi presenti all'epoca (1983-86). Non vi erano sequenze particolari seguite dalla pubblicazione: il n.1 era relativo agli elicotteri d'attacco, il n. 2 ai carri armati moderni, il n. 3 alle Portaerei USA nel Pacifico, il n. 4 ai missili balistici nucleari. \nLa pubblicazione, acquisibile in edicola o ordinandola come arretrato, si basava su un fascicolo monotematico, anche se talvolta vi era bisogno di un secondo per esaurire l'argomento. La sua lunghezza era infatti standard, 20 pagine, nelle quali vi era un articolo introduttivo al tema trattato di una pagina, poi venivano presi in esame i singoli 'oggetti' (pistole, carri armati, navi e qualunque altra arma) in schede assai prolisse, con una notevole cura ed eleganza nel linguaggio usato, che spiegava soprattutto la storia dell'oggetto in parola, mentre per le caratteristiche tecniche era presente una piccola scheda informativa.\nUn elemento che non mancava mai era la ricchezza iconografica, non tanto relativa alle fotografie, quanto ad una serie di disegni a pastello, con la pagina centrale in genere dedicata ad un '3 viste' mentre era spesso presente anche un disegno in sezione o trasparente per far vedere il progetto al suo interno. In entrambi i casi si trattava di immagini generalmente molto curate e dettagliate, fatte interamente con tecniche antecedenti a quelle 'computerizzate' e vertenti su pastelli e forse acquerelli.\nIl punto di vista della enciclopedia, nonostante che in Italia ne fosse pubblicata una versione italiana, era molto incentrato nelle vicende e tecnologie del Regno Unito (specialmente la allora recentissima Guerra delle Falklands, ampiamente trattata in numerosi fascicoli). Anche il lessico e i termini usati erano molto \"inglesi\". \nOvviamente, data la situazione internazionale, era estremamente sentita, e in questo certamente testimone di un'epoca, anche la tensione della Guerra Fredda, con la minaccia nucleare in primissimo piano.\nOgni fascicolo aveva circa 12-20 voci trattate, con una o 2 sviluppate meglio delle altre, con una vera e propria monografia, in genere intitolata 'In azione' (esempio, il Centurion in azione), e spesso un altro articolo d'approfondimento su temi particolari, che non erano delle vere e proprie voci enciclopediche.\nUn'enciclopedia nell'enciclopedia; forze armate nel mondo.\nLa copertina aveva a sua volta caratteristiche proprie di notevole interesse, per sfruttare al meglio ogni spazio con informazioni utili. \nLa prima pagina di copertina era dedicata al tema, con almeno una grande fotografia, spesso anche un disegno, il titolo del fascicolo, e una colorazione mai identica ai fascicoli immediatamente precedenti o successivi, s\u00ec da dargli una precisa identit\u00e0 e facilit\u00e0 di riconoscimento dagli altri.\nLa copertina interna anteriore era dedicata al personale e alle informazioni varie della pubblicazione, spesso erano presenti delle inserzioni pubblicitarie riguardanti altri libri. \nLa terza e la quarta di copertina regalavano un'altra fonte preziosissima, specie in un contesto di testimonianza storica. Infatti analizzavano le forze armate contemporanee di tutto il mondo, con una particolare attenzione all'URSS, USA e GB. Le maggiori potenze erano titolari di 2, 3 o anche oltre 10 copertine, ma nella maggior parte dei casi un solo fascicolo bastava per parlare delle forze armate (l'Italia \u00e8 nel n.2-4) in maniera onnicomprensiva, con la lista delle unit\u00e0, delle armi e della storia di tutte le forze armate e paramilitari nazionali. \nQuando fin\u00ec questo giro del mondo, al fascicolo 119, si inizi\u00f2 a trattare le pistole antiche, dal XIX secolo alla met\u00e0 del XX. 3-4 di queste erano trattate in una breve scheda nella copertina interna, mentre la faccia esterna aveva le fotografie, di dimensioni rilevanti, e con il nome sistemato l\u00ec vicino.\nNon \u00e8 ben chiaro da dove vengano le informazioni su queste pistole e rivoltelle, mentre la mini-enciclopedia delle forze armate del mondo pare caratterizzata dallo stesso tipo di linguaggio e provenienza della enciclopedia principale, per cui era forse presente anche in \"War Machines\". \nQuello che \u00e8 certo, \u00e8 che grazie anche a questa ulteriore aggiunta, molto necessaria per far comprendere gli effetti pratici degli 'oggetti' trattati, ne \u00e8 derivata un'opera che ha affrontato in maniera davvero esaustiva la descrizione tecnica del mondo militare del XX secolo, lasciando solo pochi argomenti fuori dalla pubblicazione (esempio, i cacciatorpediniere della Prima guerra mondiale).\nLe ultime 20 delle 2880 pagine di questa enciclopedia uscirono verso l'inizio del 1988, circa 3 anni dopo l'inizio della distribuzione in edicola."}
{"id": "682666", "revid": "729019", "url": "https://it.wikipedia.org/wiki?curid=682666", "title": "Single Program Multiple Data", "text": "Il Single Program Multiple Data \u00e8 una tecnica di programmazione secondo il quale tutti i processi eseguono lo stesso programma, ognuno su dati diversi; la distinzione nelle esecuzioni, tra processi diversi, avviene differenziando il flusso del programma, in base al rank locale del processo.\n\u00c8 una particolare tecnica di programmazione in cui un singolo programma \u00e8 eseguito da pi\u00f9 processi contemporaneamente, ma ogni processo \u00e8 in grado di poter operare su dati differenti. Nello stesso istante i processi possono eseguire sia la stessa istruzione che istruzioni diverse. Ovviamente il programma conterr\u00e0 opportune istruzioni che permettono di eseguire solamente parti del codice e/o di operare su un sottoinsieme dei dati. Pu\u00f2 essere realizzato mediante diversi modelli di programmazione, e tutti gli eseguibili partono contemporaneamente."}
{"id": "682669", "revid": "1305772", "url": "https://it.wikipedia.org/wiki?curid=682669", "title": "Repubblica Serba di Bosnia ed Erzegovina", "text": "La Repubblica Serba di Bosnia ed Erzegovina (serbo \"\u0420\u0435\u043f\u0443\u0431\u043b\u0438\u043a\u0430 \u0421\u0440\u043f\u0441\u043a\u0430\"; croato e bosniaco \"Republika Srpska\") \u00e8 una delle due entit\u00e0 della Bosnia ed Erzegovina, assieme alla Federazione di Bosnia ed Erzegovina.\nOccupa circa il 49% del territorio della Bosnia ed Erzegovina e ne ospita il 33% circa della popolazione. La sua popolazione \u00e8 di 1.326.991 abitanti al censimento 2013, di cui 1,1 milioni serbi. La popolazione non-serba \u00e8 calata drasticamente dopo il 1991, a seguito della guerra e della pulizia etnica che si \u00e8 accompagnata al conflitto.\nToponimo.\nLa parola \"Srpska\" \u00e8 un aggettivo sostantivato ottenuto attraverso l'addizione del suffisso \"-ska\" alla radice \"srb-\" del nome \"srbin\" (\u201cserbo\u201d), con successiva assimilazione \"bs\" &gt; \"ps\". Aggettivi sostantivati di questo tipo sono spesso utilizzati in serbo come nomi di stati, ad esempio \"Hrvat\" &gt; \"Hrvatska\" (croato &gt; Croazia), \"\u0160kot\" &gt; \"\u0160kotska\" (scozzese &gt; Scozia) e \"Ma\u0111ar\" &gt; \"Ma\u0111arska\" (ungherese &gt; Ungheria). Il nome ufficiale della confinante Repubblica di Serbia, in lingua serba, \u00e8 \"Republika Srbija\" (letteralmente Repubblica Serbia).\nA partire dalla decisione della Corte costituzionale bosniaco-erzegovina sui \"popoli costitutivi\" (U-5/98, 2000), la Republika Srpska si definisce non pi\u00f9 come \"repubblica del popolo serbo e degli altri popoli\", bens\u00ec come repubblica di tutti e tre i popoli costitutivi della Bosnia-Erzegovina (serbi, croati e bosgnacchi), che ne possono reclamare la cittadinanza con pari diritti; in seguito a tale sentenza la Repubblica Serba dovette emendare la Costituzione e cambiare i simboli nazionali. \nL'uso della specificazione \"di Bosnia ed Erzegovina\" fu presente nel nome dell'entit\u00e0 serba autoproclamatasi appena prima della guerra, la \"Republika srpska Bosne i Hercegovine\" (Repubblica Serba di Bosnia ed Erzegovina; 1992-1995). Con gli accordi di Dayton del 1995 il suffisso venne rimosso per indicare la reintegrazione tra Repubblica Serba e Federazione di Bosnia ed Erzegovina nel comune Stato di Bosnia ed Erzegovina.\nStoria.\nLa creazione della Repubblica Serba avvenne a seguito dello smembramento della Jugoslavia iniziato nel giugno del 1991. Nei mesi seguenti i rappresentanti politici dei serbo-bosniaci - circa il 33% della popolazione dello Stato - si opposero all'idea di diventare parte della Bosnia Erzegovina come stato sovrano senza che prima si fosse deciso in che modo sarebbe stato diviso il potere tra le varie etnie. Rivendicavano anche il diritto di separare i territori a maggioranza serba dalla Bosnia ed Erzegovina, sulla base del principio di autodeterminazione dei popoli.\nIl principale partito politico serbo della Bosnia ed Erzegovina, il Partito Democratico Serbo, guidato da Radovan Karad\u017ei\u0107 organizz\u00f2 la costituzione delle \"province autonome serbe\" e la fondazione di un parlamento che le rappresentasse. Nel novembre del 1991 un referendum non riconosciuto tenuto tra i serbo-bosniaci confermava con una grande maggioranza il loro desiderio di restare parte della Jugoslavia. Tale idea all'epoca era condivisa dalla maggioranza della popolazione della Bosnia ed Erzegovina, ma non da una parte dei croato-bosniaci che si identificavano con le aspirazioni d'indipendenza della Croazia. Nell'agosto 1991 si tennero a Sarajevo manifestazioni in favore della pace e di una Jugoslavia multietnica. Pochi mesi dopo, il 9 gennaio 1992, senza alcun fondamento giuridico e contro la costituzione vigente all'epoca, venne proclamata la \"Repubblica Serba di Bosnia e Erzegovina\" (\"Republika srpska Bosne i Hercegovine\").\nSia il referendum che la creazione della \"Republika Srpska BiH\" autonoma furono dichiarati incostituzionali dal Governo della Bosnia ed Erzegovina, che non li riconobbe n\u00e9 legali n\u00e9 validi. Nel febbraio-marzo del 1992, vista l'evoluzione del conflitto in Croazia e la situazione politica, il Governo della Bosnia ed Erzegovina tenne a sua volta un referendum per l'indipendenza. Boicottato dai serbo-bosniaci, il referendum registr\u00f2 un'affluenza compresa tra il 64% ed il 67% degli aventi diritto, di cui il 98% si espresse a favore dell'indipendenza. Votarono a favore in maggioranza bosgnacchi e croato-bosniaci, oltre a una minoranza di serbo-bosniaci favorevoli ad una Bosnia multietnica ed indipendente. Visto l'esito del referendum, la Bosnia ed Erzegovina dichiar\u00f2 l'indipendenza nel marzo del 1992 e in breve tempo ottenne il riconoscimento della comunit\u00e0 internazionale e, con Slovenia e Croazia, divenne membro delle Nazioni Unite. La Republika Serba e i serbo-bosniaci, appoggiati da Belgrado, non accettarono tali sviluppi e l'Esercito della Repubblica Serba (VRS) scatenarono una sistematica politica di pulizia etnica e di eliminazione fisica della popolazione non serba (vedi guerra in Bosnia). Nel periodo compreso tra il 1992 ed il 1995 vennero commessi sul territorio della Repubblica Serba i peggiori crimini dalla fine della seconda guerra mondiale, culminati con il massacro di Srebrenica, riconosciuto come genocidio da due diverse corti internazionali. Vennero inoltre aperti campi di concentramento per non-serbi, promulgate leggi speciali limitanti i diritti civili dei non-serbi e distrutta la maggioranza dei luoghi di culto musulmani. Tra il 1992 ed il 1995 l'Esercito della Repubblica Serba, composto da serbo-bosniaci e soldati serbi, assedi\u00f2 la citt\u00e0 di Sarajevo facendo 10.000 vittime tra i civili. Nella guerra intervenne infine la NATO, che nell'Operazione Deliberate Force bombard\u00f2 il territorio della Repubblica Serba, spingendo Belgrado a negoziare per conto dei serbo-bosniaci e mettere fine alla guerra nell'autunno 1995, con la firma degli accordi di Dayton.\nDalla fine della guerra, la Repubblica Serba ha subito varie trasformazioni. Molti dei suoi leader in tempo di guerra sono stati arrestati o sono latitanti a seguito delle accuse di crimini di guerra loro rivolte, anche se Radovan Karad\u017ei\u0107 ha continuato per alcuni anni dopo la fine della guerra ad esercitare una forte influenza sulla politica interna dell'entit\u00e0. Alcuni dei non-serbi espulsi hanno fatto ritorno alle loro case, la popolazione non-serba \u00e8 attualmente intorno all'11% del totale (nel 1991 era il 40-45%). Tuttavia, come altre nazioni post-comuniste avviate verso l'economia di mercato, anche le due entit\u00e0 della Bosnia ed Erzegovina attraversano un periodo di profonda crisi economica e diffusa corruzione.\nGeografia fisica.\nMorfologia.\nIl territorio della Repubblica Serba copre una superficie di 24.617\u00a0km\u00b2, situata tra 42\u00b033' e 45\u00b016' di latitudine nord e 16\u00b011' e 19\u00b037' longitudine est, senza alcuno sbocco sul mare e si estende sul 49% del territorio della Bosnia ed Erzegovina. La regione confina a nord-ovest con la Croazia, ad est con la Serbia e a sud con il Montenegro. La Repubblica Serba \u00e8 separata dal resto della Bosnia ed Erzegovina da una Linea di Confine Inter-Entit\u00e0 (IEBL) di 1.080\u00a0km; tale confine interno, che rispecchia in buona parte la linea del fronte durante la guerra in Bosnia, \u00e8 marcato da cartelli ma non prevede alcun tipo di controllo alla circolazione di merci e persone.\nLa Repubblica Serba \u00e8 composta da due regioni, unite da uno stretto corridoio all'interno del distretto di Br\u010dko. Tale conformazione territoriale rende difficili la comunicazione e l'integrazione economica tra la parte occidentale e la parte orientale della regione. La regione nord-occidentale dove sorge la capitale amministrativa Banja Luka si estende sulle zone pi\u00f9 pianeggianti del nord della Bosnia, sulla destra idrografica del fiume Sava (\"posavina\"); essa presenta terreni ondulati, pianurea alluvionali e terrazze fluviali, costituiti da depositi risalenti al Cenozoico, che costituiscono il terreno pi\u00f9 fertile dell'entit\u00e0 (pianura pannonica). Verso sud tale area si innalzano verso regioni pi\u00f9 montuose, caratterizzate dalle cime delle Alpi Dinariche come la Kozara, Romanija, Jahorina, Bjela\u0161nica, Motajica e Treskavica. Oltre il distretto di Br\u010dko la Repubblica Serba occupa tutta la regione orientale della Bosnia (valle del fiume Drina, o \"podrinje\"), a partire dalla piana alluvionale della Drina verso la sua confluenza nella Sava e risalendone il corso verso le regioni pi\u00f9 montuose e poi pi\u00f9 arida-mediterranea scendendo verso sud (Erzegovina orientale), dove il picco di Magli\u0107 (2.386\u00a0m, presso il confine con il Montenegro) segna il punto pi\u00f9 alto dell'entit\u00e0.\nLa gran parte dei fiumi che scorronno in Repubblica Serba (Bosna, Vrbas, Sana e Una) sono tributari della Sava, che segna il confine nord con la Croazia; anche la Drina, che segna gran parte del confine est, si getta nella Sava. La Trebi\u0161njica, in Erzegovina orientale, \u00e8 uno dei pi\u00f9 lunghi fiumi carsici al mondo, mentre le cascate di Skakavac (75 mt) sono tra le pi\u00f9 alte dell'entit\u00e0. I principali laghi in Repubblica Serba sono il lago di Bile\u0107a, il lago di Barda\u010da e il lago Balkana. La Repubblica Serba ospita tre parchi nazionali bosniaci: il parco nazionale di Sutjeska, il parco nazionale di Kozara e il parco nazionale della Drina, oltre all'area protetta del lago di Barda\u010da. La Peru\u0107ica \u00e8 una delle ultime foreste primordiali rimaste in Europa.\nSociet\u00e0.\nEvoluzione demografica.\nIl territorio dell'attuale Repubblica Serba ospitava circa 1,5 milioni di cittadini jugoslavi nel 1991, di cui il 55,4% serbo-bosniaci, il 28,1% di etnia \"Musulmana\", il 9,2% di croato-bosniaci e il 4.8% di jugoslavi \"tout-court\", oltre a un 2,5% di minoranze (rom, ebrei, ucraini, cechi, slovacchi, tedeschi, italiani).\nIl primo censimento demografico del dopoguerra, condotto nel 2013 e i cui dati sono stati pubblicati nel 2016, ha fotografato gli effetti della pulizia etnica e dell'incompiuto processo di rientro di profughi e sfollati nelle aree di loro residenza pre-bellica. Secondo tali dati, la Repubblica Serba ospita circa 1.200.000 abitanti, di cui l'82% serbo-bosniaci, il 14% bosgnacchi (percentuale dimezzata), il 2,4% di croati (un quarto) e l'1.25% di altre minoranze. A Prnjavor vive una piccola comunit\u00e0 italiana e di cechi, trasferitivisi ai tempi della dominazione asburgica.\nLa Repubblica Serba presenta una densit\u00e0 demografica piuttosto bassa, con 58 persone per chilometro quadrato. Inoltre la disposizione della popolazione sul territorio non \u00e8 affatto omogenea; ad esempio in Erzegovina \u00e8 di 20 ab./km\u00b2, mentre in Posavina e Semberija \u00e8 pari a 150 ab./km\u00b2, il che rappresenta un ulteriore problema per lo sviluppo economico.\nMunicipalit\u00e0.\nLa Repubblica Serba \u00e8 formata da 63 municipalit\u00e0, delle quali, 57 hanno lo status di \"Comune\", mentre 6 lo status di \"Citt\u00e0\": Banja Luka, Prijedor, Doboj, Bijeljina, Trebigne e Isto\u010dno Sarajevo, quest'ultima costituita dai seguenti comuni: Isto\u010dni Stari Grad, Isto\u010dna Ilid\u017ea, Isto\u010dno Novo Sarajevo, Pale, Sokolac e Trnovo.\nQuello che segue \u00e8 un elenco delle prime 15 pi\u00f9 popolose secondo stime del 2004.\nIl 48% del territorio della municipalit\u00e0 di Br\u010dko che spettava alla Repubblica Serba secondo gli accordi di Dayton \u00e8 stato sottratto alla giurisdizione dell'entit\u00e0 (come il 52% spettante alla Federazione) e nel 2000 ed \u00e8 andato a formare il Distretto di Br\u010dko di fatto sotto la giurisdizione diretta della Bosnia ed Erzegovina, anche se ufficialmente secondo un recente accordo \u00e8 considerato da entrambi i governi delle entit\u00e0 come un condominio.\nPolitica.\nLa Repubblica Serba ha una propria assemblea, un consiglio dei popoli, un presidente, un governo, simboli nazionali, polizia e sistema postale.\nL'Assemblea Nazionale si compone di 83 seggi ed insieme al Consiglio dei Popoli forma la legislatura della Repubblica Serba. Alle elezioni del 2014 il partito SNSD ha ottenuto 29 seggi e governa in alleanza con Alleanza Popolare Democratica (DNS) (8 seggi) e Partito Socialista (5 seggi). La coalizione di opposizione del Partito Democratico Serbo (SDS) ha ottenuto 24 seggi e 7 seggi i suoi alleati del PDP; 5 seggi sono andati al NDM e 5 alla coalizione bosgnacca Patria.\nNel 2002 venne creato il Consiglio dei Popoli della Repubblica Serba, che si affianc\u00f2 all'Assemblea nell'esercizio del potere legislativo, senza partecipare alla stesura delle leggi, ma col compito primario di difendere gli interessi di ciascun popolo costitutivo della Repubblica Serba e bloccare, quando necessario, l'emanazione di leggi reputate fortemente lesive per una delle etnie del Paese, quindi svolgendo una funzione di controllo. Si compone di 28 membri, 8 a testa per i popoli costitutivi della Repubblica Serba: bosgnacchi, croati, serbi e altri 4 seggi ripartiti dalle minoranze. Il Consiglio dei Popoli ha 1 presidente e 3 vicepresidenti e viene eletto dai rispettivi gruppi parlamentari (a base etnica) dell'Assemblea Nazionale.\nIl Presidente della Repubblica svolge prettamente un ruolo di rappresentanza. Ottavo presidente e ultimo detentore finora della carica \u00e8 Milorad Dodik del SNSD, gi\u00e0 presidente del governo, che succede al compagno di partito Rajko Kuzmanovi\u0107.\nIl governo \u00e8 guidato da Aleksandar D\u017eombi\u0107, \u00e8 formato dalla coalizione tra SNSD, Partito Socialista e Alleanza Popolare Democratica, uguale a quella del precedente esecutivo, anche se con un'influenza maggiore dei 2 partiti minori sull'azione di governo, forti dei buoni risultati elettorali. Si compone di 16 ministri, due vicepresidenti e un presidente. Inoltre nell'assegnazione dei ministeri \u00e8 necessario rispettare il principio di corretta rappresentanza delle varie comunit\u00e0 etniche, infatti per legge 8 ministeri spettano agli esponenti dell'etnia serba, 5 ai bosgnacchi e i restanti 3 ai croati. Dopo la conclusione della guerra in Bosnia, la Repubblica Serba mantenne il controllo sull'esercito e di conseguenza possedeva anche un ministero della difesa, che rimase in funzione fino al 1\u00ba gennaio 2006, quando l'Assemblea Nazionale decise di trasferire il controllo delle forze armate al Ministero della Difesa della Bosnia ed Erzegovina, in quanto condizione vincolante per la continuazione delle trattative della Bosnia per accedere alla NATO.\nIl 26 settembre 2006 i vertici politici di Serbia e della Repubblica Serba firmarono un \"trattato speciale di cooperazione\" che mirava a promuovere la collaborazione a livello istituzionale ed economico tra le due parti. Il documento non faceva altro che consolidare i punti chiave del precedente accordo, risalente al 2001, tra la Repubblica Federale di Jugoslavia e la Repubblica Serba, tra i quali vi sono: cooperazione economica, nel settore della difesa, nell'educazione e la possibilit\u00e0 per i residenti della Repubblica Serba di usufruire della doppia cittadinanza (oltre a quella bosniaca, hanno diritto a quella della Serbia). La fattibilit\u00e0 di quest'accordo \u00e8 garantita dal trattato di Dayton, risalente al 1995, che pose fine alla guerra in Bosnia e garant\u00ec alle due entit\u00e0 della Bosnia ampie autonomie.\nLa Repubblica Serba, bench\u00e9 senza alcuna personalit\u00e0 giuridica internazionale, dispone di rappresentanze diplomatiche a Bruxelles, Stoccarda, Belgrado, Gerusalemme e Mosca, inoltre i vertici politici hanno annunciato la volont\u00e0 di aprire nuovi uffici di rappresentanza a Zagabria e Washington, sottolineando l'importanza del loro ruolo di promotori della cultura e delle tradizioni della Repubblica Serba all'estero.\nPresidenti.\nLista dei presidenti della Repubblica Serba di Bosnia ed Erzegovina dall'anno della sua fondazione nel 1992.\nEconomia.\nA seguito della guerra dei primi anni novanta, l'entit\u00e0 ha subito forti contraccolpi sul piano economico come tutta la Bosnia ed Erzegovina, infatti dei 100 miliardi di danni patiti dalla Bosnia un terzo sono della Repubblica Serba. I danni maggiori sono stati registrati nelle infrastrutture, gi\u00e0 carenti prima degli eventi bellici e nell'industria, penalizzata anche dal passaggio da un'economia di stampo socialista a una di mercato; quest'ultimo un passo insostenibile per le imprese bosniache, spesso inefficienti e con evidenti surplus di manodopera impiegata.\nDalla fine della guerra nel 1995, si \u00e8 avuta una timida ripresa dell'economia che si acceler\u00f2 nel biennio 2006-2007 per poi interrompersi nel 2008 a seguito degli effetti della crisi economica globale, anche se i ricavi delle privatizzazioni della Telekom Srpska e della raffineria di Brod permettono al governo dell'entit\u00e0 di mantenere costante il welfare state e avere un bilancio economico pi\u00f9 sano di quello della Federazione. Il salario medio dell'ottobre 2010 ammonta a 779 marchi (circa 398 euro), molto vicino alla media nazionale anche se rappresenta il 70-80% di quello prebellico.\nNella Repubblica Serba, come in tutto lo stato, si usa il marco bosniaco (KM/BAM; cambio fisso 1 EUR = 1,955 BAM). La registrazione di un'impresa nella Repubblica Serba avviene in minimo 23 giorni lavorativi. Il prodotto interno lordo (a parit\u00e0 di potere d'acquisto) era stimato nel 2010 attorno ai US$ 7,895 pro capite.\nInvestimenti esteri nella Repubblica Serba includono quelli di ArcelorMittal nella miniera di ferro di Ljubija a Prijedor; di Yuzhuralzoloto nella miniera di piombo e zinco di Sase a Srebrenica; la privatizzazione di Telekom Srpske (venduta a Telekom Srbija per \u20ac646 milioni), e la vendita della raffineria di Bosanski Brod alla compagnia petrolifera russa Zarubezhneft nel 2007. La compagnia elettrica ceca \u010cEZ ha inoltre firmato un contratto da 1,4 miliardi di euro con la Elektroprivreda Republike Srpske nel 2007 per il rinnovo della centrale elettrica di Gacko I e la costruzione di un secondo impianto, Gacko II.\nDal 2001 la Repubblica Serba ha iniziato delle significative riforme della tassazione, portandola al massimo al 28,6%. La tassazione sul capitale e sul reddito, al 10%, \u00e8 tra le pi\u00f9 basse della regione, per stimolare gli investimenti esteri. L'imposta sul valore aggiunto \u00e8 stata introdotta nel 2006.\nInfrastrutture e trasporti.\nAttraverso il territorio della Repubblica Serba passa l'importante ferrovia che collega Zagabria e Sarajevo attraversando i comuni di Novi Grad (Bosanski Novi), Doboj e la citt\u00e0 di Banja Luka. I collegamenti ferroviari sono ripresi nell'agosto 2017.\nLa Repubblica Serba possiede una rete stradale di 3964\u00a0km, gestite dalla compagnia pubblica \"Putevi Republike Srpske\", mentre la rete autostradale \u00e8 ancora in fase embrionale. \u00c8 quasi completamente percorribile l'autostrada Gradi\u0161ka-Banja Luka lunghezza di 37\u00a0km, da Banja Luka a Gradi\u0161ka che collega la RS alla rete autostradale europea e prevede inoltre, la costruzione di un imponente ponte sulla Sava al confine tra Bosnia e Croazia. Iniziata nel 2005, la sua costruzione ha subito nel tempo notevoli ritardi e la data della sua inaugurazione \u00e8 stata oggetto di molte speculazioni. Oltre all'autostrada Gradi\u0161ka-Banja Luka \u00e8 attiva anche l'autostrada Banja Luka-Doboj.\nIl Corridoio V-c (Sarajevo-Budapest) dei corridoi paneuropei attraversa la Repubblica Serba da Modri\u010da a Doboj lungo il fiume Bosna. La costruzione di un'autostrada \u00e8 prevista entro gli anni 2020 con fondi europei (agenda connettivit\u00e0).\nCultura.\nIl principale istituto pubblico di educazione avanzata nella Repubblica Serba \u00e8 l'Universit\u00e0 di Banja Luka, fondata nel 1975, che ospita la Biblioteca nazionale e universitaria della Repubblica Serba. La seconda universit\u00e0 pubblica \u00e8 l'Universit\u00e0 di Sarajevo Est. Tra le universit\u00e0 private si contano l'American University in Bosnia and Herzegovina, l'Universit\u00e0 di Slobomir e l'Universit\u00e0 Sinergija.\nL'Accademia delle Scienze e delle Arti della Repubblica Serba, fondata nel 1996, \u00e8 la principale istituzione rappresentativa culturale. Il Museo di arte contemporanea di Banja Luka (MSURS) ospita una collezione di arte jugoslava e internazionale."}
{"id": "682672", "revid": "17654", "url": "https://it.wikipedia.org/wiki?curid=682672", "title": "M\u00e9d\u00e9e (Charpentier)", "text": ""}
{"id": "682688", "revid": "174925", "url": "https://it.wikipedia.org/wiki?curid=682688", "title": "IrDA", "text": "IrDA (acronimo in lingua inglese per Infrared Data Association) \u00e8 una organizzazione non profit di produttori elettronici, costituita nel 1994, che definisce le specifiche fisiche dei protocolli di comunicazione che fanno uso della radiazione infrarossa per la trasmissione wireless, a breve distanza, dei dati.\nLe specifiche IrDA sono costituite da una pila di protocolli: IrPHY, IrLAP, IrLMP, IrCOMM, Tiny TP, IrOBEX, IrLAN, IrSimple e IrFM. Ogni protocollo - necessario per il funzionamento o opzionale - definisce e gestisce uno o pi\u00f9 aspetti dello standard di comunicazione. Le specifiche sono strutturate a livelli (\"layer\") sovrapposti, ognuno occupato da un protocollo diverso, e ogni livello comunica solo con i due adiacenti.\nIrDA permette la creazione di reti di tipo PAN ed \u00e8 uno standard diffuso globalmente. Era largamente adottato su computer portatili, palmari, cellulari. Il bluetooth, che \u00e8 uno standard di trasmissione radio, ha tuttavia soppiantato la trasmissione a infrarossi su alcuni dispositivi.\nI dispositivi a infrarossi, per funzionare correttamente, devono essere posizionati in condizioni di visibilit\u00e0 reciproca (la cosiddetta LoS, \"Line of Sight\", \"linea di vista\") ad una distanza di 1 o 2 metri. Questi limiti dipendono dal fatto che la radiazione infrarossa prodotta da questi dispositivi non \u00e8 in grado di attraversare muri o altre barriere solide significative (anche il vetro di una finestra pu\u00f2 pregiudicare la qualit\u00e0 della trasmissione). La velocit\u00e0 di trasmissione pi\u00f9 comune \u00e8 di circa 4 Mbit/s, ma alcuni dispositivi raggiungono i 16 Mbit/s.\nProtocolli.\nIrPHY.\nIl protocollo IrPHY (Infrared Physical Layer Specification) \u00e8 obbligatorio e costituisce il livello pi\u00f9 basso delle specifiche IrDA.\nLe sue caratteristiche salienti sono:\nIl dispositivo IrDA comunica con degli impulsi infrarossi trasmessi in un volume conico con un'apertura minima di 15\u00b0. Le specifiche sulla distanza di trasmissione sono generiche: l'irradiazione minima deve permettere la trasmissione ad almeno un metro di distanza e quella massima non deve essere tale da \"accecare\" il ricevitore se il dispositivo di trasmissione viene posto troppo vicino. Come conseguenza esistono in commercio dispositivi che faticano a raggiungere un metro di distanza e altri che coprono diversi metri, cos\u00ec come apparecchi che non tollerano una distanza troppo ravvicinata.\nLa distanza di trasmissione ideale \u00e8 compresa tra 5 e 60 cm con il ricevente al centro del cono. La comunicazione avviene sempre in modalit\u00e0 half-duplex in quanto l'apparecchio ricevente \u00e8 accecato, durante la trasmissione, dalla luce emessa dal proprio trasmettitore. I due apparecchi possono, tuttavia, simulare una comunicazione full-duplex alternando rapidamente la trasmissione dei dati.\nModalit\u00e0 di trasmissione.\nLa modalit\u00e0 di trasmissione sono quattro: \nI vari termini si sono diffusi, a dispetto della non ufficialit\u00e0, in quanto le modalit\u00e0 di codifica sono differenti tra loro.\nLa modalit\u00e0 UFIR (Ultra Fast Infrared) \u00e8 ancora in fase di definizione e supporter\u00e0 velocit\u00e0 fino a 100 Mbit/s.\nIrLAP.\nIl protocollo obbligatorio IrLAP (Infrared Link Access Protocol) \u00e8 il secondo livello delle specifiche IrDA e si posiziona tra i livelli IrPHY e IrLMP. Rappresenta il livello datalink del modello ISO/OSI.\nLe sue specifiche pi\u00f9 importanti sono: \nIrLMP.\nIl protocollo IrLMP (Infrared Link Management Protocol) costituisce il terzo livello. \u00c8 un protocollo obbligatorio ed \u00e8 distinto in due parti. \nLM-MUX (\"Link Management Multiplexer\"), situato sopra il livello IrLAP, provvede alla creazione di canali logici multipli per la trasmissione del flusso di dati, e permette lo scambio tra dispositivo primario e dispositivi secondari. La seconda parte del protocollo, LM-IAS (\"Link Management Information Access Service\") fornisce un registro di servizi integrabile e accessibile tramite query.\nTiny TP.\nTiny TP (Tiny Transport Protocol) \u00e8 un protocollo opzionale che si posiziona sopra al livello IrLMP e provvede al:\nIrCOMM.\nIrCOMM (Infrared Communications Protocol) \u00e8 un protocollo opzionale che permette ad un dispositivo infrarossi di agire come una porta seriale o parallela. \u00c8 posizionato sopra al livello IrLMP.\nIrOBEX.\nIrOBEX (Infrared Object Exchange) \u00e8 un protocollo opzionale che permette lo scambio di oggetti dati (p.e. vCard, vCalendar o altri formati) tra dispositivi. Si posiziona sopra al protocollo Tiny TP, che \u00e8 quindi necessario abilitare per il funzionamento di IrOBEX.\nIrLAN.\nIrLAN (Infrared Local Area Network) \u00e8 un protocollo opzionale che permette di connettere un dispositivo a raggi infrarossi con una rete locale in tre modi:\nSi posiziona sopra il protocollo Tiny TP che \u00e8 quindi necessario abilitare per il funzionamento di IrLAN.\nIrSimple.\nIrSimple migliora l'efficienza del protocollo di trasmissione aumentandone la velocit\u00e0 da 4 a 10 volte pur mantenendo la retrocompatibilit\u00e0 con i protocolli IrDA precedenti.\nIrSimpleShot.\nIrSimpleShot (IrSS) fornisce una connessione wireless tra videofonini e stampanti fotografiche, locali o integrate su chioschi.\nIrFM.\nIrFM (Infrared financial messaging) \u00e8 un protocollo opzionale per effettuare transazioni finanziarie tramite un dispositivo a infrarossi. Il dispositivo a infrarossi (un palmare o un telefono cellulare) trasmette i dati per la verifica di una carta di credito o altri sistemi di pagamento analoghi ad un terminale POS senza che sia necessario l'utilizzo di badge o la digitazione di codici."}
{"id": "682690", "revid": "1564499", "url": "https://it.wikipedia.org/wiki?curid=682690", "title": "Roseto Valfortore", "text": "Roseto Valfortore (\"Rus\u00ecte\" in dialetto locale, fino al 1862 chiamata \"Roseto\") \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nRoseto Valfortore sorge fra i monti della Daunia, su di un'altura collinare a 658 in posizione dominante l'alta valle del fiume Fortore. Il territorio comunale, interamente montano (il monte Saraceno raggiunge i e diverse altre vette superano quota ), \u00e8 piuttosto ampio e si spinge a sud fino all'alta valle del Miscano, sul versante tirrenico, ove nel Medioevo era situato il borgo fortificato di Vetrisciello con due monasteri e la chiesa di San Quirico. Tale antico borgo, soggetto alla diocesi di Ariano, risultava distrutto gi\u00e0 alla met\u00e0 del Quattrocento, ma da esso ha preso nome il bosco Vetruscelli, il pi\u00f9 grande complesso boschivo naturale afferente al sito di importanza comunitaria \"Monte Cornacchia - Bosco di Faeto\".\nClima.\nIl clima di Roseto Valfortore \u00e8 alquanto umido e freddo e non mancano le nevicate, qualche volta anche intense d'inverno, anche per via della vicinanza al Monte Cornacchia, la vetta pi\u00f9 alta della Puglia. Invece le estati sono molto gradevoli e il clima in tale stagione \u00e8 piuttosto mite.\nStoria.\nIn epoca preromana l'alta valle del Fortore e i monti della Daunia erano interamente controllati dai Sanniti e dagli Irpini, i quali vi fondarono l\"'oppidum\" Vescellium.\nA decorrere dal I secolo d.C. \u00e8 testimoniata la presenza dei romani nel territorio rosetano.\nIl nome \"Rosito\" compare per la prima volta nel 752: la localit\u00e0 \u00e8 menzionata nel documento con il quale il duca longobardo Liutprando decreta la libert\u00e0 per la schiava Cunda e il figlio Liupergo.\nNel 1122 Roseto, dopo essere appartenuta alla contea di Ariano, passa a Guglielmo il Guiscardo, duca di Puglia, in seguito a un riuscito assalto.\nNel 1294 Bartolomeo I di Capua s'insedia nel feudo di Roseto al posto del D'Assimal, che l'aveva ricevuto da Carlo d'Angi\u00f2 dopo la presa di Lucera del 1269.\nNel 1338 il feudo di Roseto con quello di Vetruscelli \u00e8 assegnato a Roberto di Capua.\nNel 1497 Bartolomeo III, ricevuta la conferma feudale del re Federico d'Aragona, porta il borgo al massimo splendore.\nNel 1640 il feudo passa dai Lombardo ai Brancia, che lo tennero fino al 1655, quando Giuseppe Saggese di Foggia acquista il feudo, che rimane alla sua famiglia fino agli inizi dell'Ottocento.\nNel 1848 Roseto partecipa attivamente ai moti risorgimentali e vive poi l'avventura garibaldina con spargimento di sangue.\nNel 1860 le truppe garibaldine al comando di Liborio Romano, omonimo dell'uomo politico leccese, mettono a ferro e fuoco il paese, fa da tragico epilogo la fucilazione di sei soldati borbonici.\nNel 1882 cominciano i trasferimenti verso gli Stati Uniti d'America: nel 1912 gli emigranti di Roseto in Pennsylvania danno vita a un nuovo paese oltreoceano, chiamato Roseto, entrando nel novero dei comuni statunitensi.\nNel secondo dopoguerra riprende il flusso migratorio, questa volta diretto soprattutto verso il Canada. Roseto progressivamente si spopola: dagli oltre 5000 abitanti del periodo antecedente la seconda guerra mondiale, scende a meno di 1000 nel XXI secolo.\nSociet\u00e0.\nLingue e dialetti.\nAccanto alla lingua italiana, nel territorio comunale di Roseto Valfortore si parla il \"rosetano\", una variet\u00e0 del dialetto dauno-irpino con sensibili influssi di area sannitica, quali la morfologia del passato remoto (\"magn\u00e0tt\u00eb\", 'mangiai; \"magn\u00e0st\u00eb\", 'mangiasti'; \"magn\u00e0s\u00eb\", 'mangi\u00f2') e la metafonia di tipo sabino (\"r\u00f3ss\u00eb\", 'grosso'; \"r\u00f2ss\u00eb\", 'grossa').\nReligione.\nIl territorio di Roseto Valfortore fece parte dalla diocesi di Ariano fino al 1914, quando pass\u00f2 a quella di Lucera.\nEconomia.\nNel grande bosco Vetruscelli e nelle altre aree boschive si rinviene il tartufo nero e si producono il miele d'acacia e il miele tartufato.\nStoricamente notevoli erano anche l'attivit\u00e0 molitoria (il pi\u00f9 antico mulino ad acqua risale al 1338) e il settore dell'estrazione e della lavorazione della pietra naturale, che veniva anche esportata: la facciata quattrocentesca della basilica cattedrale di Ariano Irpino \u00e8 costituita interamente di pietra arenaria di Roseto.\nIl paese \u00e8 associato al club \"I borghi pi\u00f9 belli d'Italia\".\nInfrastrutture e trasporti.\nDue strade provinciali, una per Alberona, l'altra per Biccari, agevolano le relazioni con il capoluogo provinciale e con il resto della Puglia.\nUna terza strada provinciale, diretta a Castelfranco in Miscano con proseguimento verso la SS 90 bis, consente invece i collegamenti con la confinante Campania."}
{"id": "682695", "revid": "60395", "url": "https://it.wikipedia.org/wiki?curid=682695", "title": "Psalliota hortensis", "text": ""}
{"id": "682697", "revid": "60395", "url": "https://it.wikipedia.org/wiki?curid=682697", "title": "Agaricus hortensis", "text": ""}
{"id": "682699", "revid": "118143102", "url": "https://it.wikipedia.org/wiki?curid=682699", "title": "Katsuobushi", "text": "Il katsuobushi (\u9c39\u7bc0; \u304b\u3064\u304a\u3076\u3057) \u00e8 un ingrediente molto importante della cucina giapponese. Si ottiene grattugiando in piccoli fiocchi filetti di kuokka essiccato, fermentato e affumicato.\nUtilizzo.\nViene utilizzato nella preparazione di molte pietanze tra cui la \"soba\", la zuppa di \"miso\" e il brodo \"dashi\". Viene usato anche come condimento finale per pietanze come i \n\"takoyaki\" e l'\"okonomiyaki\"."}
{"id": "682700", "revid": "123749474", "url": "https://it.wikipedia.org/wiki?curid=682700", "title": "Piero Taruffi", "text": "Biografia.\nEccellente pilota, recordman, collaudatore e progettista, il suo palmar\u00e8s \u00e8 talmente vasto da poter essere confrontato solamente con quello dei pi\u00f9 grandi piloti di tutti i tempi. Taruffi si aggiudic\u00f2 moltissime e prestigiose gare di automobilismo e motociclismo sportivo. Oltre ad aver conquistato diversi record mondiali di velocit\u00e0, ha progettato importanti innovazioni tecniche e contribuito allo sviluppo di svariati prototipi, tra i quali la celeberrima Rondine, considerata la prima motocicletta dell'era moderna.\nPur ritenendosi maggiormente portato verso le corse in moto, Taruffi \u00e8 riuscito a conquistare la vittoria nelle tre pi\u00f9 importanti gare mondiali automobilistiche su tracciato stradale: la Targa Florio nel 1952, la Carrera Panamericana nel 1951 e la Mille Miglia nel 1957. Fu secondo nella Coppa d'Oro delle Dolomiti del 1953. Con la Mille Miglia a cinquant'anni si ritir\u00f2 dalle corse.\nNella Carrera Panamericana del 1951 la stampa messicana gli affibbi\u00f2 il soprannome di \"El zorro plateado\" (La volpe argentata), per la precoce canizie e per lo stile di guida mai irruente e sempre teso a sfruttare ogni potenzialit\u00e0 del mezzo meccanico.\nNell'ottobre del 2006 \u00e8 stato dedicato a Taruffi l'Autodromo di Vallelunga, da lui progettato nel 1950.\nGli inizi sportivi.\nLa vita di Taruffi fu improntata al mito futurista che spingeva l'uomo al raggiungimento della velocit\u00e0, con qualsiasi mezzo.\nTaruffi inizi\u00f2 nella prima met\u00e0 degli anni venti con la vittoria nel campionato italiano universitario di sci, e un 4\u00ba posto in quello francese. Nel 1928 fece parte della squadra di canottaggio che conquist\u00f2 il titolo europeo nella specialit\u00e0 \"otto con\".\nLa grande passione di Taruffi fu per\u00f2 il motore. Da adolescente nel 1923 aveva gareggiato nella corsa Roma-Viterbo, vincendola, con la Fiat 501 del padre Pompeo, noto chirurgo romano, che vedeva di buon occhio l'entusiasmo sportivo del figlio, purch\u00e9 andasse di pari passo con gli studi.\nAvuta in regalo una AJS 350, la trucc\u00f2 e partecip\u00f2 alla stagione del 1925, conquistando la vittoria nella classe 350 sul circuito di Monte Mario, all'epoca importante gara locale di velocit\u00e0 in salita. Si iscrisse poi al Gran Premio di Roma, nel quale fu costretto al ritiro.\nIl Tarf.\nVeicolo da record a quattro ruote, progettato, realizzato e pilotato da Taruffi, con il quale sul circuito di Montlh\u00e9ry super\u00f2 la velocit\u00e0 di 200 km/h, nel 1954, con un motore da 500 cm\u00b3 aspirato.\nUn \"siluro\" ospitava il pilota, e l'altro un motore motociclistico Gilera, derivato dalla CNA Rondine, al cui sviluppo Taruffi aveva collaborato.\nLa Mille Miglia.\nNel 1957 Taruffi vinse l'ultima edizione della Mille Miglia, funestata dalla tragedia di Guidizzolo. Aveva partecipato a 15 edizioni, senza mai riuscire a vincere.\nDopo quella vittoria, a cinquant'anni, Taruffi si ritir\u00f2 dalle corse.\nL'attivit\u00e0 ingegneristica e divulgativa.\nPiero Taruffi scrisse nel 1953 il libro \"Tecnica e pratica della guida automobilistica da corsa\", pubblicato dalla Ars Nova, oggi irreperibile.\nA partire dal 1962 diede inizio a un'intensa attivit\u00e0 giornalistica, quale \"tester\" e commentatore tecnico d'eccezione per il periodico L'Automobile, organo di stampa ufficiale dell'Automobile Club d'Italia, mantenendo l'incarico fino agli anni '70.\n\u00c8 stato il precursore di invenzioni come l'Abs e l'Asr. Inoltre ha collaborato per lo sviluppo dei primi motori elettrici.\nLa carriera in Formula 1.\nDebutta in Formula 1 nella prima stagione, nel 1950, con un'Alfa Romeo.\nNelle stagioni successive entra nella Scuderia Ferrari, dove \u00e8 compagno di squadra di campioni come Alberto Ascari e Juan Manuel Fangio.\nNel 1952 raggiunse il terzo posto nel mondiale, suo miglior risultato di sempre.\nPalmar\u00e8s.\nPur avendo profuso la maggior parte del suo impegno nel settore motoristico per la progettazione e sperimentazione tecnica, il \"palmar\u00e8s\" di Taruffi comprende 44 vittorie (30 assolute e 14 di classe) su 136 gare automobilistiche disputate e 23 vittorie su 42 gare motociclistiche disputate, oltre al conseguimento di 39 record di velocit\u00e0 automobilistici e 53 motociclistici.\nFonti.\nFranco Lini, \"Campione di stile\", Ruoteclassiche - fascicolo n. 4 del febbraio 1989"}
{"id": "682705", "revid": "2014155", "url": "https://it.wikipedia.org/wiki?curid=682705", "title": "Ludovico III di Baviera", "text": "Biografia.\nGiovinezza.\nLudovico nacque a Monaco di Baviera, figlio primogenito di Luitpold di Baviera e di sua moglie, l'arciduchessa Augusta Ferdinanda d'Asburgo-Lorena (figlia del granduca Leopoldo II di Toscana). Ludovico venne cos\u00ec chiamato in onore del nonno, il re Ludovico I.\nLudovico trascorse i suoi primi anni di vita vivendo al palazzo reale di Monaco e negli altri castelli della famiglia reale. Quando raggiunse i dieci anni, la famiglia si trasfer\u00ec definitivamente al Palazzo di Leuchtenberg.\nNel 1861, all'et\u00e0 di 16 anni, Ludovico incominci\u00f2 la propria carriera militare al fianco dello zio, il re Massimiliano II di Baviera, il quale lo nomin\u00f2 luogotenente del 6\u00ba battaglione di cacciatori reali. L'anno successivo egli entr\u00f2 all'universit\u00e0 di Monaco ove studi\u00f2 legge ed economia. All'et\u00e0 di 18 anni divenne automaticamente membro del senato della legislatura bavarese ed ufficialmente venne nominato principe della casa reale.\nNel 1866, la Baviera si alle\u00f2 con l'Impero austro-ungarico nella guerra austro-prussiana. Ludovico ottenne il grado di colonnello luogotenente e venne ferito durante la battaglia di Helmstedt. Per il valore dimostrato ottenne la croce di cavaliere di I classe dell'ordine al merito militare di Baviera.\nMatrimonio.\nNel giugno del 1867 Ludovico si rec\u00f2 a Vienna per prendere parte ai funerali della cugina, l'arciduchessa Matilde d'Austria (figlia della sorella di suo padre, la principessa Ildegarda di Baviera). Mentre si trovava in Austria, Ludovico conobbe la diciottenne cugina della defunta Matilde, l'arciduchessa Maria Teresa Enrichetta d'Asburgo-Este.\nIl 20 febbraio 1868, presso la chiesa di Sant'Agostino di Vienna, Ludovico spos\u00f2 Maria Teresa. Ella era l'unica figlia dell'arciduca Ferdinando Carlo Vittorio d'Asburgo-Este (1821-1849) e di sua moglie, l'arciduchessa Elisabetta Francesca d'Asburgo-Lorena (1831-1903).\nSino al 1862, lo zio di Ludovico aveva regnato col nome di Ottone di Grecia sul suolo greco e, dal momento in cui questi era stato deposto da quel trono, Ludovico ne era il legittimo pretendente. Qualora questo fosse accaduto, egli avrebbe per\u00f2 dovuto rinunciare alla propria fede cattolica per abbracciare quella greco-ortodossa praticata nel regno di Grecia. Lo zio di Maria Teresa, il duca Francesco V di Modena era uno strenuo sostenitore del cattolicesimo ed egli richiese dunque come parte integrante del contratto di matrimonio che Ludovico avrebbe rinunciato a ogni diritto sul trono greco con l'assicurazione che gli eredi sarebbero stati cresciuti secondo la fede cattolica. Inoltre, nel 1843, la costituzione greca imped\u00ec al sovrano greco di essere simultaneamente sovrano di un altro paese. Di conseguenza, il fratello minore di Ludovico, Leopoldo, tecnicamente avrebbe dovuto succedere nei diritti sul trono greco.\nGrazie al proprio matrimonio, Ludovico divenne un uomo ricco. Maria Teresa aveva ereditato grandi propriet\u00e0 dal padre, tra le quali si contavano le residenze di S\u00e1rv\u00e1r in Ungheria e di Eiwanowitz in Moravia (attuale Ivanovice na Han\u00e9 nella Repubblica Ceca). In queste propriet\u00e0 Ludovico sfog\u00f2 la propria passione per l'agricoltura e l'allevamento, a tal punto da guadagnarsi l'appellativo popolare di \"Millibauer\".\nReggente di Baviera.\nIl 12 dicembre 1912 il padre di Ludovico mor\u00ec. Luitpold aveva attivamente partecipato alla deposizione del nipote, il re Ludovico II di Baviera e aveva agito come reggente anche per un altro nipote, Ottone. Re Ottone era stato giudicato mentalmente incapace di governare. Ludovico succedette immediatamente al padre come principe reggente. \nAltrettanto tempestivamente una serie di pressioni politiche e sociali gi\u00e0 acclamavano Ludovico come re di Baviera. La legislatura bavarese, a ogni modo, continu\u00f2 a tergiversare e si riun\u00ec solamente il 29 settembre 1913. Il 4 novembre dello stesso anno la legislatura fece una modifica alla costituzione del regno includendo una clausola che specificava che, se la reggenza del trono da parte di un reggente nominato in vece del re si fosse protratta per un tempo superiore ai 10 anni, il reggente in carica poteva essere nominato monarca a tutti gli effetti. Tale emendamento ottenne 122 voti a favore contro 27 negativi alla Camera, mentre solo 6 furono i voti negativi al Senato. Il giorno successivo, il 5 novembre 1913, Ludovico annunci\u00f2 alla legislatura la fine della reggenza e la deposizione di Ottone e il governo riconobbe Ludovico re di Baviera col nome di Ludovico III.\nRegno.\nIl breve regno di Ludovico fu di stampo conservatore e largamente influenzato dall'enciclica pontificia \"Rerum Novarum\". Il primo ministro Georg von Hertling, nominato da Luitpold nel 1912, ottenne di rimanere in carica anche sotto il nuovo monarca.\nAllo scoppio della prima guerra mondiale nel 1914 Ludovico invi\u00f2 un dispaccio ufficiale a Berlino per esprimere la solidariet\u00e0 della Baviera. Successivamente Ludovico pose delle proprie condizioni per un'alleanza e la consequenziale entrata in conflitto della Baviera: a guerra vinta il suo stato avrebbe ottenuto l'Alsazia e la citt\u00e0 di Anversa in Belgio, in modo da garantirsi un accesso al mare.\nLa Germania dichiar\u00f2 guerra alla Russia il 1\u00ba agosto 1914 e alla Francia due giorni dopo. Fu in questa occasione che Ludovico accolse la petizione di un venticinquenne austriaco che gli chiedeva il permesso di aderire come volontario all'esercito bavarese: fu cos\u00ec che Adolf Hitler venne arruolato nel 16\u00ba reggimento di fanteria di riserva, nel quale rimase attivo sino alla fine del conflitto. \nNel 1917, quando la situazione bellica della Germania andava sempre pi\u00f9 peggiorando, Hertling divenne cancelliere di Germania e primo ministro di Prussia mentre Otto von Dandl venne nominato \"ministro di stato per la casa reale e gli esteri\", nonch\u00e9 \"presidente del consiglio dei ministri\" dall'11 novembre 1917, titolo equivalente a quello di primo ministro in Baviera. Data la politica di indifferenza dei suoi ministri, Ludovico divenne molto impopolare durante il conflitto, soprattutto per gli scarsi appoggi offerti alla Germania. \nPerdita del Regno ed esilio.\nAlla chiusura della guerra, la rivoluzione scoppi\u00f2 anche in Baviera e il 7 novembre 1918 Ludovico venne costretto a lasciare il paese; fu il primo dei monarchi tedeschi a venire ufficialmente destituito.\nIl 12 novembre 1918 il primo ministro Dandl si rec\u00f2 al castello di Anif, presso Salisburgo (ove Ludovico III si era rifugiato) e ottenne la cosiddetta \"Anifer Erkl\u00e4rung\" (\"dichiarazione di Anif\") nella quale il re rinunciava ufficialmente a tutte le sue prerogative statali, civili e militari.\nMorte.\nLudovico mor\u00ec in Ungheria il 18 ottobre 1921. La salma fu portata al castello di Wildenwart, poi assieme alla salma della moglie, che era gi\u00e0 morta nel 1919, venne portata alla \"Ludwigskirche\" di Monaco; la messa funebre fu celebrata dall'arcivescovo Michael von Faulhaber. Da l\u00ec, il 5 novembre 1921, il corteo funebre si spost\u00f2 verso la \"Frauenkirche\", dove le salme di Ludovico e della consorte furono tumulate nella tomba di famiglia dei Wittelsbach. Tuttavia il cuore di Ludovico, come anche quello della consorte, \u00e8 conservato in una teca argentata presso la \"Gnadenkapelle\" di Alt\u00f6tting.\nDiscendenza.\nLudovico di Baviera e Maria Teresa Enrichetta d'Asburgo-Este ebbero tredici figli:"}
{"id": "682715", "revid": "110157", "url": "https://it.wikipedia.org/wiki?curid=682715", "title": "Museo provinciale campano di Capua", "text": "Il Museo Provinciale Campano di Capua (noto anche come \"Museo Campano\") \u00e8 un museo storico e archeologico dell'antica Campania e di Terra di Lavoro. La sezione archeologica ospita al suo interno la pi\u00f9 importante collezione mondiale di \"Matres Matutae\", provenienti dall'area dell'antica Capua, e una cospicua parte dei reperti archeologici del Fondo Patturelli, oltre che di numerosi reperti pre romani. \u00c8 inoltre presente un grande lapidario oggi intitolato a Theodor Mommsen per il suo fondamentale contributo alla sua istituzione. La sezione medievale raccoglie invece importanti testimonianze sacre e laiche di Capua tra le quali i resti della pi\u00f9 volte demolita Porta di Capua mentre la pinacoteca raccoglie opere di Bartolomeo Vivarini, Cristoforo Scacco, Giacinto Brandi, Giuseppe Marullo e soprattutto la pi\u00f9 corposa collezione di opere di Francesco Liani. \n\u00c8 di propriet\u00e0 dell'ente Provincia di Caserta.\nStoria.\nIstituito con Decreto Reale il 21 agosto del 1869 sotto l'impulso del canonico Gabriele Iannelli, archeologo e intellettuale in contatto con Theodor Mommsen, fu aperto al pubblico il 31 maggio 1874, con sede nel centro storico di Capua nel quattrocentesco Palazzo Antignano, in seguito ampliata fino a comprendere il settecentesco ex monastero della Concezione.\nNel 1933 si ritenne opportuno un riordinamento delle numerose collezioni presenti all'interno di esso curato da Amedeo Maiuri, essendo esse fino ad allora confusamente esposte senza alcuna particolare distinzione tra reperti classici e medievali .\nIl 9 settembre 1943, in piena seconda guerra mondiale, gli alleati anglo-americani bombardarono la citt\u00e0 che riport\u00f2 gravissimi danni ad abitazioni e monumenti, alcuni dei quali furono rasi al suolo. La stessa sede museale di Palazzo Antignano sub\u00ec alcuni danni alla struttura; la gran parte delle opere trov\u00f2 scampo grazie ad una preventiva rimozione, che per\u00f2 non coinvolse alcuni reperti che furono danneggiati o perduti per sempre. Andarono cos\u00ec distrutte opere come la vasta collezione di affreschi sanniti, di cui oggi se ne pu\u00f2 ammirare solo un frammento, gran parte degli stucchi e parte dei mosaici ed affreschi provenienti dall'area del tempio di Diana di Sant'Angelo in Formis, nonch\u00e9 sculture romane di pregio come crateri decorati e materiale lapideo. Notevoli furono pure le perdite al materiale proveniente dal tempio del Fondo Patturelli, in quanto furono distrutte alcune statuette votive ed elementi architettonici del tempio. Anche le statue delle madri di Capua non furono risparmiate delle bombe e alcune di esse furono investite dal crollo di un muro.\nDal 1945 si procedette ai lavori di ricostruzione che portarono alla riapertura del museo nel 1956.\nDopo la riapertura furono risistemate le sale e il museo fu riorganizzato in due reparti, quello archeologico e quello medievale, organizzati in 32 sale, due cortili ed un giardino. Fu inoltre istitutita la biblioteca di Terra di Lavoro nella quale sono custoditi circa 70.000 volumi, mentre furono sistemate nel museo alcune statue moderne di Raffaele Uccella.\nNel 2009 il museo fu nuovamente chiuso per lavori di ammodernamento e riqualificazione funzionale. Il 28 marzo 2012, alla presenza del Presidente della Repubblica Giorgio Napolitano il Museo Campano, completamente riqualificato, ha riaperto le sue porte ai visitatori.\nPalazzo Antignano.\nGli Antignano furono importante famiglia campana nel XV secolo, in auge presso Alfonso I. Tra essi spicc\u00f2 all'epoca la figura di Francesco, che decise di ricostruire ed ampliare il palazzo gentilizio di Capua: gli confer\u00ec un aspetto tardo gotico, ornandolo con un monumentale portale d'ingresso (sul quale \u00e8 presente anche lo stemma di un'altra importante famiglia del Regno di Napoli, i D'Alagno) e un'imponente scalinata, entrambi di ispirazione catalano-moresca, mentre le finestre sono in stile rinascimentale. La ristrutturazione inglob\u00f2 anche la chiesa longobarda di \"San Lorenzo ad Crucem\", della quale sono visibili ancora alcuni elementi architettonici presso l'arco che scavalca Via Duomo. Nei secoli successivi il palazzo divenne di propriet\u00e0 dei Di Capua duchi di San Cipriano mentre nei primi anni del XIX secolo ospit\u00f2 gli uffici amministrativi della neonata Provincia di Terra di Lavoro fino alla sua individuazione da parte di Gabriele Iannelli come opportuna sede per il nascituro museo. \nElenco delle sale.\nLe \"Matres Matutae\".\nImportante testimonianza di un particolare culto indigeno preromano, dedicato alla fertilit\u00e0, alla protezione della madre e della sua prole, \u00e8 la collezione delle \"Matres Matutae\", dette popolarmente \"Madri di Capua\", conservate nelle sale V e IX del museo. Provengono da ritrovamenti effettuati dapprima casualmente nel 1845, quando in occasione di lavori agricoli privati, in localit\u00e0 Petrara (oggi nel comune di Curti), vennero ritrovati i resti di un altare con iscrizioni in osco e statue in tufo. In seguito vennero compiuti, tra il 1873 e il 1887, scavi archeologici nel sito che restituirono i resti di un vasto santuario, testimoniati da numerosissime terrecotte architettoniche e votive e da oltre 150 statue in tufo, di varie dimensioni, che raffigurano donne sedute che sorreggono uno o pi\u00f9 neonati tra le braccia. Un'unica statua in tufo, che invece di avere figli regge una melagrana (simbolo di fecondit\u00e0) nella mano destra, e una colomba (simbolo di pace) nella sinistra, \u00e8 stata interpretata come la rappresentazione della divinit\u00e0 principale venerata nel sito, identificata tradizionalmente in \"Mater Matuta\", divinit\u00e0 italica dell'aurora e delle nascite. Le restanti statue di \"madri\" raffigurano offerte votive, dedicate dai fedeli per propiziare la salute della donna e dei suoi figli. Le statue, come gli altri reperti provenienti dall'area, attestano la frequentazione del santuario ininterrottamente dal VI al I secolo a.C..\nSala X.\nSculture in marmo e calcare, affreschi e mosaici, tra cui spicca la statua di Diana cacciatrice e la serie di mosaici provenienti dal \"vicus\" adiacente al \"Tempio di Diana Tifatina\" (Sant'Angelo in Formis), databili tra il I secolo a.C. e il II secolo d.C.\nCollezione di vasellame.\nVi \u00e8 anche una collezione di vasi di ogni genere ed epoca, provenienti da zone differenti di sviluppo della cultura osco-campana e delle altre culture ivi attive nei secoli.\nLe terrecotte.\nAltra collezione celebre del museo, \u00e8 rappresentata dalla raccolta di terrecotte, di cui la maggior parte del VI-V secolo a.C., epoca della cultura italiota campana.\nReparto medievale.\nArea dedicata alla collezione di oggetti della Capua longobarda, capitale del Principato autonomo.\nBiblioteca.\nIl museo \u00e8 completato da una ricca biblioteca, che conserva pergamene (circa 800) e circa 50.000 tra documenti, stampe e manoscritti provenienti da tutta la provincia, risalenti ad un periodo compreso tra il XVI secolo al XIX secolo. La biblioteca \u00e8 suddivisa tra emeroteca, contenente le pubblicazioni del quotidiano Il Mattino (dal 1848) e altri quotidiani locali del XIX secolo e XX secolo, una sala topografica della zona, un archivio storico capuano (dal XV al XIX secolo), la sala Marzano con documenti storico-politici donati al museo dal senatore Giuseppe Marzano, le sale intitolate al capuano Ferdinando Palasciano con testi di medicina ad egli appartenuti e una sezione di storia moderna e contemporanea."}
{"id": "682717", "revid": "110157", "url": "https://it.wikipedia.org/wiki?curid=682717", "title": "Os (Innlandet)", "text": "Os \u00e8 un comune norvegese della contea di Innlandet, nel distretto di \u00d8sterdalen. Il centro amministrativo si trova nel villaggio di Os i \u00d8sterdalen. Il nome deriva dal norreno \"\u00f3ss\" \"foce di fiume\".\nGeografia.\nConfini.\nIl comune confina con R\u00f8ros a ovest e a sud con Midtre Gauldal e Holt\u00e5len, nella contea di Tr\u00f8ndelag. Si trova a est di Tolga e a nord di Engerdal.\nGeografia naturale.\nIl 63% del comune \u00e8 montuoso. Le vette pi\u00f9 alte sono S\u00e5lekinna (1595 m), Gr\u00e5h\u00f8gda e H\u00e5mm\u00e5lsfjellet (1543 m). Il fiume Gl\u00e5ma attraversa il comune e passa attraverso la centrale idroelettrica di R\u00f8stefoss. Vangr\u00f8fta e N\u00f8ra sono i maggiori affluenti nelle vicinanze.\nClima.\nOs ha un clima continentale con poche precipitazioni, inverni freddi ed estati relativamente fresche a causa dell'altitudine. Nei mesi estivi si registrano differenze significative tra temperature diurne e notturne. \nPopolazione.\nCirca la met\u00e0 degli abitanti vive nel centro amministrativo e l'agricoltura occupa ancora il 25% dell'economia, specialmente nella produzione di latte e carne. \nEdifici.\nA Os si trovano diverse chiese. Os kirke e Narbuvoll kirke (costruite 1862), la chiesa di legno di Dalsbygda (1970) e Tufsingdalen kirke (1928).\nMusei e spazi d'interesse.\nL'Os Museum \u00e8 stato fondato nel 1983 ed \u00e8 un museo di storia e cultura locali in cui gli oggetti sono conservati nel loro contesto originale. Il museo \u00e8 di propriet\u00e0 comunale.\nL'Oddentunet \u00e8 una fattoria storica che appartiene all'Os Museum, conservata nella sua posizione originale a Narjordet. Qui si trova anche il Kvernhuset ved R\u00f8bekken, un mulino fondato nel 1850. Anche la scuola di Narbuvoll, costruita nel 1876, fa parte del museo, dal 1995. "}
{"id": "682727", "revid": "7336", "url": "https://it.wikipedia.org/wiki?curid=682727", "title": "Temperamento pitagorico", "text": ""}
{"id": "682733", "revid": "34971", "url": "https://it.wikipedia.org/wiki?curid=682733", "title": "Unified Parallel C", "text": "Unified Parallel C (UPC) \u00e8 un'estensione del linguaggio di programmazione C sviluppato per ottenere elevate prestazioni di calcolo in macchine basate su parallelismo massivo comprese le macchine con indirizzamento della memoria globale tipo quelle SMP o quella basate su architettura NUMA e per le macchine a memoria distribuita come i cluster. Il programmatore vede una singola memoria condivisa da tutto il sistema, anche se ogni variabile \u00e8 fisicamente assegnata a un singolo processore. UPC utilizza un modello di elaborazione Single Program Multiple Data (SPMD), in questo modello di programmazione il parallelismo del sistema \u00e8 deciso all'avvio dei programma, tipicamente a ogni processore viene assegnato un singolo Thread.\nPer permettere l'esplicitazione del parallelismo IPC estende il C ISO 99 con i seguenti costruttori:\nL'UPC si \u00e8 evoluto dall'esperienza del gruppo di programmatori che utilizzando altre estensioni del C per la gestione delle macchine parallele come lo Split-X e il Parallel C Prepocessor (PCP) ne saggiarono le limitazioni e decisero di superarle. L'UPC non raccoglie tutte le funzionalit\u00e0 dei precedenti linguaggi ma piuttosto cerca di raccogliere le caratteristiche migliori dei linguaggi in una struttura coerente e solida. UPC combina la semplicit\u00e0 di programmare un sistema a memoria condivisa che consente una gestione diretta dei dati con le prestazioni di un sistema basato sul passaggio di messaggi."}
{"id": "682735", "revid": "287204", "url": "https://it.wikipedia.org/wiki?curid=682735", "title": "Cafayate", "text": "Cafayate \u00e8 una citt\u00e0 dell'Argentina situata al centro delle Valles Calchaqu\u00edes nella provincia di Salta, capoluogo dell'omonimo dipartimento.\n\u00c8 posta ad un'altitudine di 1.683 m s.l.m., e dista 1.329\u00a0km da Buenos Aires, 227\u00a0km da San Miguel de Tucum\u00e1n, 311\u00a0km da San Salvador de Jujuy e 365\u00a0km da Catamarca. Ha una popolazione di quasi 12.000 abitanti.\nLa citt\u00e0 \u00e8 un importante centro turistico per l'esplorazione delle valli Calchaqu\u00edes, e per la qualit\u00e0 e la particolarit\u00e0 dei vini prodotti nella zona. Fu fondata nel 1840 da Manuel Fernando de Aramburu, presso la sede di una missione. Nel 1863 fu creato il Dipartimento di Cafayate, di cui \u00e8 capitale.\nToponimo.\nI Cafayate erano una trib\u00f9 che, insieme con i Tolomb\u00f3n, abitava le Valles Calchaqu\u00edes prima dell'arrivo dei conquistadores spagnoli.\nSebbene molti concordino sul fatto che la radice \"Cafayate\" \u00e8 Quechua, il significato del termine \u00e8 oggetto di dibattito. Alcuni affermano che esso significhi \"contenitore d'acqua\", altri che sia una deformazione di \"Capac-Yac\" (\"Grande Lago\") o \" Capac-Yaco\" (\"Grande Capo\" o \"Popolo Ricco\"). Un'altra versione in idioma Cacan viene tradotta \"Tomba dei Dolori\".\nValles Calchaqu\u00edes.\nMolti dei notevoli paesaggi che \u00e8 possibile ammirare nella valle del R\u00edo las Conchas (Quebrada de Cafayate) sono posti lungo la \"Ruta Nacional 68\", una strada asfaltata di 183\u00a0km che collega Salta, il capoluogo, a Cafayate. La \"Ruta Nacional 40\" collega, per un tratto, pi\u00f9 problematico, di 165\u00a0km, Cafayate a Cachi, un altro dei siti pi\u00f9 visitati della regione. Altri siti di interesse attorno a Cafayate sono i ranch Molinos, Tolomb\u00f3n e San Isidro. La citt\u00e0 di Cafayate \u00e8 essa stessa un'attrazione, con il suo ritmo rilassato, lo stile coloniale, e le cantine vinicole aperte al pubblico.\nVini.\nLa produzione di vino \u00e8 molto importante nelle Valles Calchaqu\u00edes.\nIl vino prodotto nella regione trae beneficio dal clima mite e poco umido delle valli, le cui scarse precipitazioni raggiungono una media annua inferiore ai 250 mm.\nIl vino pi\u00f9 caratteristico coltivato nella regione \u00e8 il torront\u00e9s. Buona parte delle cantine nei dintorni della citt\u00e0 offrono visite guidate gratuite. Aperto nel 2011, \u00e8 presente anche il museo della vite e del vino."}
{"id": "682737", "revid": "169529", "url": "https://it.wikipedia.org/wiki?curid=682737", "title": "Voto di fiducia", "text": ""}
{"id": "682738", "revid": "1543377", "url": "https://it.wikipedia.org/wiki?curid=682738", "title": "Doe or Die", "text": "Doe or Die \u00e8 l'album di debutto del rapper statunitense AZ, pubblicato nel 1995 dalla EMI. L'album riscontra un ottimo successo di critica e uno pi\u00f9 moderato a livello commerciale, ottenendo credito come uno degli album apripista al genere mafioso rap. Rappresenta inoltre l'exploit dell'unico rapper presente come ospite nell'album d'esordio di Nas \"Illmatic\": \"Doe or Die\" \u00e8 ritenuto uno dei migliori album dell'anno e uno dei migliori album hip hop del periodo.\nL'album raggiunge la posizione numero quindici nella Billboard 200 e la prima tra gli album R&amp;B/Hip Hop, vendendo oltre un milione di copie in tutto il mondo secondo \"Billboard\". Dall'album sono estratti diversi singoli, \"Mo Money, Mo Morder (Homicide)\", \"Gimme Yours (Remix)\", \"Doe or Die\" e \"Sugar Hill\" \u2013 quest'ultimo certificato disco d'oro dalla RIAA nel 1995.\nAntefatti.\nNel 1994 Nas pubblica \"Illmatic\" e AZ si fa notare per il featuring nel singolo \"Life's a Bitch\": in seguito, Anthony Cruz va in tour con Nas e sfruttando la notoriet\u00e0 per questo unico verso, attira l'attenzione di diverse etichette, riuscendo a trovare un accordo con una major e firmando con la EMI. Diviene uno dei pochissimi artisti ad aver trovato un accordo con una label discografica senza aver mai pubblicato nemmeno un demo e senza aver cercato una etichetta. La produzione dell'album d'esordio di AZ dura otto mesi, affrettati dalla pressione dell'etichetta nei confronti del rapper in seguito all'uscita e al successo commerciale del singolo \"Sugar Hill\". Nonostante ci\u00f2, AZ non ha intenti commerciali e impone al disco un tema gangsta, dominante in quegli anni.\nDescrizione.\nNas \u00e8 l'ospite principale del disco, presente in tre tracce: AZ ricambia il favore e inserisce il collega nell'intro dell'album, cos\u00ec come Nas aveva fatto in \"The Genesis\" di Illmatic. Nas \u00e8 presente anche in \"Gimme Yours (Remix)\" e \"Mo Money, Mo Murder (Homicide)\". Alle produzioni, tra gli altri, alcuni dei migliori beatmaker del panorama newyorkese quali L.E.S., Pete Rock, Buckwild e Ski Beatz.\nAssieme a \"Only Built 4 Cuban Linx\" (1995) di Raekwon, a \"It Was Written\" (1996) di Nas e a \"Reasonable Doubt\" (1996) di Jay-Z, \"Doe or Die\" \u00e8 di norma considerato come uno dei prototipi del genere mafioso rap, grazie alla rappresentazione di storie provenienti dal mondo underground del crimine organizzato. Nonostante con il tempo il tema sia divenuto di uso corrente nel genere hip hop, all'epoca non era comune \u00abvivere uno stile alla \"Scarface\"\u00bb, motivo per cui \"Doe or Die\" risulta essere un disco innovativo. Il rapper cita come fonte d'ispirazione anche i film \"Carlito's Way\" e \"Casin\u00f2\". AZ dimostra di avere una abilit\u00e0 tecnica di rapping molto varia, un flow sciolto e rapido e ottimi incastri metrici.\nAttraverso fantasie spesso ben dettagliate (\"Sugar Hill\"), questi flash cinematografici descrivono la vita di strada e l'ascesa alla ricchezza e alla fama basandosi su uno stile di vita sontuoso (\"Mo Money, Mo Murder (Homicide)\"; \"Born Alone, Die Alone\") che include lo spaccio di droga, le automobili di lusso e le belle donne: il rapper disegna le situazioni in maniera talmente elegante da rendere l'album senza tempo.\nPer dare ulteriore enfasi al tema del \u00abmafioso\u00bb, la cover dell'album rispecchia lo stato mentale di AZ ritraendolo come vittima di un elaborato funerale, dove il ritratto del rapper \u00e8 attorniato da fiori, mentre il corpo \u00e8 in una bara piena di dollari. Altre immagini presenti del libretto vedono AZ impegnato a contare soldi, bere vino costoso e fumare sigari.\nRicezione.\nTra gli album pi\u00f9 attesi nel panorama underground del 1995 data l'ormai consolidata fama di AZ quale unico ospite nel leggendario \"Illmatic\", alla sua pubblicazione, \"Doe or Die\" riceve generalmente recensioni favorevoli dalla maggior parte dei critici musicali, e avrebbe dovuto lanciare l'artista di Brooklyn verso il successo. Tuttavia, secondo Mr. S di \"RapReviews\", AZ sbaglia i tempi tra la distribuzione del singolo commerciale \"Sugar Hill\" e quella dell'intero album, non riuscendo a restare sulla scia del successo commerciale che aveva avuto il singolo diversi mesi prima. Nonostante la top 20 nella Billboard 200 e il primo posto tra gli album hip hop, \"Doe or Die\" non rispetta le elevate attese a livello di vendite. Per diversi motivi, dai produttori, alla qualit\u00e0, passando per lo stile lirico fino al tema di alcune tracce, il primo album in studio di AZ \u00e8 pi\u00f9 volte paragonato all'omologo di Nas, talvolta ritenuto un \u00abclassico sottovalutato\u00bb, tuttavia \"Doe or Die\" non \u00e8 \u00abcoerente\u00bb quanto il debutto di Nas e \u00abtende a spegnersi verso la fine\u00bb.\nStanton Swihart assegna un punteggio di quattro stelle e mezzo su cinque, paragonando il lavoro a \"Illmatic\" di Nas, anche per via dello stile di rapping simile: secondo il critico di AllMusic, \"Illmatic\" e \"Doe or Die\" sono \u00abdue album gemelli della stessa medaglia\u00bb. Anche il critico di \"Rolling Stone\" Christian Hoard lo paragona all'album d'esordio del rapper del Queensbridge: \u00ab[\"Doe or Die\" offre] uno sguardo letterale e sensibile alla vita di strada che si adatta comodamente, come grande compagno, vicino al capolavoro di Nas (\"Illmatic\").\u00bb Selwyn Seyfu di \"Spin\" scrive che il disco \u00abraggiunge il suo scopo\u00bb paragonando AZ a Kool G Rap per l'alta tonalit\u00e0 della consegna del rapper. La produzione del prodotto \u00e8 criticata. \"Mo Money, Mo Murder (Homicide)\", che vede il featuring con Nas, \u00e8 tra le canzoni pi\u00f9 apprezzate.\n\"RapReviews\" assegna all'album un punteggio pari a 8.5/10, affermando che \u00e8 \u00abil miglior album di AZ\u00bb, che il suo contributo al mafioso rap \u00e8 stato fondamentale in quanto, oltre a essere paragonabile agli album di Raekwon, Nas e Jay-Z, \u00ab\u00e8 stato pubblicato in precedenza a due di questi tre dischi\u00bb e che sarebbe potuto essere un \u00abclassico\u00bb se la produzione fosse stata migliore.\nEredit\u00e0.\nCome per la carriera di Nas, anche AZ nel corso degli anni ha visto confrontare gli album successivi con il proprio debutto \u2013 rimasto il suo pi\u00f9 grande risultato critico e commerciale \u2013, a partire dal suo secondo lavoro solista, \"Pieces of a Man\". Oltre a ci\u00f2, le performance dell'artista di Brooklyn sono state sempre equiparate al verso che ha rappato in \"Life's a Bitch\", molto spesso ricordato come il punto saliente della sua carriera. AZ continua a collaborare con Nas e nel 1997 prende parte al supergruppo The Firm e all'opera \"The Album\", che ne frena la carriera da solista. Secondo il critico di \"RapReviews\" James Corne, gli effetti del flop commerciale di \"Doe or Die\" si sentono subito nel disco seguente, pi\u00f9 cupo rispetto alle atmosfere di \"Doe or Die\", tuttavia il rapper resta imperturbabile ai cambiamenti di tendenza e fiducioso in un futuro successo commerciale. Seguono anni in cui AZ sparisce dai radar dell'hip hop e si ritrova senza una label: pubblica l'album indipendente \"S.O.S.A.\", riuscendo a trovare un contratto con la Motown e pubblicando il suo terzo disco con l'etichetta all'inizio degli anni duemila. Esce \"9 Lives\", titolo con il quale AZ vuole riferirsi alle sue continue delusioni professionali.\nI suoi sforzi successivi, \"Aziatic\" (2002) e \"A.W.O.L.\" (2005), riscuotono successo da parte della critica e si riguadagnano i paragoni con \"Doe or Die\". In questo periodo, AZ smette di inseguire il successo commerciale, consapevole che non arriver\u00e0 pi\u00f9 e che allo stesso tempo si sta ritagliando uno spazio importante all'interno del gioco come uno dei parolieri maggiormente apprezzati: decide di continuare la carriera da artista underground fondando nel 2005 una propria etichetta indipendente, la Quiet Money. Nel lustro successivo consolida il proprio status pubblicando album indipendenti (\"The Format\", \"Final Call (The Lost Tapes)\", \"Undeniable\" e \"Legendary\") che ottengono generalmente recensioni positive da parte degli addetti ai lavori.\nDopo decenni di carriera, la critica \u00e8 unanime nell'affermare che, in rapporto al livello qualitativo dei prodotti pubblicati, l'artista avrebbe meritato un maggiore successo.\n\"Doe or Die 2\".\nDal 2010, il rapper ha iniziato a lavorare al sequel del suo esordio, \"Doe or Die 2\", inizialmente previsto per il 2011. La riedizione per i quindici anni di \"Doe or Die\" nasce come antipasto per il seguito nelle intenzioni dell'artista, tuttavia, non avendo pi\u00f9 trovato un'etichetta disponibile, AZ ritarda l'uscita del disco pi\u00f9 volte nel corso degli anni.\nIl 27 marzo 2012 esce il primo street single di \"Doe or Die 2\", \"My Niggas\".\n\"Doe or Die: 15th Anniversary\".\nNel quindicesimo anniversario dall'uscita dell'album, AZ pubblica una nuova edizione in data 30 novembre 2010 sotto la propria etichetta, la Quiet Money Records. La nuova edizione presenta tutte le tracce remixate con nuovi beats: collaborano alle produzioni Frank Dukes, Statik Selektah, Lil' Fame degli M.O.P., Dave Moss, Baby Paul e Roctimus Prime, mentre la cantante R&amp;B June Summers \u00e8 l'artista ospite in diverse tracce."}
{"id": "682741", "revid": "37401", "url": "https://it.wikipedia.org/wiki?curid=682741", "title": "Consonante affricata", "text": "Nella fonetica articolatoria, una consonante affricata (o pi\u00f9 semplicemente affricata) \u00e8 una consonante, classificata secondo il suo modo di articolazione, prodotta in due fasi successive: una fase occlusiva e una fase fricativa, bench\u00e9 aventi lo stesso punto di articolazione. Le consonanti affricate sono note anche come \"semiocclusive\" o con il nome (pi\u00f9 trasparente) di \"occlu-costrittive\".\nIl processo fonatorio.\nLa consonante affricata viene prodotta, come un'occlusiva, mediante la chiusura di due organi all'interno del canale orale (la bocca), dietro i quali si accumula l'aria proveniente dai polmoni. A differenza delle consonanti occlusive, per\u00f2, nelle affricate il rilascio dei due organi non avviene in modo brusco ed \"esplosivo\", ma gradualmente: gli organi, infatti, rimangono molto vicini tra loro, permettendo il passaggio dell'aria in modo forzato, come nel caso delle fricative.\nPer scindere la consonante affricata nei suoi due elementi costitutivi basta provare a pronunciarla da sola, prolungando l'emissione del suono per qualche secondo: cos\u00ec, pronunciando il suono \"ts\", ci si rende conto che il sibilo (la fricazione) finisce col coincidere con il suono \"s\" (mentre la \"t\" iniziale, essendo un suono occlusivo - ossia derivante da una rapida chiusura/apertura - non pu\u00f2 prolungarsi nel tempo).\nTrascrizione.\nNell'alfabeto fonetico internazionale le affricate vengono rese graficamente con dei digrammi composti dai rispettivi foni occlusivi e fricativi (eventualmente, ma non obbligatoriamente, uniti da un trattino posto sopra o sotto il digramma).\nNell'ortografia di molte lingue le affricate vengono indicate con una lettera unica, perch\u00e9 il suono viene percepito come unitario.\nLe consonanti.\nLe consonanti affricate possono essere, a seconda dell'eventuale vibrazione delle corde vocali, sorde (prive di vibrazioni) o sonore (con vibrazione delle corde vocali).\nA seconda del luogo di articolazione, le consonanti affricate possono essere suddivise in labiodentali, alveolari, postalveolari, alveolo-palatali e retroflesse.\nLista delle consonanti affricate.\nL'alfabeto fonetico internazionale ha classificato le seguenti consonanti affricate:\nLe affricate in italiano.\nLa lingua italiana standard conosce solamente quattro consonanti affricate:\nLe consonanti sono rese con i grafemi &lt;z&gt; (che rende sia la sorda sia la sonora ), &lt;c&gt; (se seguita da &lt;e/i&gt;) per e &lt;g&gt; (se seguita da &lt;e/i&gt;) per .\nDa notare che, nella pronuncia, le consonanti affricate alveolari sono sempre doppie in posizione intervocalica: nella trascrizione fonetica il raddoppiamento pu\u00f2 essere indicato ripetendo anche solo il primo grafema, quello che indica l'occlusiva. Cos\u00ec per esempio la parola \"mezzo\" si pu\u00f2 trascrivere ['m\u025bddzo], ['m\u025bdz:o] oppure ['m\u025bdzdzo]. L'uso di raddoppiare solo il primo elemento \u00e8 particolarmente criticato da Luciano Canepari nella sua Introduzione alla fonetica.\nCaratteristiche fisiche.\nCome suggerisce la loro doppia natura, in fonetica acustica le affricate presentano, nel sonagramma, una prima parte simile a quello delle consonanti occlusive (con assenza di traccia), e una seconda parte simile a quello delle consonanti fricative. Analogamente alle altre consonanti sonore, le affricate sonore presentano una linea di bassa frequenza, detta \"barra sonora\", che registra la vibrazione delle corde vocali.\nLa fase fricativa della rappresentazione delle affricate permette di distinguere le alveolari (rumore a frequenze pi\u00f9 alte) dalle palatali (rumore a frequenze pi\u00f9 basse).\nLa percezione.\nAllo stesso modo, in fonetica uditiva, si nota che il riconoscimento di una consonante affricata \u00e8 affidata alla sua configurazione acustica di \"occlusione\" (cio\u00e8 silenzio) + \"frizione\". La sonorit\u00e0, invece, \u00e8 riconoscibile per la presenza di periodicit\u00e0 data dalla vibrazione delle corde vocali.\nL'identificazione del luogo di articolazione, invece, \u00e8 affidato alla fase fricativa della consonante e si svolge quindi secondo le stesse modalit\u00e0 descritte per le consonanti fricative."}
{"id": "682742", "revid": "1982", "url": "https://it.wikipedia.org/wiki?curid=682742", "title": "Cinquechiese", "text": ""}
{"id": "682748", "revid": "287204", "url": "https://it.wikipedia.org/wiki?curid=682748", "title": "Protemnodon", "text": "I wallaby giganti (gen. Protemnodon) sono dei mammiferi marsupiali estinti, vissuti nel Pleistocene in Australia e Nuova Guinea, strettamente imparentati con gli odierni wallaby.\nPer tutta l'Australia.\nQuesti grandi marsupiali erano un tempo diffusi in tutta l'Australia, compresa la Nuova Guinea, e in particolare erano molto comuni nella parte orientale del continente. Alcune specie del genere \"Protemnodon\" non erano dei veri giganti, ma altre, come \"Protemnodon anak\", raggiungevano e superavano la taglia dei canguri attuali. Resti di questi wallaby giganti sono stati ritrovati in depositi databili a 38.000 anni fa; dopo questa data, nessun resto di protemnodonte \u00e8 noto."}
{"id": "682750", "revid": "47767", "url": "https://it.wikipedia.org/wiki?curid=682750", "title": "Tuatha de danaan", "text": ""}
{"id": "682751", "revid": "767487", "url": "https://it.wikipedia.org/wiki?curid=682751", "title": "V\u00edctor Ben\u00edtez", "text": "Venne soprannominato \"El Conejo\" per via dei denti sporgenti.\nCarriera.\nFormatosi nell'Alianza Lima, nel 1959 pass\u00f2 al Boca Juniors con cui vinse un campionato argentino nel 1962. Fu quindi acquistato dal Milan, con il quale disput\u00f2 nel campionato 1962-63 dodici partite e vincendo una Coppa dei Campioni disputando la partita di finale a Wembley contro il Benfica. Per la stagione seguente rimase al Milan, ma a gennaio fu trasferito in prestito al Messina, dove collezion\u00f2 dodici presenze e due goal contribuendo a salvare la squadra siciliana dalla retrocessione in Serie B.\nNel campionato 1964-65 torn\u00f2 al Milan dove collezion\u00f2 24 presenze. Nella stagione successiva fu acquistato dalla Roma, totalizzando dieci presenze in campionato, mentre per il 1966-67 pass\u00f2 al dove con 23 presenze segn\u00f2 3 gol su calcio di rigore che non furono sufficienti ad evitare la retrocessione dei lagunari in Serie B. Dopo una stagione all'Inter in cui collezion\u00f2 otto presenze, Ben\u00edtez torn\u00f2 alla Roma dove rimase fino al 1970 totalizzando nove presenze in campionato, due in Coppa delle Fiere, una in Coppa delle Coppe e tre in Coppa Italia dove realizz\u00f2 un gol contro l'Inter.\nNel 1970 Ben\u00edtez lasci\u00f2 l'Italia calcistica per tornare in Per\u00f9 dove gioc\u00f2 per altri tre anni nello Sporting Cristal.\nMomentanea scomparsa.\nIl 26 luglio 2016 usc\u00ec dalla sua casa a Milano e non si ebbero pi\u00f9 notizie di lui. Due giorni dopo venne ritrovato in un hotel nella stessa citt\u00e0 nei dintorni della stazione centrale in stato confusionale."}
{"id": "682752", "revid": "47767", "url": "https://it.wikipedia.org/wiki?curid=682752", "title": "Tuatha d\u00e9 Danaan", "text": ""}
{"id": "682753", "revid": "767487", "url": "https://it.wikipedia.org/wiki?curid=682753", "title": "Babel (film)", "text": "Babel \u00e8 un film del 2006 diretto da Alejandro Gonz\u00e1lez I\u00f1\u00e1rritu, interpretato da Brad Pitt, Cate Blanchett, K\u014dji Yakusho e Gael Garc\u00eda Bernal. Con questo film si chiude la cosiddetta \"Trilogia sulla morte\" che include anche i film \"Amores perros\" e \"21 grammi\". Il film ha vinto il Premio alla miglior regia al Festival di Cannes 2006.\nQuattro realt\u00e0 diverse e apparentemente distanti tra loro (una famiglia marocchina, una statunitense, una badante messicana e padre e figlia giapponesi), si troveranno unite nel filo dell'esistenza tracciata da Guillermo Arriaga.\nTrama.\nSulle montagne dell'Atlante marocchino un pastore, prima di partire per un viaggio, affida un fucile da caccia grossa, acquistato da una guida del posto, ai suoi due figli per allontanare e uccidere gli sciacalli. I ragazzi, mentre pascolano le capre del padre, si esercitano nel tiro e il pi\u00f9 giovane \u00e8 dotato di buona mira a differenza del maggiore. Quasi per ripicca il fratello maggiore decide di dimostrare le sue capacit\u00e0 sparando contro una macchina che sta passando in fondo alla valle, senza colpire il bersaglio, passa allora il fucile al fratello che invece spara ad un pullman.\nI coniugi Jones, Richard e Susan, sono una coppia di americani infelici, a causa di una tragedia avvenuta tempo prima, la morte del loro terzogenito Sam, causata dalla sindrome della morte improvvisa del lattante; la coppia decide di provare a dimenticare e a recuperare un rapporto che si \u00e8 logorato, con un viaggio in Marocco. Mentre percorrono, su un pullman, una strada tra le montagne dell'Atlante, il proiettile sparato dal ragazzo pastore colpisce la donna ad una spalla ferendola gravemente.\nLa governante messicana, cui sono stati affidati i due figli di Susan e Richard, non trovando chi possa custodire i due bambini mentre lei non vuole rinunciare a partecipare alle nozze del figlio, trasgredendo agli ordini ricevuti decide di portarli con s\u00e9 in un paesino nel Messico, per assistere al matrimonio. Era venuto a prenderla un nipote con la propria macchina, dal Messico. \u00c8 una bella festa ed i bambini si divertono molto, ma al ritorno, di notte, una volta giunti alla frontiera con gli Stati Uniti, il giovane nipote che guida l'auto, un po' alticcio, forza il blocco delle autorit\u00e0 doganali U.S.A. e, per cercare di seminare le auto degli agenti che lo inseguono, lascia i tre spaventati passeggeri nel deserto, assicurando loro che ritorner\u00e0 a riprenderli. Il mattino seguente il nipote non \u00e8 ancora ritornato e la governante e i due bambini rischiano di morire di sete. Poco dopo la polizia la arresta e ritrova i bambini.\nA Tokyo, una ragazza costretta a fare i conti non solo con i classici problemi adolescenziali, acuiti dal recente suicidio della madre, ma anche con il proprio handicap di sordomutismo che la emargina dai suoi coetanei, cerca di farsi amare, offrendosi provocatoriamente agli uomini che incontra, anche se molto pi\u00f9 anziani. Tra questi c'\u00e8 un tenente di polizia venuto a casa sua per cercare il padre (che tempo prima aveva regalato un fucile da caccia alla sua guida marocchina, fucile usato dal figlio minore del pastore acquirente dell'arma per sparare al pullman). Mentre il poliziotto attende in soggiorno, la ragazza si presenta a lui nuda, con la muta ma esplicita richiesta di essere posseduta e amata, perch\u00e9 \u00e8 di questo che lei ha un disperato bisogno.\nIl finale, che lega tutte le storie, vede la famiglia statunitense e quella giapponese uscire dalla vicenda rinsaldando i vincoli familiari e con la prospettiva di una rinnovata speranza nel futuro; mentre per chi, sia pure ingenuamente e con grande leggerezza ha messo in pericolo altre vite umane, c'\u00e8 la tragedia che li attende: in Marocco, durante un conflitto a fuoco coi poliziotti venuti ad arrestare il padre, viene ucciso Ahmed, il figlio maggiore, mentre la tata messicana, persona buona che voleva vedere sposarsi il proprio figlio, viene espulsa dagli Stati Uniti senza poter rivedere per un attimo i bambini che aveva accudito e che erano stati parte della sua vita."}
{"id": "682757", "revid": "324090", "url": "https://it.wikipedia.org/wiki?curid=682757", "title": "AllMusic", "text": "AllMusic (precedentemente chiamato All Music Guide e abbreviato come AMG) \u00e8 una banca dati di metadati di musica, diretto dalla All Media Network. \nStoria.\nAllMusic fu fondato da Michael Erlewine, lo stesso creatore di AllMovie e AllGame. Il sito allmusic.com fu lanciato nel 1995.\nNell'agosto del 2007, \"PC Magazine\" incluse AllMusic nella sua classifica dal titolo \"Top 100 Classic Websites\".\nIl 6 novembre 2007 le banche dati della All Media Guide vennero acquistati dalla Rovi Corporation (allora Macrovision). Nel 2011 Rovi cre\u00f2 il sito allrovi.com, una banca dati pi\u00f9 ampia di musica e cinema in cui fece confluire AllMovie e in cui inizialmente pens\u00f2 di fondere anche AllMusic. Tuttavia, un anno pi\u00f9 tardi AllMovie si separ\u00f2 da AllRovi, tornando ad essere un sito indipendente. Allrovi.com venne chiuso verso la fine del 2013.\nNel luglio 2013, la Rovi Corporation vendette AMG (e i suoi database musicali, cinematografici e videoludici) alla All Media Network, gi\u00e0 proprietaria dei siti web SideReel e Celebified."}
{"id": "682765", "revid": "287204", "url": "https://it.wikipedia.org/wiki?curid=682765", "title": "P\u00e8cs", "text": ""}
{"id": "682775", "revid": "599013", "url": "https://it.wikipedia.org/wiki?curid=682775", "title": "Sz\u00e9kesfeh\u00e9rv\u00e0r", "text": ""}
{"id": "682779", "revid": "287204", "url": "https://it.wikipedia.org/wiki?curid=682779", "title": "Sz\u00e8kesfeh\u00e8rv\u00e0r", "text": ""}
{"id": "682780", "revid": "287204", "url": "https://it.wikipedia.org/wiki?curid=682780", "title": "Szekesfehervar", "text": ""}
{"id": "682784", "revid": "198277", "url": "https://it.wikipedia.org/wiki?curid=682784", "title": "Josep Guardiola", "text": "Da giocatore ha vinto sei campionati spagnoli, due Coppe di Spagna, quattro Supercoppe spagnole, una UEFA Champions League, una Supercoppa UEFA e una Coppa delle Coppe UEFA con il , oltre ad un oro olimpico con la nazionale spagnola.\nDiventato allenatore del Barcellona nel 2008, ha condotto la squadra alla vittoria di tre campionati, due coppe nazionali, tre Supercoppe spagnole, due UEFA Champions League (divenendo il sesto a farlo sia da calciatore che da allenatore), due Supercoppe UEFA e due Coppe del mondo per club FIFA; con quattordici trofei in quattro anni \u00e8 l'allenatore pi\u00f9 vincente della storia blaugrana. Dal 2013 al 2016 ha allenato il , con cui ha conquistato una Supercoppa europea, una Coppa del mondo per club (raggiungendo in entrambi i casi il primato personale di vittorie nella competizione), tre campionati tedeschi e due Coppe di Germania. Dal 2016 \u00e8 alla guida del , con cui ha vinto tre Premier League, una FA Cup, quattro League Cup e due Community Shield.\nConsiderato uno dei migliori allenatori di tutti i tempi nel 2011 si \u00e8 aggiudicato il FIFA World Coach of the Year tra gli allenatori di calcio maschile; inoltre, \u00e8 stato eletto per due volte Allenatore dell'anno IFFHS (2009 e 2011). Nel 2020 \u00e8 stato nominato Allenatore del secolo (2001-2020) ai Globe Soccer Awards.\nAll\u201911 maggio 2021, con 31 trofei vinti in 13 anni di carriera, \u00e8 il quarto allenatore pi\u00f9 vincente della storia dietro a Alex Ferguson (49), Mircea Lucescu (35) e Valerij Lobanovs'kyj (33).\nCaratteristiche tecniche.\nGiocatore.\nCentrocampista centrale, era in possesso di ottime doti tecniche e visione di gioco, pur non essendo n\u00e9 molto rapido, n\u00e9 particolarmente dotato sul piano fisico o nel gioco aereo. Abile nel dettare i tempi della squadra con passaggi di prima o lanci lunghi, il suo ruolo principale era quello del regista basso davanti alla difesa.\nAllenatore.\nDurante la sua esperienza al , Guardiola utilizz\u00f2 come sistema di base il 4-3-3, sebbene la partecipazione a tutte le fasi del gioco richiesta ad ogni giocatore producesse molteplici variazioni tattiche. Lo stile di gioco di Guardiola si basava su un possesso palla di grande qualit\u00e0 sviluppato soprattutto per vie orizzontali \u2013 diventato noto come \"tiki-taka\" \u2013 e sul possesso di posizione, che chiamava ogni giocatore ad offrire appoggio al compagno. Tuttavia, la grande forza del Barcellona di Guardiola era rappresentata dalla riconquista immediata del pallone o contro-pressing; l'azione era svolta da tutta la squadra attaccando in avanti e nella zona di campo in cui era stata persa la palla. Queste caratteristiche, unite ad una mentalit\u00e0 propositiva a prescindere dal risultato, consacrarono quel Barcellona come una delle squadre pi\u00f9 forti di sempre e Guardiola come il terzo allenatore capace di innovare il gioco, cos\u00ec come avevano fatto prima di lui Rinus Michels con il \"calcio totale\" e Arrigo Sacchi con il gioco a zona.\nIl principio di recupero immediato del pallone ha accompagnato Guardiola anche nelle sue successive esperienze al e al , seppur in maniera meno esasperata. In particolare, al Manchester City Guardiola ha fatto maggior uso della verticalizzazione rispetto al passato.\nCarriera.\nClub.\nBarcellona.\nApprodato nel settore giovanile del Barcellona dal Gimn\u00e0stic de Manresa, vi gioc\u00f2 fino al 1990. Da quell'anno l'allenatore Johan Cruijff lo utilizz\u00f2 come centrocampista centrale in prima squadra.\nIl 20 maggio 1992 giocando a Wembley contro la di Vialli e Mancini conquist\u00f2, insieme a giocatori come Hristo Stoi\u010dkov, Jos\u00e9 Mari Bakero, Albert Ferrer, Ronald Koeman, Andoni Zubizarreta e Michael Laudrup, la Coppa dei Campioni 1991-1992, la prima nella storia del Barcellona, terminando qualche giorno dopo la stagione, con la vittoria nella Liga spagnola, ottenuta grazie al successo all'ultima giornata del contro il .\nIl 1993 e il 1994 terminarono allo stesso modo, con campionati vinti in extremis all'ultima giornata. Affermatosi come importante tassello del centrocampo \"blaugrana\", Guardiola divenne capitano della squadra dopo il ritiro di Bakero.\nIl periodo agli ordini dell'allenatore Louis van Gaal fu pi\u00f9 avaro nello spettacolo, a dispetto della vittoria di numerosi titoli, come i campionati 1997/98 e 1998/99. Un grave infortunio subito il 31 agosto 2000 lo tenne per qualche mese lontano dai campi di gioco. Altri infortuni gli impedirono di partecipare ai Mondiali di Francia (1998) e di Corea e Giappone (2002).\nGuardiola lasci\u00f2 il Barcellona l'11 aprile 2001, dopo 379 presenze, 224 vittorie, 82 pareggi e 73 sconfitte e otto cartellini rossi, che fanno di lui il giocatore pi\u00f9 espulso della storia \"Blaugrana\", a pari merito con Hristo Stoi\u010dkov.\nBrescia e Roma.\nNell'autunno 2001 si trasfer\u00ec in Serie A, accasandosi al . L'esperienza con le \"Rondinelle\" fu tuttavia segnata dalla squalifica per doping, con l'iberico risultato infatti positivo al nandrolone in due circostanze: dopo la squalifica di un anno richiesta dalla Procura, nel gennaio 2002 fu sanzionato con quattro mesi di stop. A seguito del provvedimento, la societ\u00e0 lombarda present\u00f2 un ricorso che venne respinto: il giocatore fece quindi ritorno in campo nella primavera 2002, vestendo la fascia di capitano in attesa del rientro di Roberto Baggio.\nPer la stagione 2002-03 fu acquistato dalla , trovandovi tuttavia poco spazio tanto da fare ritorno a Brescia gi\u00e0 nel mercato invernale. Circa la vicenda che ne aveva comportato la squalifica, nel 2005 fu condannato a sette mesi di reclusione dalla giustizia ordinaria nonch\u00e9 al pagamento delle spese processuali e all'ammenda di euro: ricorrendo in appello, fu definitivamente assolto nell'ottobre 2007 poich\u00e9 il fatto non sussisteva.\nAl-Ahly Doha e Dorados.\nNel 2003 fu messo sotto contratto dall', club del campionato qatariota. I due anni passati in Qatar servirono a Guardiola per conoscere un'altra cultura, giocare un campionato con Gabriel Batistuta, Claudio Caniggia, Fernando Hierro ed essere nominato miglior giocatore straniero esordiente.\nDopo l'esperienza in Qatar, Guardiola inizi\u00f2 un corso di allenatore in Spagna. L'11 agosto 2005 si aggreg\u00f2 al per un periodo di prova, ma il 20 agosto rifiuta la proposta dei \"Citizens\". Il 3 gennaio 2006 firm\u00f2 per i messicani del di Culiac\u00e1n, dove trov\u00f2 Juan Manuel Lillo come allenatore. Gioc\u00f2 soltanto il torneo di Clausura 2006 della Primera Divisi\u00f3n messicana, che si concluse nel mese di marzo.\nDopo mesi di inattivit\u00e0, il 14 novembre 2006 annunci\u00f2 il ritiro dal calcio professionistico.\nNazionale.\nL'8 agosto 1992 vinse con la nazionale olimpica spagnola la medaglia d'oro ai giochi olimpici di Barcellona, nella finale giocata al Camp Nou contro la Polonia. Il 14 ottobre dello stesso anno esord\u00ec nella nazionale maggiore, con la quale ha giocato fino al 2001 collezionando 47 presenze e 5 gol.\nAllenatore.\nBarcellona B.\nL'8 giugno 2007 diventa allenatore del . Ottiene la qualificazione ai play-off di Tercera Divisi\u00f3n, essendo giunto primo nel \"Gruppo 5 - Catalogna\". Vincendo i play-off ha conquistato la promozione in Segunda Divisi\u00f3n B.\nBarcellona.\nL'8 maggio 2008, a 37 anni, fu scelto da Joan Laporta come allenatore della prima squadra. La squadra catalana raggiunse la media realizzativa di tre gol a partita. Il 13 maggio 2009 vince il suo primo trofeo da allenatore, aggiudicandosi la Coppa del Re (la venticinquesima della storia \"blaugrana\") battendo in finale l' per 4-1. Tre giorni pi\u00f9 tardi dopo aver guidato la classifica per quasi tutta la stagione, si aggiudica matematicamente anche il suo primo campionato spagnolo da allenatore, grazie alla sconfitta subita nell'anticipo dal Real Madrid ad opera del . Anche in Champions League il rendimento \u00e8 molto alto e, dopo aver eliminato in semifinale il di Hiddink con un 1-1 nel ritorno con un arbitraggio discusso del norvegese Tom Henning \u00d8vreb\u00f8, la squadra catalana batte nella finale di Roma il per 2-0. Al suo primo anno di panchina Guardiola centra cos\u00ec la conquista del \"triplete\". Nelle interviste a bordo campo al termine della finale di Champions League dedica il titolo appena vinto al \"neo-ritirato\" Paolo Maldini.\nIl secondo anno inizia bene per l'allenatore catalano, che ottiene il suo primo trofeo stagionale il 23 agosto 2009 conquista la Supercoppa di Spagna contro l'Athletic Bilbao e il secondo, la Supercoppa europea il 28 agosto, battendo lo , detentore della Europa League, allo Stadio Louis II di Montecarlo. Il 19 dicembre conquista il sesto trofeo su sei alla guida del Bar\u00e7a (mai successo prima nella storia) battendo gli argentini dell' nella finale del Mondiale per club. A gennaio 2010 vince il premio come miglior allenatore dell'anno del 2009 dall'IFFHS, piazzandosi davanti a Sir Alex Ferguson e a Jos\u00e9 Mourinho. Il 13 gennaio viene eliminato agli ottavi di finale della Coppa del Re dal . Il 28 aprile viene eliminato in semifinale di Champions League dall' di Jos\u00e9 Mourinho. Il 16 maggio rivince il campionato.\nIl 21 agosto 2010 vince per la seconda volta consecutiva la Supercoppa di Spagna, battendo il Siviglia per 4-0. Il 3 gennaio 2011 si piazza al secondo posto dietro a Jos\u00e9 Mourinho come miglior allenatore dell'anno del 2010 dall'IFFHS, dopo sette giorni arriva un nuovo prestigioso riconoscimento individuale: Guardiola si piazza terzo, dietro a Jos\u00e9 Mourinho e Vicente Del Bosque, nella graduatoria per il FIFA World Coach of the Year tra gli allenatori di calcio maschile. Il 23 febbraio il sito ufficiale del club catalano annuncia il rinnovo del contratto di Pep fino al 30 giugno 2012. Il 20 aprile perde la finale della Coppa del Re contro gli storici nemici del Real Madrid di Jos\u00e9 Mourinho. I blaugrana si rifaranno il 3 maggio conquistando la finale di Champions League, sconfiggendo in semifinale proprio i \"galacticos\". Dopo otto giorni conquista anche la terza Liga consecutiva dopo il pareggio per 1-1 col Levante. Il 28 maggio conquista la sua seconda Champions League da allenatore del Barcellona battendo il per 3-1 nella finale di Wembley.\nIl 17 agosto dello stesso anno, conquistando la terza Supercoppa di Spagna della sua carriera, eguaglia Johan Cruijff come allenatore pi\u00f9 vincente della storia \"blaugrana\" con 11 successi. Il sorpasso avviene qualche giorno pi\u00f9 tardi, il 26 agosto con la conquista della Supercoppa UEFA. Il 18 dicembre 2011 vince il secondo Mondiale per Club della sua gestione battendo in finale il per 4-0 e salendo cos\u00ec a quota 13 titoli conquistati su 16 competizioni disputate in appena tre stagioni e mezzo. Nel 2011 conquista il FIFA World Coach of the Year degli allenatori di calcio maschile. Dopo la sconfitta nello scontro diretto contro il Real Madrid \u2013 quando mancavano ancora cinque turni di campionato \u2013 e l'eliminazione dalla Champions League per mano del Chelsea in semifinale, il 27 aprile 2012 annuncia l'addio ufficiale dalla carica di allenatore del Barcellona al termine della stagione, lasciando la guida al suo vice Tito Vilanova. Il presidente Sandro Rosell ha dichiarato: \u00abPer Guardiola proveremo gratitudine eterna\u00bb.. Il 25 maggio seguente, grazie alla vittoria nella Coppa del Re per 3-0 sull'Athletic Bilbao, conquista il suo quattordicesimo e ultimo trofeo alla guida della societ\u00e0 catalana. Il 18 giugno Tito Vilanova viene nominato come nuovo tecnico del Barcellona.\nBayern Monaco.\nIl 16 gennaio 2013 Guardiola viene annunciato come nuovo allenatore del in sostituzione di Jupp Heynckes, che si sarebbe ritirato al termine di quella stagione. Esordisce in gare ufficiali affrontando il in occasione della Supercoppa di Germania, perdendola. Il 30 agosto vince ai tiri di rigore la Supercoppa UEFA contro il , aggiudicandosi il quindicesimo titolo da allenatore, il primo con una squadra diversa dal Barcellona. Con tre successi, realizza il record di vittorie per un allenatore nella competizione. Il 21 dicembre 2013 la squadra di Pep Guardiola, si aggiudica l'ultimo trofeo dell'anno, battendo per 2-0 i marocchini del nella finale della Coppa del mondo per club. Il 24 marzo 2014 il Bayern di Guardiola si laurea campione di Germania con sette turni d'anticipo, vincendo il campionato tedesco. Il 29 aprile viene eliminato in semifinale di UEFA Champions League dal Real Madrid. Il 17 maggio Guardiola mette in bacheca la Coppa di Germania, grazie al successo per 2-0 ai supplementari nella finale contro il Borussia Dortmund.\nIl secondo anno di Guardiola alla guida dei bavaresi comincia male, con la sconfitta nella Supercoppa di Germania, di nuovo contro il Borussia Dortmund, stavolta per 0-2. Il 26 aprile 2015 il tecnico spagnolo vince il secondo campionato di fila alla guida del club bavarese. Dopo due giorni, la squadra viene eliminata in semifinale di Coppa di Germania dal Borussia Dortmund. Il 12 maggio viene eliminata in semifinale di UEFA Champions League dal Barcellona.\nIl 1\u00ba agosto il tecnico iberico perde per la terza volta consecutiva la Supercoppa di Germania, stavolta contro il ai tiri di rigore, dopo che i tempi regolamentari si erano conclusi sull'1-1. Il 17 dicembre annuncia che non rinnover\u00e0 il contratto con il club, in scadenza a giugno. Il 14 maggio vince per la terza volta il campionato tedesco e una settimana dopo, per la seconda volta, la Coppa di Germania; in Champions League il Bayern si ferma in semifinale, eliminato dall' di Diego Simeone. Al termine della stagione, come annunciato ufficialmente a inizio febbraio, si chiude l'esperienza di Guardiola al Bayern Monaco.\nManchester City.\nIl 1\u00ba febbraio 2016 viene annunciato come nuovo allenatore del , in sostituzione di Manuel Pellegrini, a partire dall'inizio della stagione successiva. Lo spagnolo firma un contratto triennale. Il 28 agosto successivo Guardiola diviene il primo allenatore nella storia dei \"Citizens\" a vincere le prime cinque partite stagionali, stabilendo un record per il club inglese. Chiude la prima stagione senza vincere titoli, con il Manchester City eliminato al quarto turno della Coppa di Lega inglese dal Manchester United di Jos\u00e9 Mourinho, in UEFA Champions League agli ottavi di finale dal Monaco e nella Coppa d'Inghilterra in semifinale dall', per poi chiudere il campionato al terzo posto.\nLa seconda stagione di Guardiola sulla panchina dei \"Citizens\" si rivela ben pi\u00f9 soddisfacente di quella precedente. Il 13 dicembre 2017, battendo per 4-0 lo Swansea, il Manchester City centra la quindicesima vittoria consecutiva e stabilisce un nuovo primato per il campionato inglese; la striscia di successi si interrompe il 31 dicembre, con il pareggio per 0-0 sul campo del , ma le 18 vittorie consecutive permettono a Guardiola di realizzare il miglior inizio di stagione dopo 20 turni nella storia dei cinque maggiori campionati europei, con 18 vittorie e 2 pareggi. Il 25 febbraio 2018 arriva anche il primo titolo dell'esperienza inglese dell'allenatore catalano, la Coppa di Lega, vinta battendo in finale per 3-0 l'Arsenal di Ars\u00e8ne Wenger. Qualche mese dopo, il 15 aprile, arriva anche l'aritmetica vittoria della Premier League: per il Manchester City si tratta del quinto campionato inglese vinto, mentre per Guardiola \u00e8 il settimo titolo nazionale vinto (dopo i sei tra Barcellona e Bayern Monaco). Deludente \u00e8, invece, il cammino del City in UEFA Champions League, che si conclude con l'eliminazione ai quarti di finale contro i connazionali del Liverpool, e quello in FA Cup (eliminato dal Wigan al quinto turno). Il 17 maggio 2018 Guardiola rinnova fino al giugno 2021 con la societ\u00e0 inglese.\nLa terza stagione dello spagnolo al Manchester City si apre con la vittoria nel Supercoppa d'Inghilterra ottenuta ai danni del Chelsea. In campionato la stagione \u00e8 caratterizzata da un serrato duello con il Liverpool, che si conclude solo all'ultima giornata con la vittoria della squadra di Guardiola; per il Manchester City si tratta del secondo titolo consecutivo, un fatto che non si verificava in Premier League da dieci anni. In Coppa di Lega inglese e in Coppa d'Inghilterra arrivano altri due successi, rispettivamente in finale contro il Chelsea e contro il : Guardiola diventa cos\u00ec il primo allenatore nella storia del calcio inglese a centrare un \"treble\" domestico, e insieme alla vittoria della supercoppa nazionale, rende il Manchester City la prima squadra inglese capace di vincere tutti i trofei nazionali in una stagione. In UEFA Champions League il cammino della squadra si arresta ai quarti di finale contro il .\nLa quarta stagione di Guardiola alla guida dei \"Citizens\" si apre con la vittoria nel Supercoppa d'Inghilterra, ottenuta ai tiri di rigore ai danni del di J\u00fcrgen Klopp. Arriva anche la terza vittoria consecutiva, la settima in totale per il club, in Coppa di Lega, che il Manchester City si aggiudica battendo per 2-1 in finale l'. In UEFA Champions League, invece, giunge la terza eliminazione consecutiva ai quarti di finale, stavolta contro l', mentre in campionato arriva secondo dietro al Liverpool.\nNel 2020-2021 Guardiola ottiene il trentesimo trofeo in tredici anni di carriera, guidando il Manchester City alla vittoria della Coppa di Lega per la quarta volta consecutiva e diventando cos\u00ec il primo allenatore a realizzare questa striscia di successi nella competizione e il quinto pi\u00f9 vincente nella storia del calcio. Il 4 maggio 2021, grazie al risultato complessivo di 4-1 contro il , raggiunge, a distanza di dieci anni dall'ultima volta, la finale di UEFA Champions League che perder\u00e0 poi contro il per 0-1. L\u201911 maggio, grazie alla sconfitta del contro il (1-2), vince il suo terzo campionato inglese con tre giornate d\u2019anticipo.\nLa stagione 2021-2022 si apre con la sconfitta nella Supercoppa d'Inghilterra contro il , vittorioso per 1-0. Il 25 settembre 2021, battendo il per 1-0, raggiunge quota 221 vittorie con il Manchester City in tutte le competizioni, superando Les McDowall e diventando l'allenatore con pi\u00f9 vittorie nella storia del club. Il 27 ottobre il Manchester City viene eliminato dalla Coppa di Lega per mano del , dopo che i \"Citizens\" avevano vinto le quattro edizioni precedenti del trofeo.\nStatistiche.\nStatistiche da allenatore.\n\"Statistiche aggiornate al 16 febbraio 2022.\" In grassetto le competizioni vinte."}
{"id": "682788", "revid": "1745361", "url": "https://it.wikipedia.org/wiki?curid=682788", "title": "T\u00faatha D\u00e9 Danann (disambigua)", "text": ""}
{"id": "682790", "revid": "47767", "url": "https://it.wikipedia.org/wiki?curid=682790", "title": "Tuatha De Danann", "text": ""}
{"id": "682794", "revid": "307923", "url": "https://it.wikipedia.org/wiki?curid=682794", "title": "T\u00f9atha d\u00e9 Danann", "text": ""}
{"id": "682795", "revid": "1745361", "url": "https://it.wikipedia.org/wiki?curid=682795", "title": "Soprannome", "text": ""}
{"id": "682796", "revid": "228587", "url": "https://it.wikipedia.org/wiki?curid=682796", "title": "Teatro Civico", "text": ""}
{"id": "682799", "revid": "7336", "url": "https://it.wikipedia.org/wiki?curid=682799", "title": "Bis\u00f2", "text": ""}
{"id": "682801", "revid": "181699", "url": "https://it.wikipedia.org/wiki?curid=682801", "title": "Serie D 1969-1970", "text": "Il campionato di Serie D 1969-70 fu la ventesima edizione del campionato interregionale di calcio di quarto livello disputata in Italia.\nRegolamento.\nLa normativa F.I.G.C. in vigore dalla stagione sportiva 1969-1970 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nGirone G.\nClassifica finale.\nLegenda:\nNote:\nGirone H.\nClassifica finale.\nLegenda:\nNote:\nGirone I.\nClassifica finale.\nLegenda:\nNote:"}
{"id": "682808", "revid": "47767", "url": "https://it.wikipedia.org/wiki?curid=682808", "title": "Tuatha d\u00e8 Danaan", "text": ""}
{"id": "682812", "revid": "709565", "url": "https://it.wikipedia.org/wiki?curid=682812", "title": "Hector (Una serie di sfortunati eventi)", "text": ""}
{"id": "682813", "revid": "34119", "url": "https://it.wikipedia.org/wiki?curid=682813", "title": "Nuova Politica Economica", "text": ""}
{"id": "682815", "revid": "729019", "url": "https://it.wikipedia.org/wiki?curid=682815", "title": "Taylor Hayes (attrice)", "text": " Ha assunto lo pseudonimo da Taylor Hayes, personaggio interpretato da Hunter Tylo in \"Beautiful\", soap opera di cui la Hayes adolescente era una fan entusiasta.\nBiografia.\nCresciuta nei dintorni di Dallas, dopo aver terminato le superiori and\u00f2 a lavorare in uno strip club. Nel 1994 appar\u00ec sulla rivista Penthouse, dopo aver vinto una gara locale. Trasferitasi a Las Vegas, apparve spesso sulla rivista Hustler. Nel 1996 and\u00f2 a Los Angeles e inizi\u00f2 a lavorare per la casa di produzione di film per adulti VCA Pictures. In seguito divenne una delle attrici del regista Adam Glasser (noto anche come Seymore Butts). In questo tratto di carriera interpret\u00f2 diversi film, in cui mise in evidenza le sue attitudini per il sesso anale.\nLa Vivid Entertainment la ingaggi\u00f2 in esclusiva nel 1997. Per la Vivid apparve in una dozzina di pellicole e fu per due volte nominata \"Female Performer of the Year\" agli AVN Awards di Las Vegas. In quello stesso periodo, Hayes apparve spesso su Playboy TV e pi\u00f9 tardi fu fotografata con Jenna Jameson e Briana Banks nel sud della Francia per \"Vanity Fair\".\nLegata sentimentalmente ad Adam Glasser dal 1995, ebbe un figlio (Brady) da lui l'anno dopo. Si separarono nel 1997. Il figlio, dopo una lunga causa, venne assegnato al padre. Negli anni successivi, la Hayes ha avuto una serie di ben pubblicizzati litigi con la nuova ragazza di Adam Glasser, Alisha Klass, anch'essa attrice porno.\nNel 2002 si \u00e8 ritirata dal cinema per adulti. \"AVN Magazine\" la incluse nella lista delle \"Top 50 Porn Stars of All Time\".\nNel dicembre 2005 ha ripreso ad interpretare film a luci rosse."}
{"id": "682816", "revid": "137928", "url": "https://it.wikipedia.org/wiki?curid=682816", "title": "Trap door", "text": ""}
{"id": "682817", "revid": "287204", "url": "https://it.wikipedia.org/wiki?curid=682817", "title": "Cemetery Gates", "text": "Cemetery Gates (\"Cancelli del cimitero\") \u00e8 un brano della band groove metal statunitense Pantera, quinta traccia dell'album \"Cowboys from Hell\" del 1990.\nUniversalmente considerata una delle migliori e pi\u00f9 famose canzoni del gruppo nonch\u00e9 uno degli \"inni\" metal pi\u00f9 amati e apprezzati, l'assolo di chitarra in essa presente - composto integralmente dal chitarrista Dimebag Darrell - \u00e8 stato inserito alla posizione numero trentacinque nella classifica dei cento migliori assoli di chitarra dai redattori del sito Guitar.com.\nComposta tra il 1989 e il 1990 e registrata nei Pantego Studios nella omonima cittadina sotto la supervisione del produttore discografico Terry Date, sempre nel 1990 \u00e8 stata pubblicata come singolo ed \u00e8 stato realizzato anche un video musicale.\n\u00c8 stata anche inserita nell'album live ' e nelle due raccolte ' e \"\".\nLa traccia.\nLo spunto.\nLo spunto per la stesura di \"Cemetery Gates\" \u00e8 assai dubbio, anche se probabilmente fu ispirata da un lutto occorso al cantante Phil Anselmo nel 1989: in quell'anno, infatti (e comunque certamente prima della pubblicazione ufficiale della traccia), un'amica del musicista si era tolta inspiegabilmente la vita. Questo fatto, che sciocc\u00f2 profondamente Anselmo, ebbe probabilmente ripercussioni anche nella mente di Darrell, facendo s\u00ec che il chitarrista componesse questa canzone incentrandola sul tema della morte e della religione.\nSempre riguardo alla creazione di \"Cemetery Gates\", Dimebag precis\u00f2 la semi-immediatezza della sua stesura, affermando in un'intervista:\nLa canzone ricevette, fin dalla sua prima pubblicazione, elogi da parte di molti critici di settore, che ne esaltavano le qualit\u00e0 testuali oltre a quelle melodiche. Con la pubblicazione del singolo e del conseguente video musicale nel 1990, la traccia divenne automaticamente una delle canzoni pi\u00f9 conosciute dei Pantera e riusc\u00ec ad ottenere un notevole numero di passaggi sulle radio e televisioni degli Stati Uniti.\nLo stile.\n\"Cemetery Gates\" appare come una somma di tutte le melodie e stili presentati dal gruppo texano all'interno di \"Cowboys from Hell\" e poi successivamente nell'arco della futura carriera: al suo interno traspaiono tutta l'ampiezza dell'estensione vocale di Anselmo e la musicalit\u00e0 e robustezza musicale di Dimebag Darrell, accompagnato dal fratello Vinnie Paul alla batteria e da Rex Brown al basso, entrambi capaci di dare un'opportuna base musicale alla voce e alla chitarra.\nIl brano inizia con degli arpeggi melodici di chitarra mentre Anselmo canta la prima strofa in modo molto melodico, utilizzando uno stile vocale totalmente pulito. Passato il primo minuto di canzone, la base musicale subisce una profonda scossa e Dimebag inizia a lavorare su degli effetti leggermente distorti e molto acuti di chitarra, che introducono la parte \"heavy\" molto ritmata. Anselmo mantiene ancora per circa un altro minuto la voce melodica, per poi passare anch'egli a timbri pi\u00f9 violenti ed urlati, giungendo cos\u00ec alle strofe con note molto alte che introducono il ritornello. All'incirca al quinto minuto di canzone Dimebag si cimenta nel celebre assolo che si presenta all'inizio, anch'esso molto melodico, per poi diventare sempre pi\u00f9 acuto, rapido e distorto. Terminato l'assolo si entra nell'ultima strofa, alla cui fine Anselmo e Dimebag iniziano una specie di duetto voce-chitarra su note sempre pi\u00f9 alte, il primo con gli acuti, il secondo con la chitarra, concludendo cos\u00ec la canzone che va piano piano in fading.\nIl testo.\nA livello testuale il brano si presenta come una riflessione sui temi della morte, della religione e della sofferenza e nostalgia del passato di fronte ad una grave perdita. La canzone esordisce con alcune domande rivolte, forse nelle idee del gruppo, da un ragazzo verso un sacerdote alla ricerca di spiegazioni circa alcuni aspetti della fede e della vita:\nDi fronte a questi interrogativi il prete non si scompone e si appresta a rispondere al ragazzo. Si capisce adesso con facilit\u00e0 che queste domande sono nate nella mente del giovane in seguito a una qualche forte sofferenza, forse derivata dalla morte della madre o forse di una compagna o amica, che ha fortemente minato la sua fede in Dio.\n\u00c8 cos\u00ec che arriva il momento del ritornello della traccia, che appare come una sorta di inno alla credenza religiosa ritrovata e alla rassegnazione di fronte alla morte:\nTerminata questa parte il testo si concentra di nuovo sul tormento interiore del ragazzo, sulla sua angoscia di fronte al peccato, sulla sua voglia di redenzione e di crearsi una nuova esistenza ponendo fine alle sue sofferenze:\nIl giovane ammette inconsciamente i suoi errori, il fatto di essersi isolato, di essersi creato una sua dimensione, un suo mondo distaccato da quello reale, di non aver pianto di fronte alla morte di questa persona rimanendo cos\u00ec preda dell'angoscia e delle memorie. Il brano si chiude, prima della ripetizione del ritornello, facendo intravedere uno spiraglio di luce sull'esistenza del ragazzo, una possibilit\u00e0 di crearsi una nuova vita lontana dalle ansie che ora lo assalgono.\nDopo la morte del chitarrista Dimebag Darrell la canzone fu suonata dai Dream Theater come tributo durante il Gigantour. La band fu affiancata per quest'occasione sul palco dal cantante Russell Allen dei Symphony X per il primo verso, da Burton C. Bell dei Fear Factory per la seconda parte e da Dave Mustaine dei Megadeth per l'assolo finale.\nLa canzone nei media.\nLa canzone fa parte della colonna sonora del film \"Il cavaliere del male\" ed \u00e8 per questo stata inclusa, in una versione alternativa della durata di circa sei minuti dal titolo \"Cemetery Gates (Demon Knight Edit)\", nella raccolta delle colonne sonore del film pubblicata dalla Atlantic Records con titolo \"omonimo al film\".\nCover.\n\"Cemetery Gates\" \u00e8 stata pubblicata come cover dai Between the Buried and Me nell'album \"The Anatomy Of\" e dai T\u00fdr su \"Valkyrja\"."}
{"id": "682820", "revid": "1543377", "url": "https://it.wikipedia.org/wiki?curid=682820", "title": "Bomba logica", "text": "In informatica una bomba logica (o logic bomb in inglese) \u00e8 un tipo di malware. Consiste in una porzione di codice inserito in un programma apparentemente innocuo e che resta latente fino al verificarsi di particolari condizioni che \"attivano la bomba\", ad esempio in un programma di gestione di un database una bomba logica pu\u00f2 attivarsi al raggiungimento di un certo numero di record salvati oppure quando viene cancellato un preciso dato. Una bomba logica, una volta attivata, pu\u00f2 svolgere diverse operazioni atte ad arrecare danno, ad esempio modificare o cancellare file, bloccare il sistema o cancellare l'intero contenuto di un disco.\nSoftware dannosi per i computer quali i virus ed i worm (\"verme\") possono a loro volta contenere delle bombe logiche che eseguono delle operazioni predeterminate in particolari giorni: ad esempio, il virus Jerusalem cancellava i file del sistema infetto se il giorno era un venerd\u00ec 13. I trojan che si attivano solo in certe date sono spesso detti \"bombe a tempo\".\nPer essere considerata tale, una bomba logica deve essere ignota all'utilizzatore del programma. Altra caratteristica delle bombe logiche \u00e8 quella di non essere generalmente scritte per essere diffuse come un virus ma sono inserite in determinati programmi: un esempio \u00e8 la bomba logica inserita da un dipendente di un'azienda in un proprio software che si attiva in caso egli venga licenziato.\nBomba a tempo.\nUna bomba a tempo (o bomba ad orologeria) \u00e8 un particolare tipo di bomba logica che si attiva dopo un determinato periodo di tempo o al raggiungimento di una certa data. Una bomba a tempo generalmente disattiva completamente il funzionamento del programma e per questo motivo non \u00e8 da confondersi con un programma che disabilita solo certe sue funzionalit\u00e0 dopo un certo periodo: in quest'ultimo caso si parla di trialware, e l'utilizzatore sa generalmente di questo limite del programma. Le bombe a tempo sono spesso utilizzate nei software in versione beta nel caso in cui l'autore del programma non vuole che esso venga utilizzato dopo una certa data: un esempio \u00e8 la versione di test di Windows Vista, che Microsoft aveva programmato affinch\u00e9 terminasse di funzionare il 31 maggio 2007. Microsoft stessa, il 13 maggio 2007, consigliava caldamente, \"per evitare la distruzione del lavoro e la perdita di dati\", di aggiornare prima di quella data.\nIl primo esempio di bomba a tempo si ebbe in \"Scribe\", un linguaggio di markup ed un programma di videoscrittura scritti da Brian Reid. Nel 1979 Reid vendette il software ad una societ\u00e0 di distribuzione di Pittsburgh, denominata Unilogic. Questa chiese a Reid di inserire un sistema per disattivare dopo 90 giorni il programma, per evitare che chi lo utilizzava potesse copiarlo e distribuirlo gratuitamente. Gli utenti che intendevano utilizzarlo dovevano acquistare un codice per disattivare la bomba a tempo contenuta in \"Scribe\"."}
{"id": "682847", "revid": "125801269", "url": "https://it.wikipedia.org/wiki?curid=682847", "title": "Musica underground", "text": "Con il termine musica underground, a cui ci si riferisce anche con il termine inglese underground music, si intendono tutti quei generi musicali che si pongono programmaticamente in antitesi e/o in alternativa alla cultura di massa o al sistema dell'industria della musica tipico delle multinazionali. Il termine fu utilizzato per la prima volta da Marcel Duchamp, in una famosa conferenza del 1961 tenutasi a Filadelfia, nella quale dichiar\u00f2 programmaticamente che l'Arte dovesse andare sottoterra (\"will go underground\"), indicando la via per l'utilizzo del termine underground\nLa musica underground pu\u00f2 tendere ad esprimere idee comuni, come l'alto rispetto per la sincerit\u00e0 e l'intimit\u00e0, la libert\u00e0 di espressione creativa in contrapposizione alla composizione altamente formulaica della musica commerciale e l'apprezzamento dell'individualit\u00e0 artistica in contrapposizione alla conformit\u00e0 alle attuali tendenze. A parte forse le scene del rock underground nell'Unione Sovietica pre-Michail Gorba\u010d\u00ebv o la moderna scena metal anti-islamica degli stati teocratici della Penisola arabica, pochissimi tipi di musica underground sono completamente sotterranei, sebbene performance e registrazioni possano essere di difficile reperibilit\u00e0 per i neofiti.\nStoria del termine.\nIl termine inglese \"underground\" (sottosuolo) appare agli inizi degli anni cinquanta negli USA ed \u00e8 collegata alla nascita e allo sviluppo della Beat Generation (di cui un esempio \u00e8 \"I sotterranei\" di Jack Kerouac, scritto nel 1952 e pubblicato nel 1958). Il termine \u00e8 inteso come via esistenziale e culturale che superi gli schemi della societ\u00e0 contemporanea.\nL'uso si evolve ed estende negli anni sessanta: inizialmente nei paesi anglosassoni, in seguito in quelli dell'Europa continentale. Dagli inizi degli anni settanta viene menzionato in Italia per individuare degli stili di vita e dei modelli creativi non facilmente riconducibili alle norme della cultura di massa.\nIn musica.\nIn ambito musicale l'underground dovrebbe individuare una proposta con uno spirito creativo estremo, non affiancata alle \"major\"."}
{"id": "682848", "revid": "1776051", "url": "https://it.wikipedia.org/wiki?curid=682848", "title": "Cowboys from Hell (singolo)", "text": "Cowboys from Hell \u00e8 un singolo del gruppo musicale statunitense Pantera, il primo estratto dall'album omonimo pubblicato nel 1990.\nDopo la sua pubblicazione i Pantera usarono il titolo di questo brano per dare nome al loro primo tour mondiale e come simbolo per il merchandise.\nLa canzone.\n\"Cowboys from Hell\" mostra tutte le incredibili capacit\u00e0 alla chitarra di Dimebag Darrell e del resto del gruppo, grazie ad un suono potente ed estremamente veloce. Il testo della canzone parla del fatto che, provenendo dal Texas, la band non avrebbe dovuto raggiungere il successo poich\u00e9 nessuna band metal di tale stato era riuscita in questo.\nIl brano fu il primo vero successo dei Pantera, raggiungendo la posizione 25 nella classifica della rete televisiva \"VH1\" \"40 Greatest Metal Songs\" e in seguito ha ottenuto ulteriore visibilit\u00e0 grazie al suo inserimento nella tracklist del videogioco per PlayStation 2 \"Guitar Hero\"."}
{"id": "682859", "revid": "339392", "url": "https://it.wikipedia.org/wiki?curid=682859", "title": "Santuario della Madonna del Sasso di Locarno", "text": ""}
{"id": "682861", "revid": "599013", "url": "https://it.wikipedia.org/wiki?curid=682861", "title": "Fanteria d'arresto", "text": "La fanteria d'arresto era una specialit\u00e0 dell'Arma di fanteria dell'Esercito Italiano.\nStoria.\nFu istituita nel 1962, per trasformazione dei precedenti battaglioni da posizione via via creati a partire dal 1951 al fine di presidiare le opere di difesa permanenti, poste lungo il confine italiano con l'Austria e l'allora Jugoslavia, in previsione di un attacco delle truppe del Patto di Varsavia.\nQuesto tipo di attivit\u00e0 di difesa prima della seconda guerra mondiale fu compito del corpo della Guardia alla frontiera che presiedeva tutto il sistema fortificato Italiano chiamato \" Vallo Alpino\"; dopo la guerra i suoi compiti vennero \"di fatto\" ereditati dalla Fanteria d'arresto e dagli Alpini d'arresto, a seconda del territorio di competenza; mentre, per\u00f2, le linee fortificate della Guardia alla frontiera poterono essere riutilizzate dagli alpini, per la fanteria si dovette ricorrere alla costruzione di nuove linee essendo il confine d'Italia spostatosi a ovest dopo il 1945.\nRuolo.\nDurante gli anni della guerra fredda, nella situazione a schieramenti contrapposti Patto Atlantico - Patto di Varsavia venutasi a creare e che ha caratterizzato tutto il secondo dopoguerra sino alla caduta del muro di Berlino, l'Esercito italiano era orientato, soprattutto, alla difesa delle frontiere orientali. Piano di difesa concordato (ed anche finanziato) in accordo con la Nato in un quadro generale di opposizione ai paesi socialisti dell'est Europa. Le 25 brigate istituite nel 1975, progressivamente poi ridotte di numero (erano 19 nel 1991) erano sotto il comando operativo di corpi d'armata e di comandi di regione militare. In particolare, del V Corpo d'armata di Vittorio Veneto per le unit\u00e0 di prima schiera, del 4\u00ba Corpo d'armata alpino di Bolzano per le truppe alpine e del III Corpo d'armata di Milano per le unit\u00e0 della riserva di scacchiere, ai quali, in caso di crisi o di conflitto, si sarebbe sovraordinato il Comando delle forze terrestri alleate del Sud Europa di Verona, ente retto da un generale italiano. In quegli anni, la Fanteria d'arresto aveva il compito, in caso di attacco proveniente dagli ex Paesi dell'Est (Patto di Varsavia), di bloccare o comunque ritardare l'avanzata nemica, permettendo all'Esercito italiano di organizzarsi per la successiva difesa.\nLo scopo veniva raggiunto, in cooperazione con altri reparti mobili, con l'ausilio di fortificazioni permanenti, dette \"opere\", composte principalmente da cannoni anticarro (dette postazioni P), mitragliatrici (dette postazioni M), posti di osservazione e posti di comando.\nTali opere (vedi anche la voce bunker), costruite anche con fondi NATO, erano dislocate nel Friuli-Venezia Giulia e si estendevano dal confine con la ex Jugoslavia (ora Slovenia) sino al fiume Tagliamento, da est verso ovest e dal passo di Tanamea alla zona compresa fra la foce del Timavo e quella dell'Isonzo, da nord a sud.\nNella zona pi\u00f9 a nord e seguendo il confine con l'Austria sino al Trentino-Alto Adige, operavano gli alpini, con appositi reparti di Alpini d'arresto fra cui i Btg. Val Tagliamento, Val Fella, Val Natisone, Val Cismon, Val Brenta e Val Chiese; per gli alpini le \"opere\" erano quasi tutte in caverna (scavate nella roccia) ed erano ricavate, previo aggiornamento, delle preesistenti del Vallo Alpino. Ogni \"opera\" era costituita da pi\u00f9 P, M, posti di osservazione e comando e un gruppo di pi\u00f9 \"opere\" costituiva uno \"sbarramento\".\nLa maggior parte delle fortificazioni (dette opere in pianura e sbarramenti in montagna) era costruita attorno o in prossimit\u00e0 degli assi stradali pi\u00f9 importanti e di importanti ponti stradali o ferroviari (ad esempio il ponte della Delizia e Dignano).\nScopo principale della fortificazione permanente era di sostenere lo sforzo di contenimento e di contrasto contro un eventuale invasore da parte delle unit\u00e0 corazzate e meccanizzate. In sostanza, la fortificazione avrebbe dovuto servire a: contenere le forze avversarie e comunque a rallentarne il movimento; incanalarle lungo assi che avrebbero favorito l'intervento delle forze armate italiane; costituire perno di manovra per le unit\u00e0 mobili della difesa; difendere e tenere zone particolarmente importanti per la difesa o chiudere assi di penetrazione secondari, attraverso i quali potevano essere tentate manovre di aggiramento o di alleggerimento.\nLa composizione delle opere era molto variabile a seconda della zona in cui si trovavano, del compito loro affidato, del tipo di avversario che avrebbero dovuto contrastare (corazzato o motorizzato) e della morfologia del terreno. Unica eccezione \u00e8 il complesso difensivo scavato in caverna della Galleria di Purgessimo unica opera assomigliante alle opere del Vallo Alpino in carico agli Alpini.\nGrande uso venne fatto, per le postazioni di tipo P, della tecnica del cosiddetto \"carro in vasca\" e cio\u00e8 l'uso di carri armati \"interrati\" in apposite grosse vasche di cemento armato, atte a contenerli; in questo modo emergeva dal livello del terreno la sola torretta del carro unica parte funzionante dello stesso. Queste torrette venivano mimetizzate in apposite strutture che potevano essere smontate in breve tempo per le necessit\u00e0 di eventuale utilizzo. Limitrofi alla vasca stessa c'erano altri locali accessori (sempre in cemento armato e interrati) per la vita della postazione quali: locale gruppo elettrogeno, deposito munizioni e locali per il personale a supporto. Il carro pi\u00f9 usato per questo utilizzo fu lo M4 Sherman.\nPer le postazioni di tipo M, invece, vennero molto utilizzate le casematte di tipo Panzernest interrate, armate di mitragliatrice MG 42 ed adeguatamente mimetizzate con coperture simili a baracche di tipo campale.\nCon la fine della guerra fredda, la necessit\u00e0 di difendere la \"porta di casa\", la cosiddetta Soglia di Gorizia, perse in gran parte la sua valenza e tutte queste postazioni furono progressivamente smantellate: nel 1993 ne venne completata la dismissione.\nReparti.\nPer quanto riguarda i reparti che ne facevano parte, questa era la situazione subito dopo la ristrutturazione dell'Esercito Italiano avvenuta nel 1975 - 1976:\nBrigata meccanizzata \"Gorizia\" (dal 1986: Brigata corazzata \"Vittorio Veneto\") (da aprile 1991, fino allo scioglimento, novembre 1991: Brigata meccanizzata \"Gorizia\").\nDislocato a Fogliano Redipuglia era composto (al 1984) di quattro compagnie, dalla 1\u00aa alla 3\u00aa pi\u00f9 una compagnia comando e servizi, pi\u00f9 un distaccamento a Perteole.\nDecorato di Ordine militare d'Italia, di due medaglie d'argento al valor militare e di una medaglia di bronzo al valor civile. Il battaglione festeggia la battaglia della Bainsizza (23 agosto 1917) dove si guadagna la medaglia d'argento al valor militare. Costituito il 5 maggio 1859, si scioglie il 30 novembre 1991 a Fogliano Redipuglia (GO).\nMotto: \"Col sacrificio la gloria\".\nUltimo comandante: ten. col. Piermassimo Mazzuoli\nUltimo decano: mar. magg.\"A\" : Francesco Ianieri\nDivisione fanteria \"Mantova\" (dal 1986: Brigata meccanizzata \"Mantova\")\nDecorato di ordine militare d'Italia, medaglia d'oro, tre medaglie d'argento e tre di bronzo al valor militare e una al valore dell'esercito. Il battaglione festeggia la battaglia di Sidi Bilal in Libia (20 settembre 1912) dove si guadagna la medaglia d'oro al valor militare. In data 2 gennaio 1919 adotta la cravatta rossa, simbolo garibaldino, a ricordo dei Cacciatori delle Alpi dai quali discende. Costituito il 17 marzo 1859, viene sciolto il 31 marzo 1993 a Cividale del Friuli (Ud) e ricostituito con funzioni addestrative a Portogruaro (VE), dove si scioglie definitivamente il 31 agosto 1996.\nMotto: \"Obbedisco\".\nDivisione meccanizzata \"Folgore\" (dal 1986: Brigata meccanizzata \"Gorizia\")\nDecorato di Ordine Militare d'Italia, Medaglia d'Oro e tre Medaglie d'Argento al Valor Militare. Il battaglione festeggia la battaglia del Don in Russia (18 dicembre 1942) dove merita la medaglia d'oro al valor militare. Costituito il 16 aprile 1861, si scioglie il 31 marzo 1993 a Pavia di Udine (Ud).\nMotto: \"Sento in cuor l'antica Patria\".\nIl 53\u00b0 btg. f. arr. \"Umbria\", costituitosi a Pavia di Udine il 1\u00ba ottobre 1976, deriva dal I Battaglione del 53\u00ba rgt. f.arr. \"Umbria\", che a sua volta era stato ricostituito a Jalmicco, frazione di Palmanova (UD) il giorno 1\u00ba luglio 1963.\nIn origine, il Reggimento fu costituito in Palermo il 16 aprile 1861.\nNel 1866 partecip\u00f2 alla guerra contro l'Austria e nello stesso anno intervenne nella repressione delle insurrezioni in Sicilia (allora fu concessa alla bandiera la prima medaglia d'argento al valor militare).\nNegli anni successivi, fino al 1870, partecip\u00f2 in Sicilia alla repressione del brigantaggio e al soccorso delle popolazioni colpite dal colera.\nNella prima guerra mondiale il reggimento fu impegnato nel Cadore e successivamente, nel 1917, il III Battaglione nella zona tra il monte Spinoncia e la val Calcino.\nNella seconda guerra mondiale, nel giugno del 1940, il reggimento, inquadrato nella Divisione \"Sforzesca\", si schier\u00f2 sulla linea di confine con la Francia. Su tale fronte si distinsero particolarmente il caporale No\u00e8 e il sergente Macr\u00ec, entrambi decorati di medaglia d'oro al valor militare.\nNel gennaio 1941 il Reggimento raggiunse il fronte greco-albanese ove si copr\u00ec di gloria in numerosi combattimenti. Su tale fronte venne concessa la medaglia d'oro al valor militare al maggiore Campana, comandante del III Battaglione e la seconda medaglia d'argento alla bandiera.\nNel 1942 venne inviato in Russia ove, a Jagodnij, ottenne la terza medaglia d'argento alla bandiera e per l'eroico comportamento durante il ripiegamento, la medaglia d'oro alla bandiera.\nDecimato e sciolto, venne ricostituito il 13 maggio 1943 per partecipare alla seconda guerra mondiale.\nSciolto nuovamente alla fine della guerra il Reggimento, come sopra detto, \u00e8 stato ricostituito il 1\u00ba luglio 1963 e ha assunto la denominazione di 53\u00ba Reggimento fanteria d'arresto \"Umbria\", inquadrato nella divisione di fanteria \"Folgore\".\nBrigata meccanizzata \"Gorizia\"\nDecorato di due croci dell'Ordine militare d'Italia, due medaglie d'argento, una medaglia di bronzo e una croce di guerra al valor militare. Il battaglione festeggia il combattimento di Polazzo (02/07/1915) dove si guadagna la medaglia d'argento al valor militare. Costituito il 1\u00ba agosto 1862 si scioglie il 30 novembre 1991 a San Lorenzo Isontino (Go).\nMotto: \"Procedere non recedere\".\nLa Brigata \"Cagliari\" fu costituita il 1\u00ba agosto 1862 con il 63\u00ba e 64\u00ba Reggimento di fanteria. Durante la grande guerra la \"Cagliari\", dopo aver combattuto sull'Isonzo sugli Altipiani, verr\u00e0 inviata in Macedonia nel luglio 1916, inquadrata nella 35\u00aa Divisione del Generale Petitti di Roreto, prendendo parte alle operazioni belliche in quel difficile settore. Nel 1926, in applicazione dell'Ordinamento Mussolini-Cavallero, il Comando di Brigata e il 64\u00ba Reggimento fanteria furono disciolti, mentre il 63\u00ba Fanteria pass\u00f2 alla XXVI Brigata della Divisione di fanteria \"Assietta\". Il 5 aprile 1939 il Reggimento contribu\u00ec invece a riformare, con il ricostituito 64\u00b0 e col 59\u00ba Reggimento artiglieria per divisione di fanteria, la Divisione di fanteria \"Cagliari\" (59^), che prese ovviamente parte alla II guerra mondiale, partecipando dapprima ai combattimenti sul fronte francese, e dal gennaio 1941 a quelli sul fronte greco-albanese. Destinata a presidiare il Peloponneso meridionale, la Divisione fu sciolta in conseguenza dei fatti che determinarono l'armistizio. Nel dopoguerra verr\u00e0 poi costituito il 63\u00ba Battaglione Fanteria d'Arresto \"Cagliari\", erede delle tradizioni e della bandiera del 63\u00ba Reggimento, destinato al presidio delle opere fortificate al confine orientale, che sar\u00e0 poi disciolto al pari di altri reparti della specialit\u00e0 nel 1991.\nDivisione Ariete (dal 1986: 8\u00aa Brigata bersaglieri \"Garibaldi\")\nDecorato di Ordine militare d'Italia, medaglia d'oro, medaglie d'argento e una di bronzo al valor militare, una medaglia d'argento al valore dell'esercito. Il battaglione festeggia il combattimento di Boschini, Rubbia e Nad Logen sul Carso (12/08/1916) dove si guadagna la Medaglia d'Oro al Valor Militare. Dal 19 febbraio 1920 adotta la cravatta azzurra, simbolo di fedelt\u00e0, onore e valore, a ricordo dei \"Granatieri di Lombardia\" dai quali discende. Costituito il 1\u00ba dicembre 1859 si scioglie il 10 ottobre 1986 ad Arzene (PN).\nMotto: \"Acerrimus hostibus\".\nBrigata meccanizzata \"Isonzo\" (dal 1986: 8\u00aa Brigata bersaglieri \"Garibaldi\")\nDecorato di Ordine militare d'Italia, due medaglie d'argento e una medaglia di bronzo al valor militare e di una medaglia di bronzo al valor dell'esercito. Il battaglione festeggia il combattimento di Porte di Salton (15 giugno 1918) dove si guadagna la medaglia d'argento al valor militare. Costituito nel marzo del 1915 si scioglie il 30 novembre 1991 a Ipplis, frazione di Premariacco (UD).\nMotto: \"Pi\u00f9 forte del destino\".\nIl 120\u00ba Battaglione fanteria d'arresto \"Fornovo\", costituitosi a Ipplis di Premariacco il 1\u00ba ottobre 1976, deriva dal III Battaglione del 52\u00ba rgt. f.arr. \"Alpi\", che a sua volta era stato ricostituito (come fanteria d'arresto) a Tarcento (Ud) il 1\u00ba luglio 1963. In origine, come 120\u00ba Reggimento fanteria \"Emilia\" fu costituito in Ravenna nel marzo del 1915, per partecipare alla prima guerra mondiale. Fu impegnato nella zona di Plava (dove merit\u00f2 la prima medaglia di bronzo al valor militare) e successivamente, sul monte Nero, sul monte Mrzli e dopo la rotta di Caporetto, ritiratosi sempre combattendo sino a Fossalta di Piave (Ve), nella zona del monte Grappa.\nIl 15 giugno 1918, alle porte di Salton, merit\u00f2 alla bandiera la medaglia d'argento al valor militare, mentre il cap. Pantaleone Rapino venne decorato di medaglia d'oro al valor militare alla memoria.\nSciolto alla fine della grande guerra, venne ricostituito nel 1941 per partecipare alla seconda guerra mondiale: inquadrato nella 155\u00aa Divisione \"Emilia\", si schier\u00f2 in Jugoslavia, con compiti di presidio.\nIl 14 e 15 settembre 1943, difende con grande tenacia la piazza marittima di Cattaro, in Dalmazia, dall'attacco di soverchianti forze tedesche. Il I btg. si sacrifica al completo e permette al resto del 120\u00b0 di imbarcarsi e di raggiungere le coste pugliesi. Per l'eroico comportamento viene decorato con una seconda medaglia di bronzo al valor militare e numerosi suoi militi vengono decorati con la medaglia d'oro al valor militare (cap. cpl. Edmondo Bruno Arnaud, cap. cpl. Arturo Maira, ten. col. spe Giuseppe Manzelli, sten cpl. Paolo Vannucci).\nDopo varie trasformazioni, viene sciolto nuovamente nel 1945, alla fine della guerra. Come sopra detto, \u00e8 stato ricostituito il 1\u00ba ottobre 1976 con nuova fisionomia organica e ha assunto la denominazione di 120\u00ba Battaglione fanteria d'arresto Fornovo, inquadrato nella brigata meccanizzata Isonzo.\nConclusione.\nTutti questi reparti oggi non esistono pi\u00f9: la loro organizzazione consisteva fondamentalmente nei plotoni P.O. (presidio opere) e nei plotoni D.V. (difesa vicina).\nIl plotone P.O. aveva come compito essenziale quello di raggiungere il pi\u00f9 velocemente possibile l'opera ad esso affidata, di entrarvici e di presidiare la zona assegnata fino al sopraggiungere (eventuale) della brigata di rincalzo e contrattacco.\nIl plotone D.V. composto da fucilieri assaltatori, aveva al contrario come compito quello di difendere l'opera esternamente dagli assalti dei guastatori nemici e, una volta contrastato il primo attacco, eventualmente rifugiarsi all'interno dell'opera."}
{"id": "682873", "revid": "287204", "url": "https://it.wikipedia.org/wiki?curid=682873", "title": "Franjo Kuharic", "text": ""}
{"id": "682877", "revid": "287204", "url": "https://it.wikipedia.org/wiki?curid=682877", "title": "Krizevac", "text": ""}
{"id": "682879", "revid": "712828", "url": "https://it.wikipedia.org/wiki?curid=682879", "title": "Spegnino", "text": ""}
{"id": "682881", "revid": "1100311", "url": "https://it.wikipedia.org/wiki?curid=682881", "title": "Nicol\u00e1s C\u00f3rdova", "text": "Caratteristiche tecniche.\nRegista di centrocampo, \u00e8 dotato di una buona visione di gioco e abile nelle verticalizzazioni e nei calci piazzati.\nCarriera.\nClub.\nInizi.\nInizia la carriera nel Colo-Colo esordendo in Primera Divisi\u00f3n. Dopo quattro stagioni passa all'Uni\u00f3n Espa\u00f1ola, dove viene notato da un osservatore del Perugia che lo porta in Italia.\nEsordisce in Serie A il 26 agosto 2001, a 22 anni, in Inter-Perugia (4-1), giocando titolare e venendo sostituito nell'intervallo da Fabio Gatti. Con Serse Cosmi per\u00f2 trova poco spazio, cos\u00ec il 27 gennaio 2002 passa in prestito al Crotone.\nBari.\nIl 3 giugno 2002 sottoscrive un contratto quadriennale con il , in Serie B. Esordisce con i pugliesi il 14 settembre contro l' (2-0 per i \"galletti\"), segnando la rete del momentaneo 1-0. Chiude la stagione con 26 presenze e 5 goal. Il 18 ottobre 2003 in occasione di Bari- (4-1), segna la sua prima doppietta in biancorosso.\nIl 23 luglio 2004 passa in compartecipazione al Livorno. Il 31 gennaio 2005 passa in prestito all'. Il 29 giugno 2005 la compartecipazione viene risolta a favore del Livorno.\nMessina.\nIl 21 luglio 2006 sottoscrive un contratto biennale con il . Mette a segno la sua prima rete in maglia giallorossa nel derby contro il Catania (2-2), segnando il gol del definitivo pareggio. A fine stagione il retrocede in Serie B. Chiude la stagione con 5 reti realizzate in 23 presenze.\nIl 23 febbraio 2008 mette a segno la sua prima doppietta in giallorosso ai danni del Treviso. In seguito al fallimento del Messina resta svincolato.\nGrosseto.\nIl 1\u00ba settembre 2008 passa a parametro zero al , firmando un contratto annuale con opzione per il secondo.\nEsordisce con i biancorossi il 7 settembre seguente, in Grosseto- (3-0), entrando al 34' della ripresa, e andando a segno su calcio di punizione a 2' dal termine. Il 30 maggio 2009 \u00e8 autore della doppietta che batte il Frosinone (2-1) e che garantisce matematicamente ai maremmani l'accesso ai play-off validi per la promozione in Serie A.\nNella semifinale di andata vinta contro il Livorno (2-0), realizza entrambi gli assist su calcio d'angolo decisivi per le reti di Freddi e Abruzzese. Nel match di ritorno, perso 4-1, effettua il cross che manda in rete Marco Sansovini. A fine stagione resta svincolato.\nParma.\nL'8 luglio 2009 passa a parametro zero al .\nEsordisce con gli emiliani il 14 agosto in Parma-Novara (1-2), valida per il terzo turno di Coppa Italia, realizzando l'assist per la rete di Alessandro Lucarelli. Sar\u00e0 la sua unica presenza con i \"ducali\". In Emilia non riesce a trovare spazio, cos\u00ec il 15 gennaio 2010 viene ceduto in compartecipazione al Brescia.\nBrescia.\nEsordisce con i lombardi il 16 gennaio 2010, nel pareggio esterno contro il Cittadella (1-1), subentrando all'89 a Baiocco. Segna la sua prima rete con le \"rondinelle\" alla 30\u00aa giornata contro il , con una punizione dai 25 metri. Scende in campo nella finale di ritorno dei play-off contro il Torino, vinta 2-1, giocando titolare.\nIl 24 giugno la compartecipazione viene risolta a favore del Brescia.\nTitolare nella stagione successiva, il 12 dicembre in Brescia-Sampdoria (1-0), realizza la sua prima rete della stagione con un calcio di punizione battuto dai 20 metri, riportando la sua squadra alla vittoria dopo un'astinenza di oltre tre mesi. Il 20 aprile 2011 viene operato all'articolazione dell'alluce destro, chiudendo anzitempo la stagione.\nA fine stagione le \"rondinelle\" retrocedono in Serie B.\nLa stagione seguente, dopo aver rifiutato la spalmatura dell'ingaggio viene messo fuori rosa. A causa di diverse assenze viene in seguito reintegrato in squadra.\nEsordisce in campionato il 22 ottobre 2011 in -Brescia (2-0), subentrando al 67' ad \u00c1d\u00e1m Vass. Torna al gol in campionato il 6 aprile 2012 in Brescia-Verona (2-1), realizzando, a pochi istanti dal termine, con una punizione a giro dal limite, la rete che da il successo alle \"rondinelle\". A fine stagione rimane svincolato.\nIl 15 febbraio 2013 annuncia il suo ritiro dal calcio giocato.\nAllenatore.\nDopo essere stato l'allenatore della Nazionale cilena Under-20 nel 2015, il 21 dicembre dello stesso anno diventa il nuovo tecnico del Palestino. Dopo un periodo negativo per la squadra, ultima in campionato con un solo punto conquistato in sei partite, si dimette l'11 marzo 2017. Il successivo 1 luglio assume la guida del , venendo sollevato dall'incarico il 20 marzo 2018. Il 15 giugno firma con l', rescindendo il contratto il 27 maggio 2019 a causa degli scarsi risultati ottenuti nel Apertura. Il 29 dicembre 2020 diviene CT della nazionale qatariota Under-23.\nNazionale.\nConvocato per il Sudamericano U-20 1999, esordisce nella competizione il 5 gennaio 1999 in Cile-Ecuador (2-0), valida per la prima giornata della fase a gironi, subentrando al 58' al posto di Milovan Miro\u0161evi\u0107. Mette a segno la sua prima rete nella manifestazione sei giorni dopo contro il Venezuela (0-6 il finale), realizzando una doppietta. Chiude la competizione segnando altre tre reti, tra cui una doppietta (la seconda nel torneo) segnata contro il Per\u00f9 (vittoria per 4-0), in otto presenze totali.\nEsordisce con la selezione maggiore il 30 aprile 2003 in Cile-Costa Rica (1-0), subentrando al 68' al posto di Clarence Acu\u00f1a. Mette a segno la sua prima rete in nazionale il 10 agosto 2011 contro la Francia (1-1 il finale), con un tiro all'incrocio dal limite, tornando a disputare un incontro con la \"Roja\" a sette anni di distanza dall'ultima apparizione."}
{"id": "682882", "revid": "88295", "url": "https://it.wikipedia.org/wiki?curid=682882", "title": "Comunit\u00e0 missionaria", "text": ""}
{"id": "682884", "revid": "474175", "url": "https://it.wikipedia.org/wiki?curid=682884", "title": "Tilcara", "text": "Tilcara (ufficialmente San Francisco de Tilcara) \u00e8 una cittadina della provincia di Jujuy, nell'Argentina nord-occidentale, ed \u00e8 capoluogo dell'omonimo dipartimento. \nGeografia fisica.\nTilcara \u00e8 situata sulla sponda sinistra del R\u00edo Grande, nella regione della Quebrada de Humahuaca, a 81 km a nord del capoluogo provinciale di San Salvador de Jujuy.\nInfrastrutture e trasporti.\nTilcara \u00e8 attraversata dalla strada nazionale 9 che la unisce con San Salvador de Jujuy e la frontiera boliviana."}
{"id": "682890", "revid": "767487", "url": "https://it.wikipedia.org/wiki?curid=682890", "title": "Arturo Chelini", "text": "Biografia.\nDopo aver frequentato l'Istituto di belle arti della citt\u00e0 natale, si trasfer\u00ec presso la Scuola Professionale di Firenze. Le sue eccellenti doti gli permisero di essere notato e venire inviato a perfezionare gli studi a Venezia. Nella citt\u00e0 lagunare, infatti, il Corso Libero di Pittura raccoglieva in quegli anni gli allievi di migliore talento, offrendo gl'insegnanti pi\u00f9 accreditati. In tale occasione Chelini si avvicin\u00f2 con successo alla moda dei pittori \"lunatici\". \nSuoi maestri furono Michele Marcucci, Luigi Nono e, infine, Alceste Compriani.\nQuest'ultimo lo ebbe come allievo prediletto e, quando dall'Accademia di belle arti di Napoli fu invitato a dirigere quella di Lucca (1900 - 1921), volle la preziosa collaborazione del giovane Chelini, oramai abilitato all'insegnamento.\nNel corso degli anni Trenta tiene una rubrica sul quotidiano Il Telegrafo, dedicata alle bellezze monumentali della citt\u00e0 di Lucca.\nIl maestro, malgrado la partecipazione a importanti mostre, praticamente non si muover\u00e0 pi\u00f9 dalla citt\u00e0 natale, dove muore il 4 gennaio 1942.\nL'arte.\nNelle sue opere us\u00f2 tecniche diverse, spesso sapientemente mescolate: matita, pastello, acquerello e china. \nOttimo paesaggista, il Museo Nazionale di Palazzo Mansi e Pinacoteca Nazionale di Lucca () possiede, tra gli altri, il quadro \"l'Ozzeri a Montuolo\", eccelse nel disegno (si ricorda l'opera intitolata \"La Vedova\", dal forte contenuto psicologico). Sua la decorazione della chiesa di Limano (Bagni di Lucca) e di diversi palazzi lucchesi.\nMenzionato in tutti i dizionari di pittura, occupa una posizione di spicco fra i macchiaioli del tardo ottocento toscano, anche se la sua tecnica \u00e8 di stesura quasi chiarista."}
{"id": "682893", "revid": "339392", "url": "https://it.wikipedia.org/wiki?curid=682893", "title": "Dnjepr", "text": ""}
{"id": "682905", "revid": "115569766", "url": "https://it.wikipedia.org/wiki?curid=682905", "title": "Taponecco", "text": "Taponecco \u00e8 una frazione di Licciana Nardi, in provincia di Massa e Carrara, in Lunigiana.\n\u00c8 abitata solo da una famiglia di 4 persone, attualmente, ed il cognome rispecchia il comune capoluogo, famiglia Nardi. \n\u00c8 un piccolo paese a circa 7\u00a0km. dal capoluogo, posto sulla strada che collega la strada del passo del Lagastrello (n\u00b0 665) con il paese di Bagnone.\nLa frazione \u00e8 un esempio ben conservato di architettura medievale dell'alta Lunigiana, con costruzioni \"a galleria\", ma con origini che probabilmente risalgono all'et\u00e0 del bronzo. Il paese \u00e8 diventato celebre nel 1975 quando venne rinvenuta l'omonima statua stele, una delle pi\u00f9 integre e belle della Lunigiana.\nNella frazione sono presenti alcune piantagioni di cannabis ad uso tessile, antica tradizione locale (lenzuoli di Taponecco). Un'altra attivit\u00e0 diffusa \u00e8 la coltura delle castagne, che vengono lavorate ancora secondo gli antichi metodi di produzione ed essiccate naturalmente."}
{"id": "682909", "revid": "2730", "url": "https://it.wikipedia.org/wiki?curid=682909", "title": "Campagna di Franklin-Nashville", "text": "La campagna di Franklin-Nashville fu una serie di battaglie, combattute nell'ambito del Teatro Occidentale della guerra di secessione americana, alla fine del 1864 in Alabama, Tennessee, e nel nordovest della Georgia durante la guerra civile americana.\nL'Armata confederata del Tennessee, al comando del tenente generale John Bell Hood si era spinta a nord da Atlanta, minacciando le linee di comunicazione di William Tecumseh Sherman e il Tennessee centrale, ma le forze dell'Unione, comandate dal generale George H. Thomas, sconfissero definitivamente Hood a Nashville, Tennessee.\nLe forze in campo.\nL'Armata Confederata del Tennessee, comandata da Hood, di 39.000 uomini, costituiva la seconda pi\u00f9 grande armata rimasta ai Confederati, seconda solo all'Armata Confederata della Virginia Settentrionale di Robert Edward Lee. L'Armata era costituita dai Corpi d'armata del maggior generale Benjamin F. Cheatham, del tenente generale Stephen D. Lee e del tenente generale Alexander Peter Stewart; inoltre disponeva di una forza di cavalleria comandata dal maggior generale Nathan Bedford Forrest.\nAll'inizio della Campagna, le forze dell'Unione che rappresentavano la Divisione militare del Mississippi, erano sotto il comando, ad Atlanta, del maggior generale William T. Sherman. La partecipazione personale di Sherman alla Campagna sarebbe durata solo verso la fine di ottobre. Nelle forze di Sherman era compresa l'Armata del Cumberland, comandata dal maggior generale Thomas, che avrebbe assunto il comando dopo la partenza di Sherman.\nSotto il suo comando c'era anche l'Armata dell'Ohio del maggior generale John Schofield; era formata da 34.000 uomini che costituivano il IV Corpo d'armata del maggior generale David S. Stanley, il XXIII Corpo d'armata del brigadier generale Jacob D. Cox e un Corpo d'armata di cavalleria comandata dal maggior generale James H. Wilson. Inoltre, a Nashville, Thomas ricevette 26.000 uomini di rinforzo, che distribu\u00ec tra le varie unit\u00e0.\nPreludio.\nDopo il suo successo nella campagna di Atlanta, William T. Sherman occup\u00f2 Atlanta e John Bell Hood, che era stato costretto ad evacuare la citt\u00e0, riorganizz\u00f2 il suo esercito a \"Lovejoy's Station\". Per almeno un mese, la usuale aggressivit\u00e0 di Sherman sub\u00ec un rallentamento, mentre i suoi uomini avevano poco da fare e molti lasciavano l'esercito per il termine della leva.\nAttaccare la citt\u00e0 di Atlanta, ben fortificata e con Sherman che aveva il doppio dei soldati di Hood sarebbe stato un suicidio per l'Armata del Tennessee. Il 21 settembre 1864 Hood spost\u00f2 il suo esercito a Palmetto dove, il 27 settembre, ricevette la visita di Jefferson Davis; in quell'occasione venne pianificata una nuova strategia che prevedeva che Hood avanzasse verso Chattanooga nel Tennessee e operasse nel tagliare le linee di rifornimento di Sherman. Essi speravano che Sherman si sarebbe messo all'inseguimento e che Hood sarebbe stato in grado di costringere Sherman a combattere una battaglia decisiva.\nNonostante Sherman stesse pianificando una marcia verso est per impadronirsi della citt\u00e0 di Savannah in Georgia (azione militare che sarebbe stata conosciuta con il nome di \"marcia verso il mare di Sherman\"), si allarm\u00f2 notevolmente per il pericolo che stavano correndo le linee di comunicazione nella zona di Chattanooga. Una minaccia particolare era costituita dal comandante della cavalleria Confederata Nathan Bedford Forrest, che aveva a lungo messo in crisi le spedizioni dell'Unione con incursioni lampo condotte alle loro spalle. Il 29 settembre, il generale Ulysses S. Grant esort\u00f2 Sherman a porre fine ai raid di Forrest, e Sherman invi\u00f2 il generale Thomas a Nashville per organizzare le truppe dello stato del Tennessee; inoltre Sherman invi\u00f2 un'altra divisione, sotto il comando del brigadier generale James D. Morgan, a Chattanooga.\nA causa di queste situazioni la strategia messa a punto dai Confederati stava avendo successo in quanto Sherman era stato costretto a disperdere le sue forze per proteggere le sue linee di comunicazione. Tuttavia Sherman non era caduto completamente nella trappola di Hood: egli aveva intenzione di assicurare a Thomas forze sufficienti per contrastare Forrest e Hood, mentre lui completava il piano di conquistare Savannah. Il 29 settembre Hood inizi\u00f2 ad avanzare lungo il fiume Chattahoochee, dirigendosi verso nordovest con 40.000 uomini per minacciare la linea di rifornimento ferroviaria di Sherman della \"Western &amp; Atlantic Railroad\".\nIl 1\u00ba ottobre la cavalleria di Hood fu intercettata dalla cavalleria dell'Unione comandata dai generali Judson Kilpatrick e Israel Garrard, mentre stava facendo un raid sulla linea ferroviaria vicino Marietta; nonostante questo fatto Sherman non aveva ancora ben chiara la disposizione delle truppe di Hood. Per le tre settimane seguenti Sherman ebbe notevoli difficolt\u00e0 nel tenersi al corrente delle manovre di Hood. Hood si muoveva velocemente, mascherava la sua marcia e manteneva l'iniziativa. La cavalleria dell'Unione, per la quale Sherman aveva trascurato un trasporto adeguato, aveva grosse difficolt\u00e0 nel seguire Hood e segnalare i suoi movimenti.\nIl 3 ottobre Sherman lasci\u00f2 Henry W. Slocum ad Atlanta e si spost\u00f2 verso Marietta con una forza di circa 55.000 uomini. Hood divise le sue forze, inviando quella pi\u00f9 numerosa a Dallas in Georgia; la rimanente, una divisione comandata dal maggior generale Samuel G. French, si spost\u00f2 lungo la linea ferroviaria verso Allatoona dove, nel tentativo di bloccarlo, era stata inviata una brigata al comando di John M. Corse.\nBattaglie.\nHood si mosse verso ovest e attravers\u00f2 il fiume Coosa nelle vicinanze di Rome in Georgia vicino al confine con l'Alabama; quindi devi\u00f2 verso nord in direzione di Resaca e si un\u00ec alla cavalleria di Joseph Wheeler che, precedentemente, aveva fatto delle incursioni nel Tennessee. Il 12 ottobre Hood chiese la resa della brigata dell'Unione di stanza a Resaca e invi\u00f2 il Corpo d'armata del maggior generale Stephen D. Lee a minacciare la citt\u00e0. Ma Lee non volle attaccare le posizioni dell'Unione in quanto ritenne che la manovra avrebbe avuto dei costi enormi in termini di vite umane. Nel frattempo, Sherman aveva scoperto dove si trovava Hood, e ordin\u00f2 che dei rinforzi fossero inviati a Resaca. Hodd mand\u00f2 Alexander P. Stuart molto pi\u00f9 a nord, a Tunnel Hill, vicino alla linea di confine con il Tennessee, per danneggiare la linea ferroviaria il pi\u00f9 possibile. Durante questa operazione Stewart cattur\u00f2 un reggimento di truppe dell'Unione di colore a Dalton in Georgia.\nSherman spost\u00f2 la sua intera Armata verso Resaca, arrivandovi il 13 ottobre. Hood si ritir\u00f2 verso ovest a Gaylesville ed entr\u00f2 in Alabama. Hood aveva sperato di ingaggiare Sherman in battaglia vicino a Cross Roads in Georgia, ma i suoi comandanti lo convinsero che il morale delle truppe non era pronto per rischiare un simile attacco. Durante questa situazione Sherman ricevette un messaggio da Grant, il quale si dichiarava favorevole all'idea della marcia verso Savannah. Nonostante questo, Sherman rimase concentrato sull'obiettivo a breve termine, quello di inseguire il veloce Hood. Ordin\u00f2 a Thomas di far tornare indietro due delle divisioni che aveva precedentemente spedito verso il nord e il 17 ottobre erano gi\u00e0 in viaggio al comando di John Schofield; il 23 ottobre raggiunsero Sherman a Gaylesville.\nHood ebbe tempo a Cross Roads di mettere a fuoco la sua strategia. Era importante impedire all'armata di Thomas di riunisrsi con Sherman e di sopraffarlo, e calcolava che se si fosse mosso velocemente nel Tennessee, sarebbe stato in grado di sconfiggere Thomas prima che le forze dell'Unione si fossero riunite. Dopo l'eliminazione di Thomas, Hood progettava di spostarsi nel Kentucky centrale e rinforzare la sua Armata con le reclute di quello Stato e del Tennessee. Hood sperava di portare a termine tutto questo prima di essere raggiunto da Sherman. Il suo piano era che, se Sherman l'avesse seguito, Hood avrebbe combattuto contro di lui in Kentucky; da l\u00ec aveva progettato di muoversi verso est, attraverso il passo di Cumberland, per andare in soccorso di Robert E. Lee, assediato a Petersburg.\nIl 21 ottobre il piano di Hood ricevette l'approvazione del generale P.G.T. Beauregard (il comandante di tutte le forze nel teatro di guerra dell'Ovest). Hood inizi\u00f2 a muoversi in direzione di Decatur in Alabama, con l'intenzione di riunirsi a Nathan Bedford Forrest nelle vicinanze di Florence (Alabama).\nHood si diresse a Tuscumbia in Alabama e, il 31 ottobre, attravers\u00f2 il fiume Tennessee con una sola divisione. Una brigata della cavalleria dell'Unione si trovava in quel luogo, ma era troppo debole per impedire l'attraversamento dei Confederati, ma pot\u00e9 indicare l'esatta localizzazione di Hood. Nel frattempo, il 30 ottobre, Sherman aveva anche inviato Schofield, con il XXIII Corpo d'armata, da Thomas e ordin\u00f2 al Corpo d'armata del maggior generale Andrew J. Smith di spostarsi verso Nashville. Sherman era sicuro di aver fornito forze sufficienti a Thomas per contrastare Hood, e ora poteva tranquillamente preparare la sua marcia attraverso la Georgia. Entro il 10 novembre le truppe di Sherman si lasciavano alle spalle la citt\u00e0 di Atlanta.\nHood rimase nelle vicinanze di Florence per tre settimane attendendo di riunirsi con Forrest che, finalmente, arriv\u00f2 il 18 novembre. Nel frattempo, nonostante fosse stato esortato da Sherman a muoversi in fretta, Thomas stava tenendo fede alla sua reputazione di generale lento e riflessivo. Hood avanz\u00f2 in tre colonne per attraversare il fiume Duck a Columbia nel Tennessee; il successo di questa operazione gli avrebbe permesso di separare Schofield da Thomas. Il 22 novembre Schofield invi\u00f2 di fretta due divisioni a nord per proteggere Columbia, e la prima vi arriv\u00f2 il 24 novembre, appena in tempo per prevenire Forrest dall'impadronirsi dei ponti.\nL'Armata di Hood incalzava lentamente Thomas verso Nashville. Ma l'Armata di Hood era stanca e non avrebbe sopportato ancora a lungo un'operazione offensiva; tuttavia il generale Confederato era convinto che se avesse ordinato una ritirata questo avrebbe potuto causare una completa disfatta della sua Armata. Hood decise che la distruzione della linea ferroviaria Nashville &amp; Chattanooga e la distruzione del deposito dei rifornimenti dell'Unione a Murfreesboro (Tennessee) sarebbero serviti per attuare il suo piano. Il 4 dicembre invi\u00f2 Forrset con due divisioni di cavalleria e la divisione di fanteria comandata dal maggior generale William B. Bate a Murfreesboro. Hood ordin\u00f2 a Bate di distruggere completamente la linea ferroviaria tra Murfreesboro e Nashville e un\u00ec la cavalleria di Forrest come copertura e per ulteriori azioni.\nIl 2 dicembre Hood raggiunse la periferia di Nashville e si posizion\u00f2 su una linea di colline parallele a quelle dell'Unione. Dal 1\u00ba al 14 dicembre Thomas aveva avuto tutto il tempo per prepararsi alla battaglia, e aveva tutta l'intenzione di distruggere l'Armata di Hood. Thomas si trovava sotto un'enorme pressione politica da parte del Governo di Washington che voleva un attacco immediato; i politici e gli alti comandi militari erano ansiosi di ottenere progressi militari in Tennessee, soprattutto a causa dello stallo in cui si trovava Grant contro Lee in Virginia. L'8 dicembre Thomas era pronto a sferrare l'attacco quando, a causa di un'abbondante nevicata, fu costretto a rimandare, cosa che fece infuriare ulteriormente Washington. Il 13 dicembre, il maggior generale John A. Logan fu inviato a Nashville con il compito di assumere il comando se, al suo arrivo, Thomas non avesse ancora iniziato le operazioni. Il 15 dicembre Logan raggiunse Louisville, ma proprio in quel giorno inizi\u00f2 la battaglia di Nashville.\nConseguenze.\nL'esercito dell'Unione si lanci\u00f2 all'inseguimento di Hood. Il tempo piovoso divenne un alleato per i Confederati, rallentando la cavalleria dell'Unione e, il 18 dicembre, Forrest fu in grado di ricongiungersi con Hood, proteggendo l'esercito in ritirata. L'inseguimento continu\u00f2 fino a quando, il 25 dicembre, l'Armata del Tennessee in ritirata non attravers\u00f2 il fiume Tennessee.\nQuel che rimaneva dell'Armata di Hood si radun\u00f2 a Colombia, sconfitta a Franklin e in fuga da Nashville. Hood si ritir\u00f2 a Tupelo in Mississippi e, il 13 gennaio 1865, rassegn\u00f2 le dimissioni dal comando. Forrest ritorn\u00f2 nel Mississippi, ma nel 1865 fu mandato in Alabama da James H. Wilson, e il suo comando divenne inefficace.\nNel momento in cui Hood veniva sconfitto a Nashville, l'Armata di Sherman aveva raggiunto la periferia di Savannah, citt\u00e0 che avrebbero catturato poco prima di Natale. Cinquemila uomini dell'Armata Confederata del Tennessee furono, pi\u00f9 tardi, inviati a Joseph E. Johnston che combatteva contro Sherman nella Carolina del Sud, ma anche questi rinforzi non servirono ad evitare la sconfitta del generale Confederato."}
{"id": "682912", "revid": "74801", "url": "https://it.wikipedia.org/wiki?curid=682912", "title": "Sanford", "text": ""}
{"id": "682914", "revid": "17351", "url": "https://it.wikipedia.org/wiki?curid=682914", "title": "Alenia C-27J", "text": ""}
{"id": "682915", "revid": "125265193", "url": "https://it.wikipedia.org/wiki?curid=682915", "title": "Antonio Santin", "text": "Biografia.\nVenne ordinato sacerdote il 1\u00ba maggio 1918. Nominato vescovo di Fiume il 10 agosto 1933, ricevette l'ordinazione episcopale il 29 ottobre 1933 dal vescovo Trifone Pederzolli. Il 16 marzo 1938 fu eletto alla cattedra di Trieste e Capodistria. Dopo la promulgazione delle leggi razziali fasciste, discusse delle stesse con Benito Mussolini, a difesa degli ebrei e di papa Pio XI, che era stato attaccato dal Duce per aver difeso il popolo ebraico. Il 19 giugno 1947, in occasione della festa di San Nazario, sub\u00ec una violenta aggressione a Capodistria. Il 13 luglio 1963 venne insignito del titolo di arcivescovo \"ad personam\" da papa Paolo VI. Mor\u00ec a Trieste il 17 marzo 1981 all'et\u00e0 di 85 anni.\nGenealogia episcopale.\nLa genealogia episcopale \u00e8:"}
{"id": "682916", "revid": "1921867", "url": "https://it.wikipedia.org/wiki?curid=682916", "title": "This Love (Pantera)", "text": "This Love \u00e8 un singolo della band groove metal Pantera. La traccia \u00e8 stata pubblicata nell'album del 1992 \"Vulgar Display of Power\" e successivamente in ' e in ' nel 2003. Una versione live \u00e8 stata inserita nel live del 1997 \".\nIl brano.\nLa canzone presenta notevoli variazioni di ritmo, passando da tratti velocissimi a pezzi lenti e a voce sussurrata. Il brano mette comunque in risalto le incredibili capacit\u00e0 del gruppo e i loro tratti innovativi. Da notare i riff di Dimebag Darrell e la batteria di Vinnie Paul.\nIl brano verr\u00e0 inoltre campionato ed utilizzato come parte della colonna sonora del videogioco \".\nTracce.\nElenco delle tracce presenti nel singolo:"}
{"id": "682924", "revid": "1318658", "url": "https://it.wikipedia.org/wiki?curid=682924", "title": "Humahuaca", "text": " \nHumahuaca \u00e8 una cittadina della provincia di Jujuy, nell'Argentina nord-occidentale, capoluogo del dipartimento omonimo. \nGeografia.\nHumahuaca \u00e8 situata sulla sponda destra del R\u00edo Grande, nella Quebrada de Humahuaca. Il villaggio sorge a 123\u00a0km a nord dalla capitale provinciale, San Salvador de Jujuy.\n\u00c8 conosciuta per la sua posizione all'interno della Quebrada de Humahuaca, una lunga ed ampia valle posta nella parte orientale dell'Altopiano Centrale Andino. Tale valle \u00e8 stata dichiarata nel 2003 Patrimonio Culturale e Naturale dell'Umanit\u00e0 dall'UNESCO.\nStoria.\nIl 1\u00b0 marzo 1817 la localit\u00e0 fu teatro di un combattimento tra le truppe realiste e quelle indipendentiste del colonello Manuel Eduardo Arias.\nInfrastrutture e trasporti.\nHumahuaca \u00e8 attraversata dalla strada nazionale 9 che la unisce con San Salvador de Jujuy e la frontiera boliviana."}
{"id": "682928", "revid": "290948", "url": "https://it.wikipedia.org/wiki?curid=682928", "title": "Aggiustatore", "text": "L'aggiustatore \u00e8 un operaio d'officina che lavora al posto di aggiustaggio. Si occupa delle lavorazioni a freddo dei pezzi metallici tramite segatura, tagliatura, scalpellatura, limatura, raschiatura, smerigliatura, foratura, alesatura, filettatura e altre ancora. Indossa tuta da lavoro e dispositivi di protezione individuale per la sua sicurezza. Pu\u00f2 avere la qualifica di perito industriale."}
{"id": "682930", "revid": "2014155", "url": "https://it.wikipedia.org/wiki?curid=682930", "title": "Cristiano IV di Danimarca", "text": "Biografia.\nCristiano nacque al castello di Frederiksborg, il figlio del re Federico II di Danimarca, e di sua moglie, Sofia di Meclemburgo-G\u00fcstrow.\nSal\u00ec al trono all'et\u00e0 di 11 anni, alla morte di suo padre, il 4 aprile 1588. Ricevette un'ottima educazione ed era uno studente testardo e di talento. Data la giovane et\u00e0 i primi anni di governo della Danimarca furono gestiti da un apposito consiglio di nobili detta \"Consiglio del Regno\" fino al momento della sua incoronazione il 29 agosto 1596.\nRegno.\nRiforme economiche e militari.\nCristiano aveva un interesse per molti e vari argomenti, tra cui una serie di riforme interne e il miglioramento degli armamenti nazionali danesi. Nuove fortezze vennero costruite sotto la direzione di ingegneri olandesi. La marina danese, che nel 1596 comprendeva ventidue navi, nel 1610 \u00e8 salita a sessanta, alcuni dei quali costruiti in base ai progetti del sovrano. La formazione di un esercito nazionale si \u00e8 rivelata pi\u00f9 difficile e Cristiano si affid\u00f2 principalmente a mercenari, oltre che incrementare la coscrizione dei contadini delle terre della Corona.\nVennero fondate diverse citt\u00e0 mercantili e fabbriche. Egli ha anche costruito un gran numero di edifici in stile rinascimentale olandese.\nLa Guerra di Kalmar.\nLa pericolosa vicinanza dell'emergente Regno di Svezia lo port\u00f2, gi\u00e0 nel 1611 allo scontro armato con gli svedesi. La cosiddetta \"Guerra di Kalmar\" contro gli svedesi termin\u00f2 nel 1613 e la Danimarca ottenne la cessione di alcuni territori norvegesi fino a quel momento occupati dalla Svezia nel tentativo di trovare uno sbocco nel mare che non li vincolasse al pagamento del dazio imposto dalla Danimarca per il passaggio delle navi mercantili svedesi verso il Mare del Nord.\nLa Danimarca nella guerra dei Trent'anni.\nDa quel momento il regno di Cristiano IV fu volto al predominio sul Mar Baltico e il Mare del Nord e cominci\u00f2 a guardare con interesse crescente alle terre del nord della Germania, in particolare ai porti delle citt\u00e0 anseatiche di Brema e di Amburgo.\nNel 1625 i protestanti tedeschi, orfani del loro paladino Federico V Elettore Palatino che aveva rovinosamente condotto la prima parte dello scontro interreligioso tedesco, chiesero al re di Danimarca, che era anche cognato di Federico V, l'intervento armato per fermare il dilagare della Lega Cattolica dell'Imperatore Ferdinando II anche nelle terre luterane.\nMa la tendenza espansionistica danese s'infranse dopo alcune rovinose battaglie che portarono all'occupazione temporanea della penisola dello Jutland e la successiva Battaglia di Lutter che di fatto chiuse il \"periodo danese\" della Guerra dei Trent'anni. La Pace di Lubecca del 1629 rese comunque alla Danimarca le terre occupate dagli eserciti della Lega.\nEntrato in conflitto con il \"Consiglio del Regno\", un'assemblea di nobili creata al tempo della minore et\u00e0 di Cristiano, il re danese cerc\u00f2 di acquisire nuovo lustro con una nuova guerra contro il prepotere della Svezia che ormai aveva sostituito la Danimarca come referente dei Principi elettori protestanti tedeschi.\nQuesta nuova e disastrosa guerra detta Guerra di Torstenson (1643-1645) blocc\u00f2 il predominio danese sul Nord Europa ma non fu priva di momenti eroici come quello della battaglia navale di Colberger Heide del luglio 1644 alla quale lo stesso Cristiano IV partecip\u00f2 in prima linea, perdendo anche un occhio, ma ammantandosi di un alone di eroismo mai avuto prima da un re danese.\nLa pace di Br\u00f6msebro (agosto 1645) impose alla Danimarca e alla Norvegia numerose perdite territoriali a favore della Svezia e il ridimensionamento del ruolo del regno danese-norvegese nello scacchiere europeo.\nMatrimoni.\nPrimo Matrimonio.\nSpos\u00f2, il 27 novembre 1597, Anna Caterina del Brandeburgo, figlia di Gioacchino III Federico di Brandeburgo. Ebbero sei figli:\nSecondo Matrimonio.\nSpos\u00f2 morganaticamente, il 31 dicembre 1615, Kirsten Munk, da cui divorzi\u00f2 nel 1630. Ebbero dodici figli:\nEbbe inoltre anche dei figli illegittimi\nDa Kirsten Madsdatter ebbe:\nDa Karen Andersdatter ebbe:\nDa Vibeke Kruse ebbe:\nCon la morte del figlio primogenito il principe Cristiano nell'estate del 1647 il trono di Danimarca e Norvegia rimase vacante dopo la susseguente morte, nel febbraio del 1648 del re Cristiano IV.\nDurante questo periodo fu nominato dal Consiglio del Regno nuovo successore al trono il secondogenito di Cristiano, il Duca Federico salito al trono come Federico III di Danimarca."}
{"id": "682932", "revid": "298055", "url": "https://it.wikipedia.org/wiki?curid=682932", "title": "Draghi (Ciclo dell'Eredit\u00e0)", "text": ""}
{"id": "682933", "revid": "228587", "url": "https://it.wikipedia.org/wiki?curid=682933", "title": "Banco di aggiustaggio", "text": "Il banco di aggiustaggio \u00e8 un banco di lavoro dell'officina. Assieme agli attrezzi e agli utensili da aggiustatore costituisce il posto di aggiustaggio dove si svolge la lavorazione a freddo dei metalli.\n\u00c8 costituito da un robusto banco di legno o di metallo il cui piano \u00e8 talvolta ricoperto da una lamiera o da un foglio di gomma. L'altezza del piano dal pavimento \u00e8 in funzione della statura dell'operaio che vi lavora ma in media \u00e8 di circa 80 cm. La miglior disposizione \u00e8 nei pressi di una finestra, parallelo alla parete su cui si apre.\nSul piano \u00e8 fissata la morsa parallela e talvolta il supporto per le lime affinch\u00e9 non abbiano a spuntarsi poggiando direttamente sulla lamiera del rivestimento. La morsa pu\u00f2 essere avvitata direttamente al banco oppure su un blocco di legno a sua volta imbullonato al banco; pi\u00f9 raramente \u00e8 ancorata con il morsetto a vite, soluzione adatta ai piccoli banchi hobbystici.\nSulla parte frontale si aprono i cassetti per gli attrezzi. Ogni cassetto dispone di due ripiani interni di cui quello superiore \u00e8 asportabile per comodit\u00e0 di accesso all'inferiore. Per tradizione sul fondo si collocano le lime, i raschietti, i pennelli e le spazzole; sull'asportabile il calibro, il truschino, i punzoni, i marcatori, i compassi, le squadrette, le righe e i righelli.\n\u00c8 buona regola mantenere in perfetto ordine l'attrezzatura e lasciare sul piano solo ci\u00f2 che serve per la lavorazione in corso, riponendo nei cassetti ci\u00f2 che non occorre pi\u00f9. A fine lavoro si ripulisce con un panno la superficie del banco e con aria compressa gli utensili usati e, se necessario, il fondo delle cassettiere per evitare l'accumulo di sporcizia e limatura."}
{"id": "682934", "revid": "834", "url": "https://it.wikipedia.org/wiki?curid=682934", "title": "Arrondissement di Neufch\u00e2teau (Belgio)", "text": "L'arrondissement di Neufch\u00e2teau (in francese \"Arrondissement de Neufch\u00e2teau\", in olandese \"Arrondissement Neufch\u00e2teau\") \u00e8 una suddivisione amministrativa belga, situata nella provincia del Lussemburgo e nella regione della Vallonia.\nComposizione.\nL'arrondissement di Neufch\u00e2teau raggruppa 12 comuni:\nSociet\u00e0.\nEvoluzione demografica.\n\"Abitanti censiti\""}
{"id": "682937", "revid": "339392", "url": "https://it.wikipedia.org/wiki?curid=682937", "title": "Ezana", "text": ""}
{"id": "682940", "revid": "287204", "url": "https://it.wikipedia.org/wiki?curid=682940", "title": "Merycoidodontidae", "text": "I mericoidodontidi (Merycoidodontidae) o oreodontidi (Oroeodontidae), a volte chiamati \"maiali ruminanti\", sono una famiglia di artiodattili conosciuta solo allo stato fossile, caratteristica dell'Oligocene e del Miocene nordamericano.\nUna famiglia diversificata.\nQuesto gruppo di mammiferi erbivori comprendeva animali con un corpo robusto e pesante, una testa generalmente corta con canini simili a zanne, piedi corti, a quattro dita e muniti di zoccoli. \nGli oreodontidi sono imparentati alla lontana con i maiali, i cammelli e gli ippopotami, anche se qualcuno, ancora oggi, li classifica nel sottordine dei suiformi. Altri esperti, invece, li classificano insieme alle famiglie degli agriocheridi (Agriochoeridae) e dei cainoteridi (Cainotheriidae) nel sottordine, ora estinto, degli ancodonti (Ancodonta). Tutti, in ogni caso, si trovano d'accordo nel ritenere gli oreodonti artiodattili primitivi. Oltre cinquanta specie di oreodonti sono state classificate; di queste, la meglio conosciuta \u00e8 di gran lunga \"Merycoidodon\" \"culbertsoni\", precedentemente conosciuto anche come \"Oreodon\". \nAltri oreodonti molto comuni nei ritrovamenti fossili sono i generi \"Brachycrus\", \"Eporeodon\", \"Leptauchenia\", \"Merychyus\", \"Mesoreodon\", \"Promerychochoerus\" e \"Protoreodon\". Altri generi relativamente ben conosciuti sono \"Desmatochoerus\", \"Ticholeptes\", \"Diplobunops\", \"Hadrohyus\", \"Merycochoerus\", \"Paradesmatochoerus\", \"Phenacocoelus\", \"Sespia\" e \"Ustatochoerus\". Nelle discussioni informali, spesso questi animali vengono chiamati (in modo non corretto) \"Oreodon\".\nDominatori delle praterie.\nQuesti robusti mammiferi estinti brucarono nelle praterie e nelle savane di Nord e Centroamerica per molti milioni di anni nell'era Cenozoica. Apparsi circa 48 milioni di anni fa (nell'Eocene), gli oreodonti dominarono i paesaggi tra i 34 e i 23 milioni di anni fa, durante l'Oligocene e all'inizio del Miocene, epoche dominate da un clima secco. Misteriosamente, gli oreodonti scomparvero all'inizio del Pliocene, circa 4 milioni di anni fa, molto tempo prima della comparsa dell'uomo.\nOggi, i fossili delle mascelle e dei denti di oreodonti si ritrovano comunemente nei cosiddetti \"\"Oreodon\" beds\" delle \"badlands\" di Dakota del Sud, Nebraska e Wyoming. Molte ossa di oreodonti sono inoltre state trovate nel John Day Fossil Beds National Monument in Oregon."}
{"id": "682941", "revid": "264902", "url": "https://it.wikipedia.org/wiki?curid=682941", "title": "Ariani", "text": ""}
{"id": "682946", "revid": "1573940", "url": "https://it.wikipedia.org/wiki?curid=682946", "title": "Kogia sima", "text": "Il cogia di Owen (Kogia sima ()) \u00e8 un cetaceo che abita gli oceani temperati e tropicali di tutto il mondo, in particolare in prossimit\u00e0 delle piattaforme e dei margini continentali. Venne descritto per la prima volta dal biologo Richard Owen nel 1866 sulla base di illustrazioni realizzate dal naturalista Sir Walter Elliot, ma \u00e8 stato considerato come un sinonimo del cogia di de Blainville (\"Kogia breviceps\") dal 1878 al 1998. \u00c8 un cetaceo di piccole dimensioni, lungo 2-2,7 m e del peso di 136-277 kg, caratterizzato da colorazione grigia, testa squadrata, mascelle piccole e corpo robusto. Il suo aspetto \u00e8 molto simile a quello del cogia di de Blainville, dal quale si differenzia solamente per la posizione della pinna dorsale - posta in posizione meno arretrata e pi\u00f9 centrata rispetto a quella di quest'ultimo.\nIl cogia di Owen \u00e8 un predatore che si nutre per \u00abrisucchio\u00bb soprattutto di calamari e vive in piccoli branchi di 1-4 esemplari. A sua volta viene predato dalle orche (\"Orcinus orca\") e dagli squali di maggiori dimensioni, come lo squalo bianco (\"Carcharodon carcharias\"). Quando \u00e8 spaventato, pu\u00f2 emettere dall'ano un fluido bruno-rossastro, in maniera simile ad un calamaro. La maggior parte di quel che sappiamo su questa specie si deve all'esame degli esemplari spiaggiati, dal momento che gli avvistamenti in mare sono rari. Molti di questi animali spiaggiati muoiono per infezioni parassitarie o per insufficienza cardiaca.\nIl cogia di Owen viene cacciato in piccolo numero nelle acque asiatiche, ma \u00e8 minacciato soprattutto dall'ingestione di plastica o dagli intrappolamenti nelle reti lasciate alla deriva. Finora non \u00e8 mai stata effettuata una stima della popolazione, pertanto l'Unione internazionale per la conservazione della natura (IUCN) considera il suo stato di conservazione \u00abinsufficientemente conosciuto\u00bb (\"Data Deficient\").\nTassonomia.\nI primi due esemplari conosciuti di cogia di Owen, un maschio e una femmina, entrarono in possesso nel 1853 del naturalista Sir Walter Elliot, che ritenne si trattassero di una qualche specie di focena a causa del loro muso corto. Tuttavia, quando invi\u00f2 alcuni disegni di questi cetacei - compresi alcuni raffiguranti lo scheletro - al biologo Richard Owen affinch\u00e9 potesse descriverli, quest'ultimo, in una pubblicazione del 1866, li riconobbe come un tipo di capodoglio della famiglia dei Fiseteridi sulla base di alcune similitudini anatomiche, quali la presenza di denti funzionali solamente sulla mascella inferiore, di uno sfiatatoio asimmetrico inclinato verso il lato sinistro e di un organo dello spermaceti. Battezz\u00f2 la nuova specie \"Physeter (Euphysetes) simus\", classificandola nello stesso genere del capodoglio (\"Physeter macrocephalus\") e del cogia di de Blainville (oggi rinominato \"Kogia breviceps\"), ponendola per\u00f2 in un sottogenere distinto, \"Euphysetes\". L'epiteto specifico \"simus\" \u00e8 di origine latina e significa \u00abdal naso schiacciato\u00bb, in riferimento al muso smussato dell'animale. John Edward Gray, quando istitu\u00ec il genere \"Kogia\" nel 1846, non forn\u00ec alcuna indicazione sul suo significato, ma, trattandosi di una parola di genere femminile, l'appellativo specifico maschile \"simus\" venne cambiato in \"sima\" quando inizi\u00f2 ad affermarsi il nome scientifico \"Kogia simus\" durante il XX secolo.\nNel 1871 il teriologo Theodore Gill suddivise i Fiseteridi in due sottofamiglie: i Fiseterini (Physterinae), con il genere \"Physeter\", e i Cogiini (Kogiinae), con i generi \"Kogia\" e l'oggi obsoleto \"Euphysetes\", da alcuni elevati oggi a famiglia vera e propria, i Cogiidi (Kogiidae). Gill propose anche di trasferire il cogia di Owen in un genere a parte, \"Callignathus\". Nel 1878 il naturalista James Hector raggrupp\u00f2 il cogia di Owen con quello di de Blainville in un'unica specie, \"K. breviceps\". La maggior parte degli autori continu\u00f2 a non fare alcuna distinzione tra i due fino a quando il teriologo Dale Rice, nella sua revisione della tassonomia dei mammiferi marini del 1998, non ripropose la suddivisione in due specie separate, adducendo come prova le ricerche pubblicate dal dottor Teizo Ogawa nel 1936, dal ricercatore Munesato Yamada nel 1954, dallo zoologo Charles Handley nel 1966 e dal teriologo Graham James Berry Ross nel 1979.\nI test genetici effettuati nel 2006 suggeriscono che sotto la dicitura \"K. sima\" potrebbero in realt\u00e0 nascondersi due specie distinte, una nell'oceano Atlantico e l'altra nell'Indo-pacifico. Il capo di Buona Speranza in Sudafrica delimiterebbe la barriera tra queste due popolazioni.\nDescrizione.\nIl cogia di Owen misura 2-2,7 m di lunghezza per 136-272 kg di peso - contro i 4,25 m e i 417 kg del cogia di Owen. Alla nascita misura circa 1 m di lunghezza e pesa 14 kg. Si ritiene che i maschi raggiungano le dimensioni massime all'et\u00e0 di 15 anni e le femmine a quella di 13. La maturit\u00e0 sessuale, che sopraggiunge quando un individuo misura 2-2,2 m di lunghezza, viene raggiunta a 2-3 anni nei maschi e a 5 nelle femmine. La gestazione si protrae probabilmente per circa 9,5 mesi.\nIl cogia di Owen \u00e8 di colore grigio scuro o grigio-bluastro, con il lato inferiore di un grigio pi\u00f9 chiaro e un segno chiaro, a forma di mezzaluna, tra l'occhio e la pinna pettorale, talvolta denominata \u00abfalsa branchia\u00bb, caratteristica del genere cui appartiene. Alcuni individui presentano una seconda falsa branchia che crea una sorta di anello chiaro che circonda una macchia pi\u00f9 scura. La specie possiede inoltre una pinna dorsale pronunciata, posta vicino al centro del dorso, e due o pi\u00f9 solchi sulla gola. La pinna dorsale \u00e8 pi\u00f9 alta e pi\u00f9 vicina alla testa di quella del cogia di de Blainville, e il profilo del dorso \u00e8 appiattito.\nLe due specie del genere \"Kogia\" si riconoscono dalla testa squadrata, dalla mascella piccola con il muso sporgente verso l'esterno e dalla struttura del corpo simile a quella della focena, con un corpo robusto che si restringe rapidamente in prossimit\u00e0 della coda. Presentano il muso pi\u00f9 corto di qualsiasi altro cetaceo esistente. Cos\u00ec come il capodoglio, hanno la narice sinistra notevolmente pi\u00f9 grande della destra e un organo dello spermaceti nella testa. Il cervello pesa circa 0,5 kg. Gli occhi sono adattati a condizioni di luce scarsa. Il cogia di Owen ha da 14 a 24 denti, raramente 26, sulla mascella inferiore, leggermente incurvati all'indietro e - come quelli degli altri Fiseteridi - privi di smalto. Questi, superando raramente i 30 mm di lunghezza, sono pi\u00f9 piccoli di quelli del cogia di de Blainville. In alcuni esemplari si possono trovare fino a 6 denti sulla mascella superiore, caso unico nei Fiseteridi moderni.\nUna caratteristica peculiare delle due specie di \"Kogia\" \u00e8 la presenza di una sacca situata nella parte bassa dell'intestino crasso, vicino all'ano, piena di un denso fluido marrone-rossastro simile allo sciroppo di cioccolato, che viene rilasciato quando l'animale \u00e8 stressato. Il cogia di Owen ha da 50 a 57 vertebre - 7 vertebre cervicali, 12-14 vertebre toraciche e 29 o 35-37 vertebre lombari. La variazione del numero pu\u00f2 essere dovuta alla perdita di ossa durante la preparazione degli esemplari museali o a semplice variabilit\u00e0 individuale. La specie non presenta dimorfismo sessuale.\nDistribuzione e habitat.\nIl cogia di Owen \u00e8 diffuso negli oceani tropicali e temperati di tutto il mondo, soprattutto in corrispondenza della piattaforma e della scarpata continentale. Sembra prediligere acque pi\u00f9 calde rispetto al cogia di de Blainville. \u00c8 uno dei cetacei di acque profonde che si spiaggiano pi\u00f9 di frequente, ma in mare viene avvistato molto raramente e, pertanto, la maggior parte delle informazioni in nostro possesso deriva dall'esame degli individui spiaggiati. La profondit\u00e0 delle immersioni pu\u00f2 variare da un luogo all'altro: durante uno studio nelle acque delle Bahamas la profondit\u00e0 media delle immersioni \u00e8 risultata essere di 250 m, mentre nelle acque pi\u00f9 profonde attorno alle Hawaii questi animali scendono in media a circa 1500 m.\nNel Pacifico occidentale la specie \u00e8 presente dal Giappone fino alla Tasmania e alla Nuova Zelanda, mentre in quello orientale l'areale si estende dalla Columbia Britannica al Cile centrale. Nell'oceano Indiano il cetaceo \u00e8 stato segnalato nelle acque di Oman, Sri Lanka, India, Thailandia, Indonesia (Timor), Australia occidentale e Sudafrica. Nell'Atlantico la specie \u00e8 rinvenibile dalla Virginia al Brasile meridionale nella parte occidentale e dall'Italia (mar Mediterraneo) al Sudafrica in quella orientale.\nNon \u00e8 mai stata effettuata una stima complessiva della popolazione e i censimenti realizzati riguardano solamente aree limitate; inoltre, data la difficolt\u00e0 di distinguere il cogia di Owen da quello di de Blainville, le stime valutate riguardano il numero totale di entrambe le specie. Nell'Atlantico settentrionale le stime indicano la presenza di circa individui e nel Pacifico orientale di circa .\nBiologia.\nAlimentazione.\nIl cogia di Owen \u00e8 un predatore dell'oceano aperto. Gli stomaci degli esemplari spiaggiati contengono soprattutto calamari e, in numero minore, pesci abissali (delle zone mesopelagica e batipelagica) e crostacei. Tuttavia, i crostacei costituiscono una parte considerevole - fino al 15% - della dieta dei cogia delle Hawaii. Il contenuto stomacale degli esemplari spiaggiati nelle varie regioni del globo indica una preferenza per i calamari delle famiglie degli Istioteutidi e dei Cranchiidi, in particolar modo per \"Histioteuthis reversa\" e \"Taonius\".\nI solchi sulla gola e la muscolatura sviluppata di quest'ultima costituiscono probabilmente degli adattamenti che aumentano il volume della bocca di questi animali che si nutrono per suzione, forse i pi\u00f9 specializzati in questo tipo di alimentazione tra tutti gli odontoceti. Anche il muso smussato, la mancanza di denti e le dimensioni ridotte delle mascelle sono caratteristiche proprie degli odontoceti che si nutrono per suzione. Una volta \u00abaspirata\u00bb la preda, il cogia la trattiene con i denti affilati mentre espelle l'acqua dalla bocca.\nI piccoli di cogia di Owen generalmente iniziano a nutrirsi di cibo solido quando raggiungono una lunghezza di circa 1,35 m, anche se raggiungono l'et\u00e0 dello svezzamento solo quando misurano circa 1,5 m. I piccoli degli odontoceti di solito iniziano ad assumere cibo solido verso i 6 mesi e le madri smettono di allattare dopo 18-20 mesi.\nComportamento.\nSi ritiene che i cogia siano cetacei che si muovono lentamente e che esibiscono raramente comportamenti di superficie rapidi, tendendo a galleggiare in superficie lasciando esposte solamente la nuca e la pinna dorsale. Quando sono in superficie, si immergono verticalmente sprofondando, invece di sollevare la coda fuori dall'acqua, il che creerebbe uno spruzzo.\nIl cogia di Owen si raggruppa in piccoli branchi di 1-4 individui, ma in alcuni casi sono state viste associazioni anche di 10 esemplari, probabilmente correlate a risorse alimentari limitate. Forse anche le ridotte dimensioni dei gruppi e i terreni di alimentazione estivi situati in acque profonde potrebbero costituire dei comportamenti anti-predatori, ma a discapito di questa teoria bisogna ricordare che i delfini, per evitare la predazione, si riuniscono in grandi branchi di centinaia di individui. Il cetaceo probabilmente segue le migrazioni stagionali dei calamari, che si dirigono in oceano aperto d'estate per poi avvicinarsi alla costa in inverno. \u00c8 possibile che questa specie prediliga le scarpate continentali in quanto in questo tipo di \"habitat\" potrebbe radunare i calamari contro la parete o perch\u00e9 in tali aree si verifica il fenomeno dell'upwelling, che l'animale pu\u00f2 sfruttare per risparmiare energie durante la caccia. Gli esemplari pi\u00f9 giovani potrebbero inoltre radunarsi in acque pi\u00f9 basse e gli adulti in quelle pi\u00f9 profonde; la scarpata continentale intorno al Sudafrica potrebbe costituire un terreno di riproduzione.\nI cogia, a differenza degli altri cetacei, adottano la \u00abtattica del calamaro\u00bb, schizzando un liquido scuro marrone-rossastro da una sacca situata nell'intestino crasso, in modo da intorbidire l'acqua e approfittarne per fuggire. La nuvola emessa si espande nell'acqua fino a coprire una superficie di 100 m\u00b2.\nI cogia non fischiano, ma producono dei \"click\" ad alta frequenza in banda stretta. Questi \"click\" ricordano pi\u00f9 quelli emessi da alcune specie di delfini e focene - come il lagenorinco dalla croce (\"Lagenorhynchus cruciger\"), il cefalorinco di Hector (\"Cephalorhynchus hectori\"), il cefalorinco eutropia (\"Cephalorhynchus eutropia\"), il cefalorinco di Commerson (\"Cephalorhynchus commersonii\"), la focena (\"Phocoena phocoena\") e il focenoide (\"Phocoenoides dalli\") - che quelli prodotti da altre specie di cetacei che si immergono in profondit\u00e0, come gli zifidi e il capodoglio. Le frequenze di picco dei cogia sono generalmente inferiori ai 130 kHz.\nPredatori e parassiti.\nTra i predatori del cogia di Owen vi sono l'orca (\"Orcinus orca\") e gli squali. Resti attribuiti a questa specie sono stati rinvenuti nello stomaco degli squali bianchi (\"Carcharodon carcharias\") e le infestazioni del cestode \"Phyllobothrium delphini\" rinvenute in alcuni esemplari spiaggiati indicano che erano stati attaccati dagli squali, dal momento che questa specie di cestode matura proprio in questi ultimi animali.\nIl cogia di Owen compete con altri cetacei che si nutrono di calamari, come gli zifidi, e occupa la stessa nicchia ecologica del cogia di de Blainville nelle zone dove gli areali delle due specie si sovrappongono, anche se quest'ultimo \u00e8 in grado di alimentarsi in acque pi\u00f9 profonde e si nutre di una gamma pi\u00f9 ampia di prede di maggiori dimensioni\nAlcuni individui spiaggiati presentano gravi infestazioni parassitarie, in particolare di nematodi nello stomaco e di tenie nel grasso corporeo. Negli Stati Uniti sud-orientali, alcuni cogia di Owen spiaggiati sono risultati morti per insufficienza cardiaca e questa sindrome potrebbe essere stata alla causa del loro spiaggiamento.\nConservazione.\nIl cogia di Owen viene cacciato su piccola scala in Indonesia, Giappone, Sri Lanka e Piccole Antille per la sua carne, che viene consumata o utilizzata come esca per catturare altri animali. Una minaccia ben pi\u00f9 grave \u00e8 costituita dall'ingestione di plastica e dall'intrappolamento nelle reti da pesca, sebbene non sia stato ancora determinato a che livello la popolazione sia minacciata da questo. L'Unione internazionale per la conservazione della natura (IUCN) considera attualmente il suo stato di conservazione \u00abinsufficientemente conosciuto\u00bb (\"Data Deficient\"), ma \u00e8 probabile che vada incluso tra le \u00abspecie a rischio minimo\u00bb (\"Least Concern\").\nIl cogia di Owen \u00e8 protetto dalla Convenzione sul commercio internazionale delle specie minacciate di estinzione (CITES) e dall'Accordo sulla conservazione dei cetacei nel mar Nero, mar Mediterraneo e aree atlantiche contigue. La specie figura inoltre nel Protocollo d'intesa sulla conservazione del lamantino e dei piccoli cetacei dell'Africa occidentale e della Macaronesia (\"West African Aquatic Mammals Memorandum of Understanding\") e nel Protocollo d'intesa sulla conservazione dei cetacei delle isole del Pacifico (\"Pacific Islands Cetaceans Memorandum of Understanding\")."}
{"id": "682948", "revid": "81195", "url": "https://it.wikipedia.org/wiki?curid=682948", "title": "Isobara di van 't Hoff", "text": ""}
{"id": "682953", "revid": "767487", "url": "https://it.wikipedia.org/wiki?curid=682953", "title": "Ultimo tango a Zagarol", "text": "Ultimo tango a Zagarol \u00e8 un film della commedia all'italiana del 1973, diretto da Nando Cicero e interpretato da Franco Franchi, parodia del celebre \"Ultimo tango a Parigi\" diretto da Bernardo Bertolucci.\nTrama.\nFranco \u00e8 stanco della moglie Margherita che lo tiene a dieta, lo tradisce con l'amante che vive in soffitta e lo tratta come schiavo tuttofare nel suo albergo a ore. Franco porta pesanti valigie cariche di attrezzi erotici e persino clienti nascosti in custodie per strumenti musicali. Franco \u00e8 a dieta di tutto, persino di sesso, la moglie non si concede e non lo fa mangiare, lo costringe a farsi un panino con il burro, sognando rapporti erotici.\nPer questo se ne va a vivere in un appartamento (non arredato); incontra poi una ragazza che lo coinvolge in giochi erotici particolari, d\u00e0 vita a una relazione, che si rivela per\u00f2 fallimentare e nel tempo libero interpreta un documentario surreale. Franco vaga per le strade di Roma indossando un cappotto cammello e sfoggiando un\u2019espressione depressa. Quando la moglie fa finta di morire pur di farlo tornare, Franco si illude di aver finalmente terminato di tirare la cinghia, ma cos\u00ec non \u00e8: non \u00e8 infatti lui a trattare l\u2019amante come oggetto, bens\u00ec l'amante, che impone all\u2019uomo un potere da donna dominatrice.\nProduzione.\nNonostante il titolo, la pellicola non fu girata a Zagarolo, ma a Roma. Il riferimento alla cittadina laziale si riscontra verso il finale del film, nella lunga scena della gara di ballo, intitolata \"Coppa Zagarol\".\nL'appartamento in affitto, definito \"topaia\" dal portinaio, \u00e8 in realt\u00e0 situato all'ultimo piano del prestigioso Palazzo del Ragno, nel Quartiere Copped\u00e8.\nAccoglienza.\nIncassi.\nLa pellicola ebbe un ottimo riscontro commerciale, incassando circa 950 milioni di lire.\nCritica.\nIl film riscosse, a sorpresa, un certo successo anche da parte della critica, fino ad allora assai poco tenera nei confronti delle pellicole di Franchi: provocatoriamente Goffredo Fofi afferm\u00f2 di preferire l'opera di Cicero all'originale parodiato, e persino Francis Ford Coppola e Robert De Niro ne furono entusiasti. \u00c8 in questo senso sintomatica la rivalutazione a posteriori di Morando Morandini il quale, se nel suo \"Dizionario\" del 1998 ancora assegnava al film una stella, tacciandolo di essere solo una \u00abnoiosa parodia\u00bb, nella versione del 2017 gliene assegna due e mezzo, definendolo pi\u00f9 una cupa \u00abrilettura\u00bb che una semplice satira dell'originale, e lodando l'interpretazione di Franchi.\nCuriosit\u00e0.\nFranco Franchi voleva che il film fosse vietato ai minori di 18 anni, ma contro la sua volont\u00e0 fu vietato solo ai minori di 14. In un'intervista dichiar\u00f2: \n\"[...] per me \u00e8 stato un danno, io dissi a Riccione che per me questo film, \"tango a Zagarol\", vale per due: il primo e l'ultimo. Ma guarda caso, questo film venne inserito nei film da salvare, fra l'America e l'Europa\"."}
{"id": "682958", "revid": "1632387", "url": "https://it.wikipedia.org/wiki?curid=682958", "title": "Scheletro carbonioso", "text": "In chimica organica per scheletro carbonioso (o catena carboniosa) si intende la successione all'interno di una molecola di pi\u00f9 atomi di carbonio legati tra loro. Tali atomi di carbonio possono essere legati tra loro attraverso un legame semplice, doppio o triplo. Lo scheletro carbonioso pu\u00f2 avere struttura lineare (se costituito da una singola catena aperta), ramificata (se costituito da pi\u00f9 catene aperte) o ad anello (detta \"formula ciclica\", se costituito da una catena chiusa).\nIn chimica organica si pu\u00f2 indicare la formula di struttura di un composto omettendo gli atomi di idrogeno e indicando due atomi di carbonio contigui con tanti segmenti quanti sono i legami che li uniscono: in questo caso si parla di \"formula di struttura semplificata\", e nel caso degli idrocarburi ci\u00f2 vuol dire rappresentare la molecola evidenziando solamente lo scheletro carbonioso. Il numero e la posizione degli atomi di idrogeno in un composto organico possono essere dedotti a partire dalla formula di struttura semplificata considerando che ogni atomo di carbonio forma 4 legami, che possono essere:\nAnche il silicio pu\u00f2 formare catene di atomi, ma il legame \"silicio-silicio\" non \u00e8 sufficientemente resistente all'attacco dell'ossigeno presente nell'atmosfera terrestre; esso infatti tende a rompersi con formazione di silice (SiO2)."}
{"id": "682960", "revid": "767487", "url": "https://it.wikipedia.org/wiki?curid=682960", "title": "Kogia breviceps", "text": "Il cogia di De Blainville (Kogia breviceps) \u00e8 una delle tre specie di odontoceti appartenenti alla famiglia Physeteridae. Non viene avvistato spesso in mare e la maggior parte della conoscenza della specie proviene dallo studio degli esemplari spiaggiati.\nTassonomia.\nSi \u00e8 a lungo dibattuto sulla corretta classificazione dei cogia di De Blainville e cogia di Owen. I due animali sono stati considerati a lungo appartenenti a un'unica specie, fino al 1966, quando uno scienziato dello Smithsonian Institute li diagnostic\u00f2 definitivamente come specie separate. Il cogia di De Blainville venne classificato per la prima volta da Henri Marie Ducrotay de Blainville nel 1838.\nDescrizione fisica.\nCome il suo cugino gigante, il capodoglio, il cogia di De Blainville ha un organo dello spermaceti nella fronte. Nel suo intestino \u00e8 presente anche una sacca che contiene un fluido rosso scuro. Il cetaceo espelle questo fluido quando \u00e8 impaurito. Il suo scopo si crede che sia di confondere e disorientare i predatori.\nIl cogia di De Blainville alla nascita \u00e8 lungo 1,2\u00a0m, ma in et\u00e0 adulta raggiunge i 3,5\u00a0m. Gli adulti pesano circa 400\u00a0kg.\nLe regioni inferiori sono di color crema, occasionalmente rosate, e il dorso e i fianchi sono grigio bluastro. Comunque \u00e8 presente una considerevole mescolanza tra i due colori.\nLa testa \u00e8 grande in proporzione alle dimensioni del corpo e d\u00e0 all'animale un aspetto quasi rigonfio quando viene visto di lato. La mascella inferiore \u00e8 molto piccola e si apre verso il basso.\nLo sfiatatoio \u00e8 situato leggermente a sinistra, proprio sopra la fronte.\nLa pinna dorsale \u00e8 davvero ridotta ed \u00e8 uncinata; le sue dimensioni sono considerevolmente pi\u00f9 piccole di quella del cogia di De Blainville e pu\u00f2 essere usata come un carattere per distinguere le due specie.\nPossiede tra i 20 e i 32 denti, tutti sulla mascella inferiore. Dietro ad ogni occhio \u00e8 presente una falsa branchia.\nQuesto odontoceto compie movimenti quasi impercettibili. Risale in superficie molto lentamente, producendo piccoli schizzi o soffiando, e rimane immobile per parecchio tempo. A causa di questo in Giappone era storicamente conosciuto come \"balena galleggiante\".\nNelle immersioni si limita a sparire alla vista. La specie ha la tendenza di sfuggire alle imbarcazioni, piuttosto che avvicinarsi. \u00c8 stato osservato il breaching, ma non \u00e8 comune.\nSono creature solitamente solitarie, ma sono stati visti in gruppi composti fino a sei individui. Le fonti di cibo principali sono calamari e granchi.\nPopolazione e distribuzione.\nI cogia di De Blainville vivono nelle acque temperate degli oceani Atlantico, Pacifico e Indiano. Gli avvistamenti in mare sono rari, cos\u00ec che la maggior parte dei dati proviene da animali spiaggiati - cosa che rende difficile l'individuazione di un preciso areale e di una mappa migratoria. Si ritiene che preferiscano le acque al largo della costa. Il loro stato \u00e8 solitamente descritto come raro, ma zone occasionali con un'alta densit\u00e0 di spiaggiamenti suggeriscono che sia molto pi\u00f9 comune di quanto ritenuto in precedenza. La popolazione totale \u00e8 sconosciuta.\nInterazioni con l'uomo.\nI cogia di De Blainville non sono mai stati cacciati su grande scala. Balenieri appostati sulla terraferma li hanno cacciati in Indonesia, Giappone e nelle Piccole Antille. Alcuni individui sono stati rinvenuti uccisi nelle reti di altura. Ad alcuni animali spiaggiati sono state rinvenute borse di plastica nello stomaco. Non \u00e8 noto tuttavia se le attivit\u00e0 umane minaccino la sopravvivenza a lungo termine della specie."}
{"id": "682964", "revid": "474175", "url": "https://it.wikipedia.org/wiki?curid=682964", "title": "San Salvador de Jujuy", "text": "San Salvador de Jujuy \u00e8 una citt\u00e0 dell'Argentina nord-occidentale, capitale della provincia di Jujuy. La citt\u00e0 \u00e8 situata alle pendici delle Ande, all'estremit\u00e0 meridionale della Quebrada de Humahuaca, un'ampia vallata che si estende sino al confine con la Bolivia.\nLa popolazione raggiunge le 400.000 unit\u00e0 considerando l'area metropolitana.\nSan Salvador \u00e8 il principale centro amministrativo e culturale della provincia.\nGeografia fisica.\nTerritorio.\nJujuy \u00e8 situata ai piedi delle Ande, alla confluenza del R\u00edo Xibi Xibi e del R\u00edo Grande de Jujuy, a 1201 metri sul livello del mare. La citt\u00e0 sorge lungo la \"Ruta Nacional 9\" che collega La Quiaca (distante 289\u00a0km, posta nei pressi del confine boliviano) con Salta (distante 120\u00a0km), e dista 1.525 chilometri dalla capitale Buenos Aires. Destinazioni turistiche nelle vicinanze della citt\u00e0 sono Tilcara (84\u00a0km), Humahuaca (126\u00a0km), e il Parco Nazionale Calilegua (111\u00a0km).\nClima.\nIl clima \u00e8 umido durante l'estate (nelle ore di punta si toccano i 40 gradi) e caldo e secco in inverno, anche se negli ultimi anni un manto nevoso ha ricoperto il panorama. L'escursione termica fra il giorno e la notte \u00e8 particolarmente elevata.\nStoria.\nDopo alcuni tentativi nel 1565 e nel 1592, la citt\u00e0 fu definitivamente fondata il 19 aprile del 1593 da Francisco de Arga\u00f1araz y Murgu\u00eda come \"San Salvador de Velazco en el Valle de Jujuy\". L'insediamento godette di una relativa prosperit\u00e0 grazie alla sua posizione strategica lungo la mulattiera che unive San Miguel de Tucum\u00e1n alle le miniere d'argento di Potos\u00ed, nell'attuale Bolivia.\nNel marzo 1812, durante la guerra d'indipendenza argentina, San Salvador de Jujuy divenne il quartier generale dell'Esercito del Nord di Manuel Belgrano, l'inventore della Bandiera dell'Argentina. Con il sopravanzare delle forze realiste il 23 agosto 1812 Belgrano ordin\u00f2 a tutti i civili residenti in citt\u00e0 di seguire lui e le sue truppe nella ritirata verso San Miguel de Tucum\u00e1n. L'evento \u00e8 passato alla storia come \"esodo juje\u00f1o\".\nJujuy divenne capoluogo della provincia omonima nel 1834, quando fu separata da quella di Salta. Nel 1841 il generale Juan Lavalle, a capo delle truppe unitarie, fu assassinato in una casa della citt\u00e0. Nel 1863 la citt\u00e0 fu gravemente danneggiata da un violento terremoto. Fu raggiunta dalla rete ferroviaria argentina nel 1900.\nSociet\u00e0.\nReligione.\nLa citt\u00e0 \u00e8 sede della diocesi di Jujuy, istituita il 20 aprile 1934 e suffraganea dell'arcidiocesi di Salta.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 Nazionale di Jujuy, fondata nel 1973.\nEventi.\nA San Salvador si svolge un carnevale andino particolarmente colorato. La popolazione della citt\u00e0, e della provincia in generale, ha tratti somatici di origine india molto pi\u00f9 diffusi che nel resto del paese, e sono predominanti le etnie e la cultura Quechua, Aymara e Chiriguano.\nInfrastrutture e trasporti.\nStrade.\nSan Salvador de Jujuy \u00e8 attraversata dalla strada nazionale 9 che unisce Buenos Aires alle provincie del nord-ovest e alla frontiera con la Bolivia. La citt\u00e0 \u00e8 unita all'aeroporto e alla strada nazionale 34, dalla strada nazionale 66.\nAeroporti.\nL'aeroporto \"Gobernador Horacio Guzm\u00e1n\" (JUJ) \u00e8 situato 33\u00a0km a sud-est della citt\u00e0 e dispone di voli regolari diretti a Buenos Aires e C\u00f3rdoba.\nSport.\nCalcio.\nIl principale club calcistico cittadino \u00e8 il , che milita nella seconda divisione argentina."}
{"id": "682965", "revid": "767487", "url": "https://it.wikipedia.org/wiki?curid=682965", "title": "Luigi Bloise", "text": "Biografia.\nEsponente del Partito Socialista Italiano, ha ricoperto diversi incarichi politici ed amministrativi: sindaco del comune di Cassano-Sibari per quindici anni, senatore della Repubblica per due legislature, vice presidente della Cassa di Risparmio di Calabria e Lucania; ha poi diretto e condotto studi e ricerche, quale presidente del Laboratorio di educazione permanente, sui sistemi scolastici nazionali ed esteri, sul fenomeno dell'emigrazione e sulle minoranze linguistiche.\n\u00c8 stato segretario Generale e Presidente dell'Istituto \"Ferdinando Santi\" e direttore della rivista \"Avanti nel Mondo\" per la quale ha curato per \"Europaforum\" gli speciali - Regioni."}
{"id": "682966", "revid": "110157", "url": "https://it.wikipedia.org/wiki?curid=682966", "title": "Banane giganti", "text": "Banane giganti \u00e8 la versione italiana di \"Ta' og fuck af\", canzone composta ed interpretata dal comico e cantante danese Anders \"Anden\" Matthesen (popolarissimo in patria) per il film d'animazione del 2004 \"Terkel in Trouble\".\nIl testo italiano \u00e8 stato scritto da Faso e Antonello Governale, ed interpretato dallo stesso Faso.\n\u00c8 un singolo di Elio e le Storie Tese, pubblicato nel 2006, ma solo sul web. Peraltro la band si \u00e8 nascosta, all'atto della pubblicazione del brano, dietro un misterioso pseudonimo: \"I Los the Peparors\"."}
{"id": "682968", "revid": "80598", "url": "https://it.wikipedia.org/wiki?curid=682968", "title": "Discografia di Fabrizio De Andr\u00e9", "text": "La discografia di Fabrizio De Andr\u00e9 si estende nell'arco di pi\u00f9 decenni, dalle registrazioni in studio ai concerti dal vivo. Il primo album pubblicato fu \"Tutto Fabrizio De Andr\u00e9\" del 1966; seguirono altri 13 album in studio, l'ultimo dei quali \u00e8 \"Anime salve\" del 1996."}
{"id": "682974", "revid": "7077", "url": "https://it.wikipedia.org/wiki?curid=682974", "title": "Il Timone", "text": "Il Timone \u00e8 una rivista mensile di apologetica cattolica fondata da Gianpaolo Barra (attuale direttore editoriale); il direttore responsabile \u00e8 Lorenzo Bertocchi.\nStoria.\nNata come bimestrale nel 1999, all'epoca contava 20 pagine e aveva una tiratura di 3.000 copie. Al 2011 consta di 68 pagine e ha una tiratura mensile di 15.000 copie, di cui 10.000 in abbonamento, le rimanenti vendute in parrocchie e librerie.\nLa rivista si propone come strumento da utilizzare per la Nuova Evangelizzazione. Coordina una rete di centri culturali cattolici.\nCollaboratori.\nLa rivista ospita contributi di molti autori di spicco nell'ambito del cattolicesimo italiano, tra i quali Rosa Alberoni, Maurizio Blondet, Roberto Beretta, Carlo Caffarra, Rino Cammilleri, Franco Cardini, Carlo Climati, Roberto De Mattei, Livio Fanzaga, Saverio Gaeta, Piero Gheddo, Ettore Gotti Tedeschi, Girolamo Grillo, Massimo Introvigne, Antonio Livi, Vittorio Messori, Costanza Miriano, Luigi Negri, Angela Pellicciari, Vincenzo Sansonetti, Andrea Sciffo, Angelo Scola, Antonio Sicari, Andrea Tornielli, Alberto Torresani, Massimo Viglione, Mario Arturo Iannaccone e Antonino Zichichi.\nFra i passati collaboratori, sono da citare il noto cantautore cristiano Claudio Chieffo, il teologo Tito Centi, la storica Marta Sordi, il cardinale Giacomo Biffi e lo scrittore Eugenio Corti.\nI \"Quaderni del Timone\".\nPer approfondire i temi trattati, \u00e8 stata ideata una collana di pubblicazioni monotematiche, ciascuna di 68 pagine, denominate \"Quaderni del Timone\"."}
{"id": "682977", "revid": "36426", "url": "https://it.wikipedia.org/wiki?curid=682977", "title": "Ezan\u00e0 di Axum", "text": "Biografia.\nGovern\u00f2 il regno di Axum, situato negli odierni Eritrea, Etiopia, Yemen, Arabia Saudita meridionale, Somalia occidentale, Gibuti, Sudan settentrionale ed Egitto meridionale; assunse per primo il titolo di \"re di Saba e Sahlen, Hymiar e Dhu-Raydan\". La tradizione riporta che Ezan\u00e0 successe al padre, Ella Amida, quando ancora era un bambino, e sua madre Sofya assunse il titolo di reggente.\nFu anche il primo monarca etiope ad abbracciare il Cristianesimo, e il primo dopo Zoskales ad essere menzionato dagli storiografi contemporanei, una situazione che ha condotto Stuart Munro-Hay, studioso di storia etiope, a commentare che \"fu il pi\u00f9 famoso degli Axumiti prima di Kaleb\". Nomin\u00f2 il proprio tutore giovanile, il siriano cristiano Frumenzio, capo della Chiesa copta etiope. Una lettera pervenutaci, inviata dall'imperatore romano ariano Costanzo II e indirizzata a Ezan\u00e0 e a suo fratello Sazana, richiedeva che Frumenzio fosse inviato ad Alessandria d'Egitto, affinch\u00e9 la sua dottrina fosse esaminata, ed eventualmente approvata o bollata come eretica. Il sovrano axumita non rispose: probabilmente l\u00ec nel cuore dell'Africa, lontanissimi da Roma e Costantinopoli, non importava essere pi\u00f9 o meno conformi all'ortodossia cristiana, n\u00e9 avere l'approvazione dell'imperatore o dei patriarchi romani.\nEzan\u00e0 avvi\u00f2 anche molte campagne militari, che fece ricordare nelle proprie iscrizioni. Un paio di queste, incise in lettere dell'alfabeto ge'ez, sono state ritrovate a Meroe, e riportano testimonianze di una campagna compiuta da Ezan\u00e0 o dal suo predecessore Ousanas. Mentre alcuni esperti le interpretano come prove della distruzione del Regno di Kush, altri notano che le testimonianze archeologiche fanno pensare pi\u00f9 a un graduale declino politico ed economico della regione attorno a Meroe verso il 300.\nSu alcune monete coniate sotto il suo regno appare la dicitura greca , \"Possa questo giovare al popolo\". Stuart Munro-Hay commenta che questo motto \"\u00e8 un aspetto piuttosto interessante del conio axumita, poich\u00e9 dimostra una concezione reale tesa alla responsabilit\u00e0 nei riguardi delle speranze e della contentezza dei sudditi. Un certo numero di denari d'oro che riportavano il nome di Ezan\u00e0 sono stati ritrovati negli anni novanta in vari siti archeologici in India, confermando le ipotesi che vi fossero stretti rapporti commerciali con questo paese. Infine si attribuiscono a questo sovrano l'edificazione di numerosissimi edifici e obelischi, oltre che l'omonima Stele situata nella citt\u00e0 di Axum."}
{"id": "682979", "revid": "1745361", "url": "https://it.wikipedia.org/wiki?curid=682979", "title": "Jordi Savall", "text": "Biografia.\nDurante l'infanzia compie i primi studi musicali presso il coro infantile della sua citt\u00e0 natale, per poi proseguirli con lo studio del violoncello, fino al conseguimento del diploma, conseguito presso il Conservatorio di Barcellona, il prestigioso \"Liceu Musical\" nel 1964.\nA met\u00e0 degli anni Sessanta, comincia lo studio autodidatta della viola da gamba e della musica antica, esibendosi spesso con l\"'ensemble\" musicale Ars Musicae, iscrivendosi nel 1968 ai corsi di perfezionamento della Schola Cantorum Basiliensis, a Basilea, in Svizzera. Nel 1973, subentr\u00f2 ad August Wenzinger nella direzione dell'ensemble Basiliense, e dallo stesso anno incominci\u00f2 nella citt\u00e0 svizzera la sua attivit\u00e0 didattica, tenendovi corsi e master class.\nHesp\u00e8rion XXI.\nNel 1974 Savall ha fondato assieme alla moglie Montserrat Figueras, a Lorenzo Alpert e a Hopkinson Smith l'ensemble Hesp\u00e8rion XX, poi ribattezzato Hesp\u00e8rion XXI dall'anno 2000, che ha per scopo la riscoperta, la valorizzazione e la diffusione del patrimonio musicale dell'Europa del Mediterraneo dall'antichit\u00e0 al XVIII secolo.\n\"Hesperia\" era infatti il nome latino di una regione europea comprendente l'Italia, la penisola iberica e la Francia Meridionale.\nLa discografia dell'ensemble comprende varie incisioni di musiche del periodo antico tratte da manoscritti medievali (come il \"Llibre Vermell de Montserrat\", il \"Cancionero de palacio\", il \"Cancioniero de la colombina\" e il \"Manuscrit du Roi\"), ma anche di compositori del periodo rinascimentale e barocco spagnolo (Antonio de Cabez\u00f3n, Juan Cabanilles, Juan del Encina), francese (Fran\u00e7ois Couperin), inglese (John Dowland, Anthony Holborne, Henry Purcell), tedesco (Samuel Scheidt) e italiano. In talune registrazioni l'ensemble si unisce a La Capella Reial de Catalunya.\nIl gruppo ha dato spazio anche alla tradizione musicale sefardita, a quella araba, nonch\u00e9 alla riscoperta dei \"villancicos\" del patrimonio melodico e vocale dell'America Latina. Pi\u00f9 recentemente, l'Hesp\u00e8rion XXI ha affrontato il repertorio di autori di paesi variamente collegati all'area mediterranea, come la Turchia.\nLa Capella Reial de Catalunya.\nNel 1987, Savall e Montserrat Figueras fondano la \"Capella Reial de Catalunya\", ispirandosi al modello delle grandi cappelle reali dei vari regni che componevano la nazione spagnola dal Medioevo e nel Rinascimento. Il repertorio \u00e8 incentrato principalmente sulla musica antica spagnola dall'epoca mozarabica al Siglo de Oro e ha prodotto una discografia di oltre venticinque CD, che spaziano dalle \"Cantigas\" di Alfonso el Sabio ai \"Cancioneros del Siglo de Oro\".\nRecentemente, per il 500\u00ba anniversario della morte di Isabella di Castiglia, l'ensemble si \u00e8 cimentato su partiture raccolte in una silloge musicale, ricostruita dallo stesso Savall, con l'intento di ricostruire l'atmosfera delle corti itineranti della fine del Medioevo: nel Cd dedicato alla sovrana, compaiono brani provenienti da vari paesi d'Europa, e che riflettono la complessit\u00e0 delle influenze musicali presenti nella Spagna di mezzo millennio fa, dove si incontravano musicisti fiamminghi, portoghesi, andalusi, sefarditi e italiani.\nLe Concert des Nations.\nNel 1989 nasce, per volont\u00e0 di Jordi Savall, l'ensemble Concert des Nations, che prende il nome dall'opera di Fran\u00e7ois Couperin intitolata, appunto, \"Les Nations\". L'ensemble si avvale della collaborazione di importanti musicisti del panorama europeo, quali Ton Koopman, Andrew Lawrence-King e Fabio Biondi, e si pone come obiettivo di proporre le opere dei grandi musicisti europei secondo un'interpretazione rinnovata, ma seguendo una prospettiva storica rigorosa. L'orchestra ha proposto \"prime incisioni\" di musiche scritte per l'orchestra di Luigi XIII, nonch\u00e9 di opere di Marc-Antoine Charpentier, Bach, Vivaldi, e la raccolta completa delle \"suites\" di Marin Marais.\nNel 2014 dirige Farnace di Vivaldi al Gran Teatre del Liceu di Barcellona con Sara Mingardo.\nL'etichetta discografica Alia Vox.\nDal 1998, il lavoro di ricerca e di esecuzione musicale di Savall e dei suoi collaboratori confluisce nei cd dell'etichetta Alia Vox, da lui fondata. Il significato latino del nome della casa discografica, letteralmente \"voce altra\", rimanda alla volont\u00e0 di Savall di offrire al pubblico un repertorio musicale inusuale, ma ben ancorato alla tradizione musicale del passato. I compact disc si contraddistinguono per un'elevata cura editoriale e per la reperibilit\u00e0 anche in tecnica SACD.\nSavall e il cinema.\nNel 1991, Savall dirige e cura la colonna sonora del film di Alain Corneau \"Tous les matins du monde\", raggiungendo un pubblico pi\u00f9 vasto di quello che frequenta le sale da concerto.\nNel 1997, al musicista catalano viene affidata dalla regista V\u00e9ra Belmont la direzione musicale del film \"Marquise\", con Sophie Marceau, basato sulla storia della marchesa Th\u00e9r\u00e8se de Gorla, attrice e ballerina, amante di Moli\u00e8re e di Racine, scomparsa a soli 35 anni in circostanze mai chiarite, e nel 1998 del film \"Secret d\u00e9fense\".\nFamiglia.\nJordi Savall \u00e8 stato sposato, dal 1968 fino alla morte di lei nel 2011, con Montserrat Figueras, soprano catalano e interprete, assieme ad altri collaboratori, di molti cd editi da Alia Vox.\nLa coppia ha avuto due figli: Arianna (1972), arpista, e cantante, e Ferran (1979), tiorbista, liutista e cantante. Insieme, nel 2005, hanno realizzato un album, intitolato \"Del Temps y del Instant\", sorta di autobiografia in musica della famiglia Savall.\nDiscografia.\nJordi Savall ha realizzato numerose incisioni discografiche come direttore dell'ensemble Hesp\u00e8rion XXI, della Capella Reial de Catalunya e de Le Concert des Nations. Qui elenchiamo solo le registrazioni da solista (le altre sono elencate nelle rispettive voci)."}
{"id": "683008", "revid": "115578681", "url": "https://it.wikipedia.org/wiki?curid=683008", "title": "Peugeot 607", "text": "La 607 \u00e8 un'autovettura berlina di fascia alta (segmento E) prodotta dal 2000 al 2010 dalla casa automobilistica francese Peugeot.\nStoria.\nLa genesi della 607 si snod\u00f2 senza troppi clamori propagandistici durante il suo periodo di sviluppo. Nelle intenzioni della Casa francese, la vettura avrebbe dovuto sostituire la sfortunata Peugeot 605, la precedente ammiraglia della Casa, penalizzata dall'inaffidabilit\u00e0 del suo motore di punta, il PRV da 3 litri, nonch\u00e9 da una linea troppo anonima e che ha finito con il risultare poco moderna gi\u00e0 al suo esordio commerciale.\nPer questi motivi, si cerc\u00f2 di disegnare un corpo vettura pi\u00f9 al passo con i tempi, e di dotare la futura ammiraglia di contenuti pi\u00f9 ricchi e moderni, in modo da essere all'altezza delle ammiraglie tedesche, da sempre il punto di riferimento per il segmento E del mercato.\nLe prime foto ufficiali divulgate dalla stampa specializzata si ebbero nel settembre del 1999, quasi in contemporanea con la sua presentazione ufficiale, avvenuta al Salone dell'automobile di Francoforte, sempre a settembre.\nL\u2019intero progetto della 607 \u00e8 costato 559,6 milioni di euro.\nLinea ed interni.\nLa linea della nuova \"607\" appariva subito chiaramente influenzata da quelle della filante concept \"Nautilus\" presentata nel 1997. Rispetto alla sua diretta antenata, la 607 apparve subito pi\u00f9 moderna e dotata di una linea decisamente pi\u00f9 slanciata ed aerodinamica, che andava a camuffare i quasi 4,90 metri di lunghezza del suo corpo vettura (circa 14 cm in pi\u00f9 rispetto alla 605). Una delle critiche rivolte alla 607 si riferiva alla sua linea, giudicata troppo classica e poco innovativa. Essa, disegnata comunque in collaborazione con il prestigioso atelier di Pininfarina, nascondeva alcune particolarit\u00e0 degne di nota. Le critiche rivolte alla scarsa personalit\u00e0 delle linee potevano valere osservando la vettura lateralmente: la fiancata, in effetti, non mostrava granch\u00e9 di particolare, eccezion fatta per il visibile andamento della coda, decisamente spiovente e volto a rendere pi\u00f9 agile ed aerodinamico il corpo vettura. Per quanto riguarda invece il frontale e la coda stessa, la vettura non sembra poi cos\u00ec anonima: davanti, per esempio, i grossi fari a goccia ne rendono piuttosto deciso il look, mentre il paraurti anteriore mostra un andamento differente da quello delle Peugeot contemporanee alla 607, aspetto volto a distaccare leggermente la 607 dal resto della produzione, per riservarle una personalit\u00e0 particolare, pi\u00f9 sobria ed elegante. Anche la coda, con quel suo andamento spiovente, contribuiva a rendere snello l'insieme come in nessun'altra berlina contemporanea della stessa fascia di mercato. In pi\u00f9, i fari dal particolare design simile ad un triangolo sviluppato orizzontalmente e con il vertice in alto, che vanno a \"fasciare\" i due angoli della coda della vettura, sono un tocco decisamente personale, un elemento mutuato direttamente dalla concept 306 HDI Break-Coup\u00e9 presentata quasi due anni prima. Ma uno dei tocchi pi\u00f9 particolari alla parte posteriore stava nel disegno concavo della coda stessa, e pi\u00f9 in particolare del portellone del vano bagagli.\nAnche l'abitacolo della 607 era molto elegante e sobrio: spiccavano la ricerca dell'alta qualit\u00e0 costruttiva, percepibile nei materiali utilizzati e nella cura del dettaglio. La plancia era realizzata in materiale plastico trattato in modo da ricordare la pelle, mentre il cruscotto offriva la vista di una strumentazione completa, composta da cinque elementi circolari pi\u00f9 un piccolo display a matrice di punti che dava informazioni riguardo alle impostazioni telaistiche e dei dispositivi di sicurezza attiva. Sulla plancia, un altro display un po' pi\u00f9 grande forniva informazioni inerenti al computer di bordo, l'impianto multimediale, il telefono, e faceva anche da orologio. Il posto guida era spazioso, ergonomico e rilassante. Ampio spazio anche per gli altri quattro occupanti: uno dei punti di forza della 607 stava proprio nell'elevato livello di abitabilit\u00e0 interna. Il bagagliaio vantava una buona capacit\u00e0, pari a 481 litri, che poteva anche essere aumentata abbattendo lo schienale posteriore, ma in questo caso non si otteneva un aumento eccezionale (solo 30 litri in pi\u00f9).\nDotazione e sicurezza.\nLa 607 era un'imponente berlina di lusso dotata dei pi\u00f9 sofisticati sistemi per garantire un ottimo comfort di marcia, prestazioni di notevole livello e una sicurezza attiva e passiva a tutta prova. Tutto ci\u00f2 perch\u00e9 la 607 doveva poter competere laddove la 605 fall\u00ec, ossia con le berline tedesche del segmento E che hanno sempre spadroneggiato in tutta Europa. Ed allora, ecco che la 607 offriva di serie fin dal suo debutto: ABS, doppio airbag, airbag laterali, ESP, climatizzatore automatico, computer di bordo, impianto hi-fi e vetri elettrici. A richiesta era possibile avere anche la selleria in pelle, il radiotelefono, i sedili riscaldabili ed il tetto apribile.\nAl suo esordio era stata proposta in tre diversi livelli di allestimento, denominati: \"Avorio\", \"Ebano\" e \"Titanio\".\nMeccanica e motorizzazioni.\nLa 607 nasceva sul pianale della 605, della quale manteneva molte soluzioni tecniche. Innanzitutto l'impostazione tecnica \u00e8 quella tradizionale della Casa, con motore anteriore trasversale e trazione anteriore. Lo schema delle sospensioni riprendeva quanto gi\u00e0 visto sulla 605: venivano riconfermati quindi l'avantreno di tipo MacPherson ed il retrotreno a doppi triangoli trasversali. L'impianto frenante \u00e8 stato progettato dalla Brembo, e prevedeva dischi autoventilanti anteriormente e pieni posteriormente. I cerchi erano normalmente da 16 pollici, ma a richiesta era possibile ottenerli da 17 pollici. Lo sterzo era a cremagliera, servoassistito da un dispositivo a gestione elettronica.\nAl suo esordio, la 607 era disponibile nelle seguenti motorizzazioni:\nLa versione da 3 litri era quella di punta, e montava tra l'altro anche degli ammortizzatori a rigidit\u00e0 variabile.\nTutte le motorizzazioni erano accoppiate ad un cambio manuale a 5 marce, ma a richiesta era possibile averne uno automatico a 4 rapporti.\nEvoluzione.\nLa carriera della 607 non \u00e8 stata caratterizzata da novit\u00e0 eclatanti: le tre motorizzazioni previste al suo esordio non sono state integrate da altre nel corso dei primi anni di carriera. Questo fu uno dei motivi per i quali la 607 venne accolta solo tiepidamente.\nNel settembre del 2004 vi fu un restyling non molto marcato, che per\u00f2 port\u00f2 anche alcune novit\u00e0 tecniche. Accanto al lieve ridisegnamento del paraurti anteriore e di altri piccoli dettagli, la gamma assistette finalmente alla sua prima ed unica rivoluzione tecnica: alla base della gamma entr\u00f2 il 2 litri turbodiesel common rail da 136 CV, mentre il 2.2 HDi di pari potenza venne tolto dal listino. Inoltre, furono apportate alcune migliorie al 3 litri a benzina, mentre sul fronte diesel, al top della gamma, vi fu l'esordio del potente V6 da 2.7 litri realizzato in collaborazione con la Ford ed in grado di erogare fino a 207 CV di potenza massima. In alcuni mercati, ma non nel nostro, venne proposta una motorizzazione da 2 litri turbodiesel, da soli 110 CV. Inoltre, venne adottato un nuovo cambio manuale a 6 marce, di serie su tutta la gamma tranne che nelle versioni di punta, il 3 litri a benzina ed il 2.7 a gasolio, i quali erano equipaggiati con un cambio automatico a 6 rapporti. Tutte le motorizzazioni turbodiesel furono corredate di filtro antiparticolato. Per quanto riguarda la dotazione, comparvero gli airbag posteriori, i sedili a regolazione elettrica ed il cofano del bagagliaio ad apertura motorizzata.\nNel 2006, la gamma si arricch\u00ec con l'arrivo di un nuovo motore 2.2 HDi turbodiesel common rail caratterizzato dalla doppia sovralimentazione. In questo senso fu il primo bi-turbo diesel montato da una Peugeot di serie. La potenza massima raggiungeva 170 CV.\nDa questo punto in poi, cominci\u00f2 la parabola discendente della carriera non molto brillante dell'ammiraglia francese. Nel 2009, vennero tolte dal listino le versioni a benzina ed il 2 litri HDi, mentre all'inizio del 2010 fu la volta del 2.2 turbodiesel common rail. Dopo di ci\u00f2, la gamma 607 per l'Italia \u00e8 costituita unicamente dal 2.7 HDi da 207 CV.\nL'insuccesso della 607 si pu\u00f2 spiegare sia con motivazioni tecniche, sia con motivazioni da ricercare nella psicologia dei potenziali acquirenti.\nA partire dagli anni settanta, la Peugeot aveva perso credibilit\u00e0 nel settore delle ammiraglie, a causa dei grossi insuccessi avuti con le 604 e pi\u00f9 tardi con le 605. Insuccessi dovuti a mancanza di affidabilit\u00e0 meccanica di alcuni propulsori (in particolare il PRV) e ad una linea piuttosto anonima. Perci\u00f2, nonostante la 607 fosse decisamente pi\u00f9 personale rispetto alle sue antenate, e nonostante avesse superato tutti quegli handicap che resero sfortunate le ammiraglie precedenti, non fu considerata positivamente dal pubblico, tranne che nel mercato interno. Neppure il restyling del 2005, volto a rinfrescarne le linee, giov\u00f2 molto nonostante la 607 fosse in grado di tener testa alle vetture tedesche, forte anche di prestazioni non di certo trascurabili e di interni ed equipaggiamenti degni del ruolo che le spettava.\nUno dei fatti che maggiormente influenz\u00f2 negativamente il giudizio del pubblico nei confronti della elegante berlina francese si verific\u00f2 nel gennaio 2000 in occasione di una presentazione alla stampa di un prototipo pressoch\u00e9 definitivo: la vettura, durante i test stradali di rito evidenzi\u00f2 un comportamento troppo reattivo, che portava il conducente a dover correggere troppo di frequente le traiettorie in seguito a curve prese un po' pi\u00f9 allegramente. Inoltre, quando la Casa, preso atto di ci\u00f2, install\u00f2 il dispositivo ESP, la vettura ridusse tale comportamento nervoso, ma non lo elimin\u00f2 del tutto. La stampa specializzata francese, solitamente piuttosto nazionalista quando si parlava di automobili, dovette evidenziare anch'essa tale problema, anche se oramai era molto meno accentuato di prima. \nCos\u00ec, a causa di questi retroscena, la vettura non conobbe un buon successo a livello europeo.\nStando a quanto comunicato dalla casa francese, la Peugeot 607 non avr\u00e0 un'erede diretta. Infatti, lo scarso successo della vettura ha portato i vertici PSA ad abbandonare il segmento E, almeno in parte. In questo senso va inquadrato il progetto di sostituire sia questo modello che la pi\u00f9 piccola 407 da un unico nuovo modello che va a porsi a met\u00e0 tra i due e denominato 508. Con l'avvento di quest'ultima, sia la 407 che la 607 non sono state immediatamente cancellate dai listini, bens\u00ec mantenute ancora per pochi mesi, sebbene con una gamma ristretta e, nel caso della 607, limitata unicamente al gi\u00e0 menzionato V6 turbodiesel da 2.7 litri. Negli ultimi due mesi del 2010, la 508 era gi\u00e0 ordinabile, ma la 607 era ancora a listino. La produzione termina alla fine dello stesso anno.\nRiepilogo caratteristiche.\nDi seguito vengono mostrate le caratteristiche relative alle principali versioni previste per la gamma 607.\nPrototipi derivati.\nOltre alla gi\u00e0 menzionata \"607 2.0 HDi\" da 110 CV, presente solo in alcuni mercati, sono esistite altre tre 607 molto particolari. La prima, denominata Paladine, \u00e8 una 607 a passo allungato realizzata dal carrozziere Heuliez come auto di rappresentanza su volere dei due premier francesi Jacques Chirac e Nicolas Sarkozy.\nLa seconda variante, molto pi\u00f9 estrema, \u00e8 rimasta allo stadio di prototipo, ed era denominata 607 Feline: non si trattava neppure pi\u00f9 di una grossa berlina, bens\u00ec di una roadster avveniristica con tetto richiudibile in cristallo.\nLa terza, anch'essa una pura esercitazione stilistica, \u00e8 stata la 607 Pescarolo presentata nel 2002: si trattava di una versione ad alte prestazioni equipaggiata da un 3.2 V6, evoluzione del normale 3 litri da 207 CV. Tale motore disponeva anche di doppia sovralimentazione mediante due turbocompressori, grazie alla quale si raggiungeva una potenza massima di oltre 400 CV. Anche questa vettura, purtroppo, non ebbe un seguito produttivo."}
{"id": "683012", "revid": "57342", "url": "https://it.wikipedia.org/wiki?curid=683012", "title": "P=NP", "text": ""}
{"id": "683014", "revid": "919135", "url": "https://it.wikipedia.org/wiki?curid=683014", "title": "Numero decimale periodico", "text": "In matematica, un numero decimale periodico \u00e8 un numero razionale che espresso in notazione decimale ha una stringa (finita) di cifre dopo la virgola che, da un certo punto in poi, si ripete all'infinito. Questa stringa ripetuta \u00e8 detta \"periodo\" del numero. Molti numeri periodici hanno una stringa (finita) di cifre che non si ripete, prima che inizi il periodo, tale stringa non ripetuta \u00e8 detta \"antiperiodo\". Precisamente, l'antiperiodo \u00e8 il gruppo di cifre decimali che si trovano fra la virgola e il periodo ; ma secondo alcuni autori l'antiperiodo include tutta la rappresentazione decimale prima del periodo.\nDato che la rappresentazione decimale del numero \u00e8 infinita esistono, principalmente, due convenzioni per scrivere il numero in forma compatta. Si pone una linea continua sopra le cifre del periodo oppure si racchiudono le cifre che si ripetono tra parentesi tonde. Ad esempio 23,4=23,4(8771)=23,487718771877187718771\u2026\nOgni numero decimale periodico, essendo una particolare rappresentazione di un numero razionale, pu\u00f2 essere rappresentato mediante una frazione. Vale anche il viceversa, cio\u00e8 che ogni numero razionale \u00e8 periodico e quindi ogni frazione pu\u00f2 essere espressa mediante un numero decimale periodico. Questo \u00e8 immediato osservando che ogni numero con parte decimale finita in realt\u00e0 \u00e8 periodico di periodo 0. Ad esempio scrivendo 2,5=2,5=2,50000\u2026\nDescrizione e classificazione.\nI numeri decimali periodici si dividono in:\nIl numero periodico misto presenta tre elementi:\nUn esempio di numero periodico misto \u00e8:\nin cui 8 \u00e8 la parte intera, 5 il periodo e 43 l'antiperiodo.\nIl periodo pu\u00f2 essere composto da pi\u00f9 cifre, per esempio: 8,435353535353\u2026 che si rappresenta con 8,4.\nFrazione generatrice di un numero decimale periodico.\nOgni numero periodico ha la propria frazione generatrice. Per calcolarla occorre:\nLo stesso procedimento per il numero periodico 8,43 \u00e8:\nE per il numero periodico 8,4 \u00e8:\nIn maniera analoga si pu\u00f2 usare questo procedimento per trasformare i numeri decimali limitati:\nDimostrazione.\nTale metodo pu\u00f2 essere dimostrato attraverso l'uso della serie geometrica: prendiamo un numero periodico semplice\ndove gli formula_9 sono cifre che vanno da 0 a 9 (almeno una deve essere diversa da 0) e formula_10 \u00e8 la lunghezza del periodo. Scegliamo di partire proprio con questo tipo di numero decimale perch\u00e9 poi sar\u00e0 facile estendere l'idea al caso generale. Una riscrittura equivalente per formula_11 \u00e8 la seguente:\nOtteniamo, in questo modo, una somma di formula_10 serie geometriche:\nrendendo cos\u00ec possibile scrivere l'espressione frazionaria di formula_11 come\ne il numero formula_17 risulta essere un numero intero di formula_10 cifre, equivalente alla scrittura di formula_11 senza la virgola decimale.\nIl caso pi\u00f9 generale \u00e8 rappresentato dal numero\nche pu\u00f2 essere riscritto nel seguente modo:\nRicordando che formula_22, giungiamo a:\nQuindi per ricostruire la frazione che genera il corrispondente numero periodico si riscrive quest'ultimo come numero intero e gli si sottrae il numero intero formato dalle cifre che si trovano prima della parte periodica. Il risultato di questa operazione va poi diviso per un numero intero composto da un numero di nove pari alla lunghezza del periodo e un numero di zeri pari al numero di cifre decimali che precedono l'inizio della parte periodica.\nCasi particolari.\nSe si prova a convertire un numero decimale periodico semplice il cui periodo \u00e8 9 in frazione generatrice, dividendo il numeratore per il denominatore della frazione generatrice ottenuta si avrebbe come risultato un numero intero anzich\u00e9 il numero decimale periodico semplice di partenza. Ad esempio trasformando il numero periodico semplice 400, nella sua frazione generatrice si otterrebbe (4009-400)/9 = 3609/9 il cui risultato sarebbe 401 anzich\u00e9 400. Questo perch\u00e9 in matematica, la notazione decimale periodica 0,999... denota il numero reale 1. In altre parole, le notazioni \"0,999\u2026\" e \"1\" rappresentano lo stesso numero reale (per convincersene basta partire dall'uguaglianza 0,=1/3: moltiplicando per 3 si ottiene 0,=1).\nDimostrazione alternativa.\nUna dimostrazione alternativa alla precedente, leggermente pi\u00f9 informale, ma ugualmente valida, \u00e8 la seguente.\nSia\nun generico numero decimale periodico. Moltiplicando per formula_25 si toglie l'antiperiodo\nMoltiplicando per formula_27 si porta \"un periodo\" prima della virgola, lasciando invariata la parte dopo la virgola\nSottraendo membro a membro le ultime due uguaglianze si ha\ndove le cifre dopo la virgola del numero al membro di destra sono ora tutte uguali a 0. Da questo segue che\nOra ricordando che formula_31, si ha la tesi.\nAlgoritmo.\nIl seguente programma in Python 3 applica il metodo descritto ad uno o pi\u00f9 numeri in formato stringa (intero, decimale, o decimale con periodo tra parentesi nello stesso formato restituito dal programma nella sezione seguente) restituendo in stringhe le frazioni equivalenti semplificate.\nPer provarlo, \u00e8 possibile invocare il programma direttamente da riga di comando, ad esempio: \n $ python3 genera.py \"8.43(5)\"\n 1898/225\nimport sys\nimport re\nimport math\ndef riduci_frazione(frazione):\n num,den=frazione.split('/')\n num = int(num)\n den = int(den)\n gcd = math.gcd(num,den)\n num /= gcd\n den /= gcd\n return \"%d/%d\" % (num, den)\ndef frazione_generatrice(numer):\n #se il numero e' intero o senza periodo aggiungo il necessario \n match = re.search('[.]',numer);\n if not match:\n numer += \",(0)\"\n match = re.search('[.]',numer);\n pos1 = match.start()\n pos2 = numer.find('(')\n pos3 = numer.find(')') \n if pos2 == -1 and pos3 == -1:\n numer += \"(0)\"\n pos2 = numer.find('(')\n pos3 = numer.find(')') \n #controllo che le parentesi e il punto siano nell'ordine giusto\n if pos2 &gt; pos1 and pos3 &gt; pos2:\n #estraggo parte precedente il periodo\n prec = numer[0:pos1] + numer[pos1+1: pos2] \n #conto cifre del periodo\n cifre = pos3 - pos2 -1 \n #elimino tutti i segni\n senzasegni = numer[0:pos1] + numer[pos1+1: pos2] + numer[pos2+1: pos3]\n #calcolo il numeratore \n num = int(senzasegni)-int(prec) \n den = \"\"\n #metto nel denominatore tanti nove quante sono le cifre del periodo\n for i in range(0, cifre):\n den += \"9\"\n #accodo al denominatore tanti zeri quante sono le cifre dell'antiperiodo\n for i in range(0, pos2-pos1-1):\n den += \"0\"\n #restituisco la frazione generatrice come stringa\n return \"%d/%s\" % (num, den)\n else:\n return \"formato non valido\"\nfor i in sys.argv[1:]:\n print(riduci_frazione(frazione_generatrice(i)))\nNumero decimale periodico da una frazione.\nPer calcolare un numero periodico a partire da una frazione occorre eseguire una divisione decimale tra numeratore e denominatore, che si dovr\u00e0 interrompere solo quando si otterr\u00e0 come resto un valore gi\u00e0 individuato in una delle divisioni precedenti: a questo punto infatti, calcolando le successive cifre decimali, non si far\u00e0 altro che ripetere le stesse divisioni eseguite in precedenza fino ad ottenere di nuovo lo stesso resto, e questa sequenza di calcoli si ripeter\u00e0 all'infinito. Si pu\u00f2 quindi terminare la divisione decimale ed individuare le cifre del periodo e dell'antiperiodo in base alla posizione dei resti coincidenti.\nQuesto algoritmo pu\u00f2 essere eseguito da un programma per dividere perfettamente (evitando quindi qualunque errore di approssimazione) due numeri qualsiasi in breve tempo. Un esempio della sua applicazione in Python:\n \ndef espansione_periodica(num,den):\n s = \"\n if num&lt;0:\n s += '-'\n num = -num\n # aggiungiamo la rappresentazione della parte intera\n s += str(num // den)\n num = num % den\n # mettiamo la virgola se necessario: \n if num&gt;0:\n s += '.'\n # memorizziamo la sequenza di resti per individuare il periodo\n resti = [0]\n while num not in resti:\n resti.insert(1,num)\n num *= 10\n # aggiungiamo una cifra decimale\n s += str(num // den)\n num %= den\n periodo = resti.index(num)\n if periodo &gt; 0:\n s = s[:-periodo]+'(%s)' % s[-periodo:]\n return s\nIl caso del numero periodico 0,(9).\nPer calcolare il numero periodico semplice formula_32 rappresentabile con formula_33 occorre, come tutti i numeri periodici:\nUna dimostrazione che l'allineamento decimale formula_37 rappresenta la stessa quantit\u00e0 indicata dal numero formula_36 \u00e8 la seguente:\nNumeri periodici in altre basi.\nNumeri periodici compaiono anche se, al posto della base 10, consideriamo un'altra base di numerazione per rappresentare i numeri. In generale, in base \"a\", i numeri che diventano periodici sono precisamente quelli che, se rappresentati mediante una frazione i cui termini siano coprimi, hanno un denominatore che contiene fattori primi che non dividono \"a\".\nNumeri periodici in base 2.\nIn base 2 i numeri periodici non possono avere periodo di lunghezza 1. Infatti tale periodo potrebbe essere composto solo di cifre \"0\", e non ha senso parlare di \"zero periodico\"; oppure di cifre \"1\": in questo caso si replica il caso del 9 periodico nei numeri decimali, con il risultato che (in base 2) il numero 0,(1) = 1."}
{"id": "683015", "revid": "30610", "url": "https://it.wikipedia.org/wiki?curid=683015", "title": "Mousepad", "text": "Il tappetino per il mouse o, in inglese \"mousepad\", \u00e8 un piccolo tappetino da scrivania sul quale scorre il mouse durante le consuete fasi di lavoro al computer. Il suo scopo \u00e8 quello di proteggere i meccanismi interni del mouse dalla polvere e dalle impurit\u00e0 che potrebbero rovinarli.\n. Al tempo i computer dotati di mouse avevano appena visto l'introduzione di una miglioria notevole. Il mouse infatti era stato fornito di una sfera d'acciaio rotante inversa. Tuttavia i residui raccolti della sfera d'acciaio durante il suo lavoro inducevano i rulli interni ad attaccarsi alle pareti e generavano salti imprevisti al puntatore, che perdeva di precisione ed affidabilit\u00e0.\nBen presto il tappetino per il mouse si trasform\u00f2 in un oggetto diffusissimo, composto da un foglio di gomma stampato con soggetti a scelta e un supporto di silicone. Quest'ultimo si rese necessario per sviluppare la corretta trazione del tappetino stesso rispetto alle spinte impresse al mouse con i movimenti.\nL'invenzione garant\u00ec maggiore velocit\u00e0, stabilit\u00e0 e risparmio, considerando che non salvaguardava solo i mouse, ma anche i mobili che dai mouse venivano graffiati.\nAd oggi i vecchi tappetino da mouse sono abbandonati in favore dei vari modelli che si accompagnano ai nuovi mouse a puntamento ottico."}
{"id": "683020", "revid": "729019", "url": "https://it.wikipedia.org/wiki?curid=683020", "title": "Avro 685 York", "text": "LAvro 685 York era un quadrimotore da trasporto tattico ad ala alta prodotto dall'azienda britannica A.V. Roe and Company (Avro) negli anni quaranta.\nUtilizzato principalmente in ambito militare durante lo svolgimento della seconda guerra mondiale, terminato il conflitto alcuni esemplari vennero convertiti all'uso civile ed utilizzati come aereo di linea e cargo da numerose compagnie aeree mondiali.\nStoria del progetto.\nL'inizio dello sviluppo dello York prende origine dal bombardiere Lancaster. Ai progettisti apparve chiaro che il Lancaster era in grado di portare un carico significativo ad una, relativamente, alta velocit\u00e0. Fu allora che il capo progettista della ditta inglese, Roy Chadwick, propose di realizzare un velivolo da trasporto utilizzando diverse parti del bombardiere. Nonostante l'accordo interalleato assegnasse agli Stati Uniti la produzione dei velivoli da trasporto, in modo da permettere all'industria aeronautica britannica di concentrare gli sforzi nella produzione dei velivoli da guerra, il progetto della Avro, designato Type 685, ricevette il via libera nella forma di iniziativa privata.\nIl team diretto da Chadwick complet\u00f2 il progetto del nuovo aereo nel febbraio del 1942. Il primo volo fu effettuato nel luglio dello stesso anno. Il Type 685 utilizzava le superfici di volo, il carrello e i motori del Lancaster Mk.I. Nuova era invece la fusoliera dalla sezione quadrata con angoli arrotondati in modo da ridurre la resistenza. La struttura della fusoliera era semi-portante. Il volume della nuova struttura era il doppio della fusoliera del Lancaster. All'interno era divisa in due sezioni di grandezza differente. Il compartimento anteriore era pi\u00f9 piccolo di quello posteriore. Le due sezioni erano separate da una porta sistemata sul lato sinistro che fronteggiava un piccolo bagno. Nel compartimento posteriore esisteva una predisposizione per il compartimento bagagli e per una cambusa.\nPoco prima che lo York volasse per la prima volta la Avro ricevette un ordine per quattro prototipi, tra i quali era compreso anche il velivolo che era in via di completamento. Furono ordinati anche una piccola serie di velivoli di produzione da completare come velivoli da trasporto passeggeri.\nIl primo prototipo fu completato nella configurazione da trasporto, il secondo nella configurazione passeggeri con finestrini rotondi. Il terzo prototipo era sempre un velivolo da trasporto passeggeri ma con finestrini dalla forma quadrata. L'ultimo prototipo era un velivolo per il lancio di paracadutisti con dei portelli di lancio ricavati nel pavimento della cabina. In seguito venne verificato che la turbolenza creata dalla fusoliera rendeva impossibile per lo York svolgere questo compito per cui non furono pi\u00f9 realizzati York destinati a questo compito. A partire dal terzo prototipo venne aggiunta, sulla parte posteriore del fusoliera, una pinna che integrava la doppia deriva del Lancaster in modo da incrementare la stabilit\u00e0 direzionale. Questa modifica era dovuta alle grandi dimensioni della nuova fusoliera e dal diverso centro di gravit\u00e0, rispetto al Lancaster, che questa generava.\nIl primo velivolo completato venne utilizzato per le prove e successivamente trasformato nell'unico \"York C Mk.2\" prodotto. Su questo aereo furono montati i motori stellari Bristol Hercules VI da 1.650 hp (1.230 kW).\nIl secondo prototipo rimase a disposizione della Avro per gli sviluppi. Il terzo prototipo venne allestito come \"trasporto VIP\". Nella fusoliera era stata realizzata anche una sala riunioni. L'ultimo York venne consegnato nel marzo del 1943 al 24\u00b0 Squadron con la denominazione di \"York C Mk.I\" divenendo l'aereo personale del primo ministro Winston Churchill.\nImpiego operativo.\nLe consegne dello York, a causa della bassa priorit\u00e0 assegnata alla sua produzione, furono all'inizio molto diradate. La prima unit\u00e0 equipaggiata solo con questo velivolo fu lo Squadron 511 che pass\u00f2 sul nuovo velivolo nel 1945. In totale furono dieci gli Squadron della Royal Air Force a ricevere lo York. Questi aerei erano in tre configurazioni: passeggeri, trasporto e trasporto/passeggeri. Durante il ponte aereo di Berlino vennero impiegati sette Squadron equipaggiati con questo quadrimotore.\nLa produzione si concluder\u00e0 nell'aprile del 1948 dopo che ne erano stati realizzati 257, dei quali 208 per la RAF e 49 per impieghi civili. Nella Forza Aerea comincer\u00e0 ad essere, lentamente, sostituito con l'Handley Page HP.67 Hastings partire dalla fine del 1948. L'ultimo esemplare verr\u00e0 ritirato dal servizio attivo solo nel 1957. Molti York \"surplus\" verranno impiegati da diverse aerolinee \"charter\"."}
{"id": "683023", "revid": "1543377", "url": "https://it.wikipedia.org/wiki?curid=683023", "title": "Commissione internazionale per la caccia alle balene", "text": "La Commissione internazionale per la caccia alle balene (IWC, \"International Whaling Commission\") fu istituita nel 1946 per favorire uno sviluppo coordinato dell'industria baleniera e per regolarla. Inizialmente incoraggiava la caccia e, come risultato, pi\u00f9 di due milioni di balene sono state uccise nei primi trent'anni di vita dell'organizzazione, nonostante i pareri contrari dei membri della Commissione Scientifica. In tempi pi\u00f9 recenti la IWC si \u00e8 mossa nel senso di una maggiore protezione dei cetacei, anche se alcuni dei 39 Paesi membri sono ancora favorevoli alla caccia.\nTrattato di pace.\nNel 1982 \u00e8 stato compiuto un grande passo avanti, quando i membri della IWC hanno votato per una blanda moratoria della caccia commerciale. Ma questo \"trattato di pace\" a livello mondiale ha lasciato troppe scappatoie per poter essere veramente efficace. Da allora sono state uccise 57.391 balene, tra cui balenottere minori, balenottere comuni, balenottere boreali, balenottere di Bryde, megattere, balene grigie, capodogli e balene della Groenlandia. Perfino dal 1986, anno di entrata in vigore del divieto della caccia alla balena, Giappone, Norvegia, Islanda, Russia, Corea e balenieri locali di diversi altri Paesi hanno continuato la loro attivit\u00e0, uccidendo complessivamente circa 21.760 balene.\nNel 1994 i membri della IWC hanno approvato l'istituzione del Southern Ocean Whale Sanctuary, che copre un'area di 50 milioni di chilometri quadrati intorno all'Antartide. La riserva \u00e8 stata progettata per proteggere un'area di alimentazione particolarmente critica per sette specie di grandi balene. Ma perfino questa zona \u00e8 violabile, dato che il Giappone continua a uccidere balenottere minori al suo interno.\nDue Paesi, Norvegia e Giappone, continuano a cacciare le balene sfidando l'opinione mondiale e le disposizioni della IWC. Lungi dal cessare l'attivit\u00e0 baleniera, la stanno anzi costantemente incrementando.\nLa Norvegia si \u00e8 opposta alla moratoria e cos\u00ec, sotto le regole dalla IWC, \u00e8 legalmente autorizzata a continuare la caccia alle balene. Nei primi 11 anni dopo il divieto, la sua flotta ha ucciso 2011 balenottere minori. Nel frattempo la sua quota annuale, stabilita dallo stesso governo norvegese, aumenta costantemente e la sua flotta baleniera, costituita di diverse decine di imbarcazioni, solca costantemente l'Atlantico nordorientale.\nInizialmente il Giappone ha preso la stessa strada, poi ha fatto marcia indietro e ha denominato la sua attivit\u00e0 \"ricerca scientifica\". Questo per approfittare di una grossa scappatoia: la IWC infatti consente la caccia alle balene in qualsiasi numero di esemplari \"a scopo di ricerca scientifica\". In realt\u00e0 il numero delle ricerche avviate \u00e8 veramente esiguo; alla fine nessuna nuova conoscenza \u00e8 stata acquisita. Dall'entrata in vigore della moratoria, il Giappone ha ucciso 6.083 balenottere minori, 634 balenottere di Bryde e 400 capodogli.\nLa qualit\u00e0 scientifica delle ricerche condotte sotto questo programma di caccia scientifica \u00e8 stata criticata come molto scadente; nel congresso del 2001 della Commissione Scientifica dell'IWC 32 scienziati sottoscrissero un documento in cui era espresso che secondo loro il programma giapponese era privo del rigore scientifico e degli standard di revisione accademica largamente utilizzati in tutto il mondo scientifico.\nStoria di abusi.\nMolte nazioni dedite alle attivit\u00e0 baleniere hanno ingaggiato una specie di \"partita a scacchi\" con falsi ravvedimenti, finzioni e raggiri delle regole internazionali. Ad esempio, all'inizio degli anni novanta si \u00e8 scoperto che la Russia aveva falsificato i suoi dati sulle balene cacciate per pi\u00f9 di trent'anni; oltre a uccidere specie protette, aveva fortemente ecceduto rispetto alle quote stabilite dall'IWC per altre specie. Nell'aprile del 1996 sono state confiscate da funzionari delle dogane giapponesi 6,5 tonnellate di carne di balena proveniente dalla Norvegia, che, camuffate come sgombri, costituivano il primo lotto di una spedizione di 66 tonnellate da importare di contrabbando in Giappone."}
{"id": "683027", "revid": "1546219", "url": "https://it.wikipedia.org/wiki?curid=683027", "title": "Cesare Lievi", "text": "Biografia.\nHa fatto parte della redazione della rivista di poesia Niebo, diretta da Milo De Angelis e ha tradotto poesie dal tedesco (attivit\u00e0 che pratica tuttora). Con il fratello Daniele, scenografo, fond\u00f2 nei primi anni ottanta il \"Teatro dell'Acqua\", nella citt\u00e0 natale. Tra le messe in scena di quel periodo, particolare successo ebbe lo spettacolo tratto dal \"Barbabl\u00f9\" di Georg Trakl, che nel 1984 fu presentato alla Biennale di Venezia.\nL'anno successivo present\u00f2 a Francoforte \"La miniera di Falun\" di Hugo von Hofmannsthal, a cui seguirono negli anni successivi diverse regie in Austria e Germania tra cui \"Il ritorno a casa di Cristina\" di Hofmannsthal (1987), \"Sonata di fantasmi\" di August Strindberg (1988), \"Il nuovo inquilino\" di Eug\u00e8ne Ionesco (1988), \"K\u00e4thchen von Heilbronn\" di Heinrich von Kleist (1988), \"Enrico IV\" di Luigi Pirandello (1989), \"Il tempo e la stanza\" di Botho Strau\u00df (1990), \"Il principe costante\" di Calder\u00f3n de la Barca (2001), \"Erano tutti miei figli\" di Arthur Miller (2002). Nel 1996 \u00e8 diventato direttore artistico del Teatro Stabile di Brescia.\nNel 1997 ha diretto Graziano Piazza in \"Dreck - Schifo\", opera di Robert Schneider.\nNel campo operistico si deve ricordare la regia de \"La clemenza di Tito\" di W. A. Mozart (Francoforte 1989), \"Parsifal\" di R. Wagner (spettacolo inaugurale della stagione scaligera 1991-92 con la direzione di Riccardo Muti), \"La Cenerentola\" di G. Rossini (Zurigo 1992), \"Ariadne auf Naxos\" di R. Strauss (Zurigo 1993), \"Gesualdo\" di A. Schnittke (Vienna 1995), \"Siegfried\" di R. Wagner (Teatro Bellini, Catania 2002), \"i due Foscari\" (dir. Muti, Milano, Scala 2009). Nel 2009 ha curato la regia di \"Cenerentola\" di G. Rossini al Metropolitan di New York; nel 2002 ha diretto Cecilia Bartoli in \"Nina, o sia La pazza per amore\" di Giovanni Paisiello e nel 2004 la stessa con Ruggero Raimondi ne \"Il Turco in Italia\" di Gioachino Rossini una produzione dell'Opernhaus di Zurigo (questi ultimi due usciti anche in DVD).\n\u00c8 attualmente professore di Regia presso il Dipartimento di Storia dell'Arte, della Musica e dello Spettacolo dell'Universit\u00e0 degli Studi di Milano.\nNel 2009 vince il Premio Ubu come miglior testo drammaturgico con \"La badante\".\n\u00c8 stato nominato Sovraintendente e Direttore artistico per la Prosa del Teatro Nuovo Giovanni da Udine per gli anni 2010 e 2011."}
{"id": "683029", "revid": "729019", "url": "https://it.wikipedia.org/wiki?curid=683029", "title": "Kurt Franz", "text": "Giovent\u00f9.\nKurt Franz nacque in una famiglia di ceto medio nella citt\u00e0 di D\u00fcsseldorf; suo padre era negoziante ed aveva una sorella. A dodici anni, dopo aver frequentato le scuole elementari, inizi\u00f2 la scuola di cucina presso il ristorante \"Hirschquelle\" sempre a D\u00fcsseldorf, ma non diede l'esame finale.\nDopo sei mesi di militanza nel gruppo giovanile ultranazionalista \"Kyffh\u00e4user-Jugend\", nell'ottobre 1932 si iscrisse al Freikorps Stahlhelm, Bund der Frontsoldaten (\"Elmi d'acciaio, lega dei soldati del fronte\") a Ratingen. In seguito svolse il servizio militare presso il VI Reggimento d'Artiglieria raggiungendo, dopo due anni, il ruolo di capocannoniere.\nNelle SS.\nTerminato il servizio militare Franz s'iscrisse alle SS (n. ) nell'ottobre 1937 e venne assegnato al \"SS-Totenkopfstandarte 3 Th\u00fcringen\". Il \"Th\u00fcringen\" era uno speciale reggimento appartenente alle SS-Totenkopfverb\u00e4nde (\"Unit\u00e0 testa di morto\") che espletavano il servizio di custodia presso i campi di concentramento (nello specifico il \"Th\u00fcringen\" era di stanza presso il campo di Buchenwald ove Franz inizi\u00f2 la sua carriera). La carriera di Franz fu molto veloce ed egli divenne \"SS-Sturmmann\" (caporale) nel gennaio 1938, \"SS-Rottenf\u00fchrer\" (caporalmaggiore) nel novembre 1939 ed \"SS-Untersharf\u00fchrer\" (sergente) nel gennaio 1940.\nAlla fine del 1939 Franz venne richiamato a Berlino presso la Cancelleria del F\u00fchrer ed assegnato, in qualit\u00e0 di cuoco, al programma eugenetico Aktion T4. Tale progetto eugenico prevedeva la soppressione (o la sterilizzazione forzata) dei cittadini tedeschi che soffrivano di disturbi genetici o gravi malformazioni fisiche. Franz fu attivo (sempre come cuoco) presso i principali \"centri di morte\" del programma T4: Grafeneck, Sonnenstein, Hartheim e Brandeburgo.\nNel 1940 Franz si spos\u00f2, ma da questo matrimonio non nacquero figli; in compenso da altre quattro donne, ebbe quattro figli illegittimi. Nel 1941, terminato il programma \"Aktion T4\" a causa delle proteste sollevate dal popolo tedesco, egli venne ritrasferito presso Buchenwald ed assegnato al reparto logistico delle SS del campo dove svolse probabilmente le funzioni di cuoco. Nel corso del 1941 venne ulteriormente promosso al grado di \"SS-Scharf\u00fchrer\" (sergente maggiore).\nIl 20 aprile 1942 fu promosso al rango di \"SS-Oberscharf\u00fchrer\" (maresciallo) e trasferito prima a Lubiana e poi assegnato al campo di sterminio di Be\u0142\u017cec. Be\u0142\u017cec, insieme a Che\u0142mno, Treblinka e Sobib\u00f3r, fu uno dei campi dell'Operazione Reinhard costruiti in seguito alla conferenza di Wannsee (20 gennaio 1942) dove la dirigenza nazista fu messa al corrente della decisione di Hitler di porre in atto la cosiddetta soluzione finale della questione ebraica, ovvero lo sterminio sistematico del popolo ebraico in Europa operato in speciali campi progettati esclusivamente per questo scopo. I campi di sterminio, a differenza di quelli di concentramento, non prevedevano la permanenza di deportati ma esclusivamente il loro annientamento in tempi brevissimi (poche ore) se si escludono piccoli gruppi di deportati temporaneamente tenuti in vita per espletare le operazioni di cremazione, riuniti in unit\u00e0 di lavoro tristemente note come Sonderkommando.\nFranz lavor\u00f2 a Be\u0142\u017cec nuovamente come cuoco ed addestr\u00f2 con particolare brutalit\u00e0 le guardie ucraine assegnate al campo. Nel corso della seconda guerra mondiale, infatti, le \"SS-Totenkopfverb\u00e4nde\" precedentemente addette alla sorveglianza dei campi, vennero nella quasi totalit\u00e0 inglobate nelle \"SS Combattenti\" o Waffen-SS e, a parte pochi specialisti come Franz, il ruolo di guardia fu affidato a volontari stranieri oppure a soldati non adatti al servizio di prima linea o in convalescenza.\nTreblinka.\nNell'agosto (o settembre) 1942 Franz venne trasferito a Treblinka in qualit\u00e0 di responsabile delle guardie ucraine (lo stesso ruolo gi\u00e0 ricoperto con particolare efferatezza a Be\u0142\u017cec) e raggiunse rapidamente i vertici della gerarchia, divenendo, di fatto, l'aiutante del comandante Franz Stangl.\nSoprannominato dai deportati \"Lalke\" (termine yiddish per \u00abbambola\u00bb a causa dei lineamenti infantili del volto) Franz fu conosciuto come uno dei pi\u00f9 sadici e crudeli membri delle SS ed era temutissimo dai prigionieri per la sua bestialit\u00e0 e la tendenza alle uccisioni arbitrarie. Nel Processo di D\u00fcsseldorf negli anni 1964-1965, fu mostrato il suo album personale di foto del campo dove, a commento delle immagini di una gru a benna usata per il carico dei cadaveri sulle cataste per la cremazione, egli scrisse \"Sch\u00f6ne Zeiten\" (\"Bei tempi\"). Questa \u00e8 la testimonianza rilasciata da Kurt Franz al processo di Treblinka e riportata da \"The Free Press\", New York nel 1988:\nIl 21 giugno 1943 Franz venne promosso ufficiale, probabilmente per \"meriti\" sul campo, e ottenne il grado di \"SS-Untersturmf\u00fchrer\" (sottotenente). Il 27 agosto 1943, dopo la sommossa che vide la fuga di circa 300 detenuti, molti dei quali furono per\u00f2 uccisi poco lontano, egli divenne comandante del campo di Treblinka. Fino al novembre 1943 sovraintese alle ultime operazioni di \"eliminazione\" e al totale smantellamento del campo, nel tentativo di nascondere completamente le tracce di quello che era avvenuto (Sonderaktion 1005): lo sterminio di - esseri umani. Tale dato rende Treblinka, dopo Auschwitz, il secondo campo per numero di vittime.\nSuccessivamente Franz venne inviato a Trieste, come parte del personale dell'Operazione Reinhard, dove si distinse nuovamente per la sua brutalit\u00e0 nella lotta antipartigiana e nelle deportazioni degli ebrei sloveni e italiani.\nDopoguerra.\nAl termine del conflitto Franz fu arrestato dalle forze statunitensi ma riusc\u00ec a fuggire e, tornato a D\u00fcsseldorf, esercit\u00f2, utilizzando il suo vero nome, il \"suo\" lavoro di cuoco. Nel 1959, mentre lavorava al ristorante \"Schmoller\", venne nuovamente arrestato e dall'ottobre 1964 al settembre 1965 a D\u00fcsseldorf fu sottoposto a processo per i fatti relativi al campo di sterminio di Treblinka, insieme ad altri nove appartenenti alle SS del campo.\nIl 3 settembre 1965 Franz venne condannato al carcere a vita per l'omicidio \"diretto\" di almeno 139 prigionieri e come complice nell'omicidio di almeno ebrei. La condanna venne giudicata mite: Rudolf H\u00f6\u00df, primo e storico comandante di Auschwitz, ed Adolf Eichmann, burocrate dell'Olocausto, processati, furono condannati a morte, non perch\u00e9 si fossero macchiati di alcun omicidio diretto, ma in quanto venne provata oltre ogni dubbio la loro responsabilit\u00e0 nell'organizzazione dell'Olocausto.\nRilasciato a causa dell'et\u00e0 avanzata e per problemi di salute a met\u00e0 del 1993. Kurt Franz mor\u00ec il 4 luglio 1998 in una casa di riposo per anziani a Wuppertal in Germania."}
{"id": "683032", "revid": "729019", "url": "https://it.wikipedia.org/wiki?curid=683032", "title": "Studebaker US6", "text": "Gli US6 erano una gamma di veicoli militari da trasporto, camion, realizzata dalla Studebaker durante la seconda guerra mondiale. Furono utilizzate sia dalle Forze Armate degli Stati Uniti che, a partire dal 1942, da quelle dell'Unione Sovietica dove era conosciuto anche come \"Studer\". In seguito ha servito la base per il camion GAZ-51.\nSul veicolo era montato un motore sei cilindri a benzina che forniva 94 hp (68 kW). La trasmissione era a cinque rapporti. In totale furono prodotti circa 200.000 veicoli in tredici differenti allestimenti e con trazione 6x4 o 6x6.\nGli US6 furono forniti all'Unione Sovietica in base alla Lend-Lease, la legge \"Affitti e Prestiti\". I russi trovarono nell'US6 la piattaforma ideale sulla quale montare il loro sistema Katju\u0161a."}
{"id": "683036", "revid": "14002", "url": "https://it.wikipedia.org/wiki?curid=683036", "title": "Arcidiocesi di Caracas, Santiago de Venezuela", "text": ""}
{"id": "683039", "revid": "64685", "url": "https://it.wikipedia.org/wiki?curid=683039", "title": "Numero periodico", "text": ""}
{"id": "683042", "revid": "78273", "url": "https://it.wikipedia.org/wiki?curid=683042", "title": "Yves St. Laurent", "text": ""}
{"id": "683043", "revid": "1226", "url": "https://it.wikipedia.org/wiki?curid=683043", "title": "La valle della paura", "text": "La valle della paura (\"The Valley of Fear\") \u00e8 un romanzo di Sir Arthur Conan Doyle con protagonista Sherlock Holmes pubblicato per la prima volta in Inghilterra nel 1915. \u00c8 il quarto e ultimo dei romanzi che hanno per protagonista l'investigatore inglese.\nIl romanzo, per il tipo di vicenda, nonch\u00e9 della tecnica narrativa (storia avvincente, ritmo serrato e tensione palpabile), pu\u00f2 essere considerato un archetipo dei moderni thriller: il tema centrale \u00e8 infatti quello della \"caccia all'uomo\", capace di generare nel lettore un buon grado di \"suspense\", commista ad una sensazione di tensione. Non mancano inoltre altri elementi di forte impatto, quali il coinvolgimento di potenti associazioni segrete, spionaggio, infiltrazioni e blitz di agenti investigativi: tutte componenti inusuali per il genere giallo o poliziesco dell'epoca.\nTrama.\nIl libro \u00e8 diviso in due sezioni: nella prima si racconta il delitto e la soluzione dello stesso da parte di Sherlock Holmes, nella seconda vengono narrati gli antefatti della vicenda.\nIl mistero di Birlstone.\nSherlock Holmes riceve un messaggio cifrato da un informatore nella banda di Moriarty: un certo Douglas che abita nel castello di Birlstone \u00e8 in pericolo di vita. L'avvertimento \u00e8 arrivato troppo tardi perch\u00e9 quasi contemporaneamente l'ispettore di Scotland Yard Alec Mc Donald sopraggiunge a chiedere l'aiuto dell'investigatore proprio per l'omicidio di Mr. Douglas.\nHolmes si reca al castello insieme all'inseparabile dott. Watson. La giovane e bella vedova abita con la servit\u00f9 e con un socio del defunto, Mr. Barker. Gli abitanti del castello sono stati svegliati la sera precedente da un colpo d'arma da fuoco, la vittima \u00e8 stata trucidata con due colpi di fucile a canne mozze che l'hanno orrendamente sfigurato. Il tutto \u00e8 avvenuto in pochi minuti durante i quali l'assassino, dopo essersi introdotto nel castello, \u00e8 riuscito a dileguarsi prima che Barker alzasse il ponte levatoio sul fossato che circonda la propriet\u00e0.\nWatson e Holmes sorprendono la vedova e Barker in atteggiamento ambiguo; inoltre, non sembrano colpiti pi\u00f9 di tanto dalla tragica scomparsa del defunto. L'intuito di Holmes lo porta a scoprire la verit\u00e0: il morto non \u00e8 Douglas, ma l'uomo che era penetrato nel maniero con lo scopo di ucciderlo. La messa in scena \u00e8 stata organizzata per diffondere la notizia della morte di Douglas, che avrebbe cos\u00ec potuto nascondersi pi\u00f9 facilmente dai criminali che lo perseguitavano.\nIl sicario \u00e8 riuscito ad entrare nel castello e a nascondersi nel suo studio, lo scontro tra i due si conclude con l'uccisione dell'inseguitore da parte di Douglas. Gli unici che sentono lo sparo sono la signora Douglas e Barker, che accorrono e scoprono il cadavere. A quel punto decidono di far credere a tutti che il morto sia il signor Douglas. Dato che la faccia del defunto \u00e8 irriconoscibile a causa dello sparo, viene vestito con gli abiti che aveva l\u2019uomo, senza mancare di mettere anche tutti gli anelli; tuttavia Douglas non riesce a togliersi la sua fede nuziale e sar\u00e0 proprio questo particolare ad insospettire Holmes, che risolver\u00e0 brillantemente il caso.\nI vendicatori.\nLa seconda parte \u00e8 ambientata in una regione mineraria degli Stati Uniti. Un uomo di nome McMurdo affiliato a una societ\u00e0 massonica arriva per lavorare nella valle di Vermissa. Qui i membri della societ\u00e0 non sono lavoratori organizzati in una lega di solidariet\u00e0, bens\u00ec un'associazione a delinquere che terrorizza i proprietari di miniere e i minatori.\nMcMurdo entra in contatto con McGinty, il capo indiscusso dei Vendicatori, e si dimostra subito pi\u00f9 intraprendente e sfrontato degli altri affiliati. Viene riconosciuto dal capitano Marvin che \u00e8 al corrente dei suoi trascorsi a Chicago, dove ha ucciso un uomo. Mc Murdo sale nella considerazione dei Vendicatori fino al punto da affidargli una delicata missione che porta a termine.\nMcMurdo viene a sapere dell'arrivo nella valle di un uomo di nome Birdy Edwards, dell'agenzia investigativa Pinkerton decisa a smantellare l'organizzazione del terrore. Si offre di attirare l'uomo in trappola, in realt\u00e0 a cadere nelle mani del capitano Marvin sono McGinty e molti suoi accoliti, che saranno processati e giustiziati: l'agente investigativo in incognito \u00e8 infatti McMurdo.\nL'uomo per\u00f2 \u00e8 costretto a cambiare nome in Douglas e fuggire per salvarsi la vita. Prima si reca a Chicago dove si sposa con Ettie Shafter la figlia dell'uomo che lo ha ospitato prima di venire a sapere che faceva parte della societ\u00e0 degli Uomini Liberi. Poi si rifugia in California dove Ettie muore, infine in Inghilterra dove si risposa con la signora Douglas, dove per\u00f2 lo raggiunge la lunga mano dei Vendicatori superstiti: qui la storia si connette con la prima parte.\nEpilogo.\nDouglas e la moglie, una volta fallita la messa in scena della sua morte, decidono di partire per l'Africa, ma \u00e8 proprio in questo viaggio che Douglas viene assassinato, stavolta per davvero. Holmes \u00e8 certo che sia opera del professor Moriarty, il \"Napoleone del crimine\" a cui, secondo l'investigatore, si erano rivolti i persecutori di Douglas per essere certi della sua morte. Poco prima della finta morte di Douglas, Holmes aveva infatti ricevuto da un anonimo informatore la notizia che la vita di Douglas era minacciata dal diabolico professore.\nA riguardo dell'enorme potenziale criminale del professor Moriarty, lo stesso Holmes dichiara: \u00ab\"Una grande mente e una mastodontica organizzazione si sono mobilitati per eliminare un solo uomo. \u00c8 come schiacciare una noce con un maglio meccanico - un assurdo spreco di energie, ma la noce viene schiacciata lo stesso\".\u00bb\nTrasposizioni.\nIl romanzo ha avuto diversi adattamenti cinematografici e televisivi, tra cui:\nIl film del 1962 \"Sherlock Holmes - La valle del terrore\", malgrado ci\u00f2 che possa suggerire il titolo, non \u00e8 l'adattamento di questo romanzo. Il titolo originale tedesco del film, infatti, \u00e8 \"Sherlock Holmes und das Halsband des Todes\", che significa \"Sherlock Holmes e la collana della morte\"."}
{"id": "683047", "revid": "88740", "url": "https://it.wikipedia.org/wiki?curid=683047", "title": "Donal Collins", "text": "Biografia.\nCollins era un insegnante di scienze al St. Peters quando, Fu trasferito in una parrocchia di Westminster, ma il vescovo Donal J. Herlihy non ritenne che le accuse fossero ascrivibili a Collins. \n Collins ritorn\u00f2 quindi al St. Peters nel 1968 e fu successivamente incaricato di tenere lezioni di nuoto.\nNel 1988 fu nominato preside del St. Peters College dal vescovo Brendan Comiskey, nonostante la sua rimozione da parte del predecessore Herlihy, in seguito ad accuse a suo carico di abusi sessuali su studenti.\nIl Vescovo Comiskey ricevette una prima denuncia di abuso sessuale contro Collins entro sette mesi dalla sua promozione come Preside. Collins si dimise dall'incarico nel 1991 dopo che una lettera anonima fu recapitata a Comiskey. Quest'ultimo, nello stesso anno, mand\u00f2 Collins a meditare (onde pentirsi) in Florida. Collins fu affidato ad una parrocchia ma il Vescovo Comiskey non rivel\u00f2 al suo collega della Diocesi della Florida che erano state fatte denunce contro Collins.\nCollins ammise l'abuso nel 1993. Fu incriminato nel 1995, contava al suo attivo 21 incriminazioni fra molestie sessuali e oltraggi al pudore e una condanna per atti sessuali non procreativi (configurabili principalmente nella sodomia), nei confronti di quattro ex-alunni.\nCollins scont\u00f2 un anno di galera sulla base delle prove. Fu scomunicato nel 2004, 38 anni dopo che emersero le prime accuse contro di lui.\nHa intrapreso la procedura civile di revisione giudiziale nel maggio 1996, cercando una proibizione alla partecipazione alle udienze alle quali si riferivano le imputazioni. Tale procedura fu rifiutata.\nNel marzo 1998 ammise la colpevolezza riguardo a quattro accuse di \"oltraggio al pudore\" e una di \"molestie sessuali\". Fu condannato a scontare quattro anni di prigionia e ne pass\u00f2 uno nella prigione di Curragh. Fu rilasciato nel 1999.\nIl Rapporto Ferns.\nCollins fu citato nel Rapporto Ferns, inchiesta ufficiale del Governo Irlandese sulle denunce di abusi sessuali su bambini messi in atto da prelati, svoltisi nella Diocesi Cattolica Irlandese di Ferns. Egli fu uno dei 12 preti coinvolti nei 100 casi che hanno avuto luogo fra il 1962 e il 2002.\nQuando iniziarono ad emergere denunce anonime contro Collins e egli le neg\u00f2, il vescovo Comiskey impieg\u00f2 due anni nel cercare prove che le confermassero. \nQuando, nel 1989, , Comiskey non sollev\u00f2 Collins dal suo ministero. Non fu fatta alcuna annotazione da parte del Vescovo Diocesiano riguardante il trasferimento di Collins da Ferns nel 1966. "}
{"id": "683053", "revid": "124679605", "url": "https://it.wikipedia.org/wiki?curid=683053", "title": "Donald Fagen", "text": "\u00c8 il cantante e tastierista degli Steely Dan fin dal loro esordio nel 1971.\nBiografia.\nGli Steely Dan.\nDonald Fagen \u00e8 il cofondatore degli Steely Dan assieme a Walter Becker. I due si incontrarono nel 1967 al Bard College di Annandale-on-Hudson, New York ed iniziarono a suonare insieme in vari gruppi locali. Nel 1969, dopo che Fagen si laure\u00f2, si trasferirono a Brooklyn per lavorare come cantautori professionisti. Non ottennero molto successo fino a che non incontrarono Gary Katz il quale, appena assunto dalla ABC Records come produttore, li port\u00f2 con s\u00e9 a Los Angeles li fece assumere come autori.\nDopo poco tempo Katz si rese conto che le composizioni di Fagen e Becker erano troppo complesse per gli altri artisti dell'etichetta, allora consigli\u00f2 loro di formare una propria band. Fondati gli Steely Dan, Gary Katz li fece firmare con l'ABC Records divenendo inoltre il produttore di tutti i loro dischi degli anni settanta.\nNei primi due album Fagen divideva il ruolo di cantante e quello di tastierista con David Palmer poich\u00e9 era restio a cantare in pubblico a causa di un vero e proprio blocco psicologico. Cos\u00ec, anche i brani che sull'album erano cantati da Donald, durante i concerti erano riproposti dalla voce di Palmer. Non appena Gary Katz e Walter Becker si accorsero che senza la voce di Donald le canzoni non sembravano avere lo stesso impatto dal vivo, parlarono con Fagen lo riuscirono a convincere ad assumere il ruolo di unico \"front man\" degli Steely Dan. Fagen e Becker maturavano sempre pi\u00f9 la voglia di dedicare maggior tempo alla scrittura e alla registrazione dei brani in studio pi\u00f9 che ai concerti. Cos\u00ec, i musicisti che si erano uniti a Donald e Walter per formare gli Steely Dan, lasciarono man mano il gruppo che assunse definitivamente la forma di duo nel 1977 quando diedero alle stampe il loro capolavoro \"Aja\".\nLa carriera solista.\nNel 1978 gli Steely Dan si rimboccarono nuovamente le maniche per dare un degno successore al loro sesto album \"Aja\". \"Gaucho\" , il disco che ne venne fuori non deludeva affatto le aspettative ma la sua genesi fu funestata da una serie di sfavorevoli eventi, tra cui alcuni problemi burocratici con le etichette discografiche, che fecero s\u00ec che l'album venisse pubblicato solo due anni dopo, nel 1980.\nNel giugno del 1981 Donald Fagen e Walter Becker annunciarono che la loro collaborazione artistica sarebbe stata sospesa per riposarsi e dedicarsi ad altri progetti personali. Donald Fagen compose la canzone \"True Companion\" per il film d'animazione \"Heavy Metal\".\nNel 1982 finalmente Donald usc\u00ec con un nuovo lavoro discografico: il celeberrimo \"The Nightfly\". Questo fu il primo album di musica pop ad essere totalmente registrato in digitale. Oltre a contenere dei brani eccellenti che ricordano molto da vicino gli ultimi due lavori degli Steely Dan, il disco \u00e8 ricordato anche per la straordinaria qualit\u00e0 dell'incisione, al punto che ancora oggi viene utilizzato per testare la qualit\u00e0 degli impianti hi-fi. Tra CD ed LP quest'ultimo viene considerato superiore e resta uno dei riferimenti in campo audiofilo. Purtroppo nelle successive realizzazioni gli ingegneri del suono non sono mai riusciti ad eguagliare la strepitosa dinamica e qualit\u00e0 di The Nightfly.\nNel 1988 contribu\u00ec nuovamente ad una colonna sonora, scrisse infatti il brano \"Century's End\" per il film di James Bridges \"Le mille luci di New York\" con Michael J. Fox.\nNel 1991, insieme ad artisti come Michael McDonald, Boz Scaggs e Phoebe Snow, registra dal vivo l'album \"The New York Rock &amp; Soul Revue Live At The Beacon\", dove, oltre ad alcuni suoi pezzi, vengono eseguiti classici quali \"Knock On Wood\", \"At Last\", \"Drowning In The Sea Of Love\" e \"Minute by minute\".\nDonald Fagen continu\u00f2 nel frattempo a collaborare sia in studio che dal vivo con altri artisti e fu autore inoltre di una serie di articoli per il magazine \"Premiere\".\nNel 1993 si rincontr\u00f2 finalmente con il suo storico collaboratore Walter Becker. Donald infatti coprodusse il lavoro di Becker \"11 Tracks of Whack\" e Becker a sua volta coprodusse il secondo atteso lavoro solista di Fagen, \"Kamakiriad\".\nDa questa ritrovata intesa artistica scatur\u00ec un tour per tutta l'America con la successiva pubblicazione dell'album dal vivo \"Alive in America\". Questo straordinario evento riport\u00f2 definitivamente assieme gli Steely Dan i quali pubblicarono altri due album \"Two Against Nature\" nel 2000 e \"Everything Must Go\" nel 2004.\nNel 2006, nonostante gli Steely Dan continuassero ad esibirsi live, Donald Fagen ha trovato il tempo di scrivere il suo terzo lavoro solista intitolato \"Morph The Cat\", disco musicalmente pi\u00f9 vicino allo storico \"The Nightfly\" di quanto lo fosse \"Kamakiriad\".\n\"Morph The Cat\" ha vinto il Grammy Award come \"Miglior Surround Sound Album\"; ancora una volta questo ambito riconoscimento finisce nelle mani di Fagen e del pluridecorato tecnico del suono Elliot Scheiner.\n\u00c8 del 2012 il suo ultimo, ottimo lavoro: \"Sunken Condos\".\nStile musicale.\nDonald Fagen \u00e8 noto per il suo pop sofisticato che, pur attenendosi al pop-jazz degli Steely Dan, ne raffina lo stile utilizzando una strumentazione ridotta. Oltre al jazz, si ispira all'easy listening, da cui riprende le atmosfere. Viene anche considerato un anticipatore dal new cool britannico degli anni ottanta e dell'acid jazz. Il suo \"The Nightfly\" (1982) rievoca l'ottimismo degli anni cinquanta con canzoni jazz pop che conservano il taglio della jam session mentre \"Kamakiriad\" (1993), sebbene pubblicato a undici anni di differenza rispetto all'esordio, mantiene vivo l'interesse dell'artista per le atmosfere easy listening e i paesaggi tipici del jazz."}
{"id": "683054", "revid": "1573940", "url": "https://it.wikipedia.org/wiki?curid=683054", "title": "Chiesa di San Giovanni Battista delle Monache", "text": "La chiesa di San Giovanni Battista delle Monache \u00e8 una chiesa situata in via Santa Maria di Costantinopoli nella citt\u00e0 di Napoli.\nStoria.\nFu eretta da Francesco Antonio Picchiatti negli anni 1673-81, mentre la facciata risale al secolo successivo ed \u00e8 opera di Giovan Battista Nauclerio.\nIn quegli anni l'importanza del complesso monastico crebbe da estendersi su una vasta porzione di citt\u00e0 comprendendo sei chiostri (quello sopravvissuto \u00e8 il Chiostro di San Giovanniello), sei belvedere ed altri luoghi per lo svago.\nNel XIX secolo venne aperta via Conte di Ruvo tagliando i passaggi con il convento e il chiostro, che successivamente diverranno sede dell'Accademia di Belle Arti, su progetto di Errico Alvino; dietro alla chiesa sorgeva il Bastione Vasto, demolito per far posto al Teatro Bellini, i cui lavori dissestarono le strutture della chiesa, che era stata restaurata qualche decennio prima (1850).\nNel 1930, dopo un terremoto, venne nuovamente restaurata e nel 1970 venne consolidata la cripta; tra il 1969 e il 1974 tutti i beni artistici mobili vennero trasferiti nei depositi della Soprintendenza.\nIl terremoto del 1980 e il tentato restauro del 1982 aggravarono ulteriormente le condizioni statiche, determinate dai restauri precedenti, delle strutture, per cui si sopraggiunse al crollo della volta e della cupola; pertanto, attualmente la chiesa non \u00e8 visitabile ed \u00e8 in fase di restauro e di ripristino, mentre la cupola \u00e8 stata completamente ricostruita con tecniche tradizionali.\nDescrizione.\nEsterno.\nIl prospetto del Nauclerio si presenta con due ordini classici; il primo composito e al secondo corinzio, mentre le colonne provengono dal palazzo situato dove oggi sorge la chiesa.\nIl primo ordine \u00e8 composto da un portico in piperno rialzato, forse per rispettare omogeneamente anche l'andamento di quel tratto di strada dove si trova il portico della chiesa di Santa Maria della Sapienza; l'ordine superiore \u00e8 ritmato dalle tre finestre in piperno con timpano arcuato.\nIl coronamento \u00e8 composto da una cornice dove al centro si alza un timpano triangolare.\nInterno.\nAl suo interno, due cappelle per lato, erano collocate numerose opere pittoriche e scultoree (tutte trasferite in altre sedi), realizzate da: Luca Giordano, Mattia Preti, Massimo Stanzione, Andrea Vaccaro, Bernardo Cavallino, Francesco Di Maria, Giovanni Balducci, Paolo De Matteis, Giuseppe Simonelli, Oronzo Malinconico, Giacomo Farelli, Andrea dell'Asta, Giuseppe Tomajoli, Orazio Frezza, Santillo Sannino, Nicola Fumo. Malauguratamente, le decorazioni marmoree sono state deturpate dai furti o rovinate dalla pluridecennale mancanza di manutenzione."}
{"id": "683060", "revid": "287204", "url": "https://it.wikipedia.org/wiki?curid=683060", "title": "La rivolta dei draghi", "text": "La rivolta dei draghi \u00e8 il settimo libro della saga \"Peggy Sue e gli Invisibili\", scritta originariamente in lingua francese dall'autore Serge Brussolo. \nTrama.\nLa storia comincia con Peggy Sue che \u00e8 a casa della nonna Katy. All'improvviso in uno specchio appaiono degli spettri che le rubano il riflesso. Peggy scopre che senza il riflesso sar\u00e0 pi\u00f9 o meno met\u00e0 Peggy Sue. Cio\u00e8 sar\u00e0 met\u00e0 bella, met\u00e0 intelligente eccetera... per riavere indietro il suo riflesso, dovr\u00e0 andare in un pianeta dove le persone si trasformano in mostri. \nLungo il viaggio magico, il cane blu e Sebastian mutano forma e devono essere aiutati da una strega. Peggy Sue scopre ben presto che le persone si trasformano in mostri solo se non bevono ogni giorno una razione di lacrime di drago. Per ottenere le lacrime, Peggy Sue dovr\u00e0 andare nel paese dell'infelicit\u00e0..."}
{"id": "683067", "revid": "6923", "url": "https://it.wikipedia.org/wiki?curid=683067", "title": "Original Penguin", "text": "Original Penguin \u00e8 un'azienda produttrice di abbigliamento, calzature e occhiali da sole. Venne fondata nel 1955 da \"Munsingwear\", un'azienda di Minneapolis produttrice di intimo e capi di abbigliamento militari, che nello stesso anno mise in commercio il primo golf \"Original Penguin\" negli Stati Uniti. Da quel momento il marchio divenne molto popolare, fino agli anni ottanta.\nNel periodo successivo il marchio perse popolarit\u00e0; con lo scopo di riacquistarla, i vertici dell'azienda decisero di inviare ad alcuni golfisti due dozzine di magliette, che avrebbero poi utilizzato nei tornei pi\u00f9 prestigiosi. I primi testimonial televisivi furono Bing Crosby e Bob Hope.\nIl marchio venne acquistato da Perry Ellis nel 1996, e fu realizzata una nuova collezione sportiva nel 2003. Oggi \"Original Penguin\" \u00e8 una marca molto richiesta e si pu\u00f2 trovare nei negozi degli Stati Uniti come Barneys New York, Nordstrom, Urban Outfitters e David Jones Limited. Il marchio possiede numerosi negozi in franchising, uno dei quali si trova nel Lincoln Road Mall a Miami Beach."}
{"id": "683070", "revid": "767487", "url": "https://it.wikipedia.org/wiki?curid=683070", "title": "Cantone di Beaune-la-Rolande", "text": "Il Cantone di Beaune-la-Rolande era una divisione amministrativa dell'Arrondissement di Pithiviers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683074", "revid": "287204", "url": "https://it.wikipedia.org/wiki?curid=683074", "title": "Cantone di Malesherbes", "text": "Il Cantone di Malesherbes \u00e8 una divisione amministrativa dell'Arrondissement di Pithiviers.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 55 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 55:"}
{"id": "683076", "revid": "984922", "url": "https://it.wikipedia.org/wiki?curid=683076", "title": "Cantone di Outarville", "text": "Il Cantone di Outarville era una divisione amministrativa dell'Arrondissement di Pithiviers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683078", "revid": "287204", "url": "https://it.wikipedia.org/wiki?curid=683078", "title": "Cantone di Pithiviers", "text": "Il Cantone di Pithiviers \u00e8 una divisione amministrativa dell'Arrondissement di Pithiviers e dell'Arrondissement di Orl\u00e9ans.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 35 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "683079", "revid": "984922", "url": "https://it.wikipedia.org/wiki?curid=683079", "title": "Cantone di Puiseaux", "text": "Il Cantone di Puiseaux era una divisione amministrativa dell'Arrondissement di Pithiviers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683080", "revid": "767487", "url": "https://it.wikipedia.org/wiki?curid=683080", "title": "Sotto il segno dello scorpione", "text": "Sotto il segno dello scorpione \u00e8 il quarto film diretto dai fratelli Taviani, il loro primo film a colori.\nTrama.\nUn gruppo di naufraghi provenienti da un'isola distrutta dall'eruzione di un vulcano, approda in un'isola simile a quella dalla quale sono fuggiti. Anche qui la popolazione ha vissuto, sebbene 20 anni prima, la minaccia distruttiva di un vulcano ma \u00e8 sopravvissuta ed \u00e8 riuscita ad adattarsi rifugiandosi nelle zone protette dell'isola e ricostruendo tutto. Il gruppo di Rutolo e Taleno dovpo aver scoperto che anche quell'isola ha un vulcano, vogliono scappare anche da l\u00ec, per raggiungere il continente ma, essendo un gruppo di soli uomini, vogliono convincere anche la popolazione dell'isola a partire con loro, in modo da portare sul continente anche delle donne. Cercano per prima cosa di diffondere sull'isola un'isteria collettiva, creando allarmismi e cercando di convincere la popolazione del posto che esista un pericolo imminente di terremoti e eruzioni vulcaniche.\nDopo esser stati tollerati come ospiti per un po' di giorni, diventano aggressivi e nascono degli scontri violenti tra loro e la popolazione ospitante, la quale decide di mettere gli ospiti in una grossa foiba per dar loro una calmata.\nQuando il gruppo di naufraghi si calma, la popolazione dell'isola decide di liberarli e dar loro una barca, a patto che se ne vadano subito. Nel tragitto verso la spiaggia, i naufraghi a un certo punto si disperdono e si lasciano andare in stupri e omicidi, uccidendo tutti gli uomini del posto.\nLe donne reagiscono tentando un suicidio collettivo: legandosi l'un l'altra e camminando in mare verso il largo, per affogare.\nSopravvivono solo una esigua parte di donne, il cui suicidio viene fermato in tempo a causa di una donna che ha dato l'allarme al gruppo di occupanti."}
{"id": "683082", "revid": "123944424", "url": "https://it.wikipedia.org/wiki?curid=683082", "title": "Crash Bash", "text": "Crash Bash (Crash Bandicoot Carnival nella versione giapponese) \u00e8 un videogioco in stile \"party game\" della serie di \"Crash Bandicoot\", prodotto da Eurocom e distribuito nel 2000. \u00c8 l'ultimo gioco della serie per la prima PlayStation e il primo a non essere sviluppato da Naughty Dog.\nTrama.\nI due fratelli stregoni Aku Aku e Uka Uka decidono di organizzare un torneo a due squadre per stabilire una volta per tutte il vincitore tra Bene e Male. Per dare un equilibrio alle due compagini, Aku Aku, che dispone solo di Crash e Coco, chiede in \"prestito\" due scagnozzi al fratello malvagio. Uka Uka accetta, e Tiny Tiger e Dingodile passano dalla parte dei \"buoni\". Alla fine, la squadra di Uka Uka schiera Neo Cortex, Nitrus Brio, Koala Kong e il misterioso Rilla Roo.\nModalit\u00e0 di gioco.\nAvventura.\nLa modalit\u00e0 avventura pu\u00f2 essere giocata come singolo giocatore o in coppia con un altro giocatore. All'inizio si pu\u00f2 scegliere se stare dalla parte di Aku Aku o Uka Uka. Come tutti i giochi di Crash, ci sono varie \"stanze di balzo\" dove si devono superare vari livelli per poi affrontare un boss e passare alla stanza successiva. Proseguendo per l'avventura, sar\u00e0 possibile sbloccare nuovi livelli da usare nella modalit\u00e0 Battaglia. Il completamento della modalit\u00e0 avventura si avr\u00e0 con il 200% di gioco completato (201% se giocato in modalit\u00e0 2 giocatori).\nIn ogni livello ci sono cinque modalit\u00e0 di gioco:\nSpesso per sbloccare alcuni livelli bisogner\u00e0 avere un certo numero di premi.\nBattaglia.\nIn questa modalit\u00e0 si pu\u00f2 scegliere se partecipare da 1 a 4 giocatori, a squadre o tutti contro tutti. Si possono scegliere i minigiochi da giocare, la difficolt\u00e0 e il numero di vittorie.\nI minigiochi.\nOgni minigioco comprende quattro differenti scenari.\nNella modalit\u00e0 cooperativa i giocatori 2 e 3 cambiano di postazione. I campioni sono Kong, Tiny, Cortex e Brio.\nLe ambientazioni di tutti i minigiochi sono ispirate alle ambientazioni dei livelli dei primi tre capitoli per Playstation.\nIl torneo.\nIn questa modalit\u00e0 si devono superare tutti e quattro gli scenari consecutivamente di uno stesso minigioco. Nel torneo \u00e8 impossibile giocare in squadre, il vincitore sar\u00e0 un solo giocatore.\nPersonaggi.\nIn \"Crash Bash\" sono presenti 8 personaggi giocabili, divisi rispettivamente in due squadre:\nSquadra del male (Uka Uka).\nSebbene nelle versioni PAL e NTSC non esistano personaggi sbloccabili, nella versione giapponese \u00e8 presente come personaggio sbloccabile Finto Crash, essendo quest'ultimo molto popolare nel paese nipponico. \u00c8 sbloccabile premendo R1 + R2 + Sinistra + Gi\u00f9 nella schermata di selezione personaggi in battaglia e torneo (ma non in avventura).\nStatistiche dei personaggi.\nNei minigiochi di tipo Polar Push, Crate Crush e Tank Wars, i personaggi sono divisi in quattro gruppi di due personaggi che condividono le stesse statistiche e si differenziano, rendendo certi minigiochi pi\u00f9 facili o difficili per loro.\nAltri personaggi.\nIn alcuni livelli appaiono anche noti personaggi della serie non utilizzabili:"}
{"id": "683085", "revid": "287204", "url": "https://it.wikipedia.org/wiki?curid=683085", "title": "JBL", "text": ""}
{"id": "683087", "revid": "767487", "url": "https://it.wikipedia.org/wiki?curid=683087", "title": "Allonsanf\u00e0n", "text": "Allonsanf\u00e0n \u00e8 un film del 1974 scritto e diretto da Paolo e Vittorio Taviani, con protagonista Marcello Mastroianni. La colonna sonora \u00e8 composta da Ennio Morricone, alla sua prima collaborazione con i due registi.\nDi ambientazione risorgimentale, il film \u00e8 incentrato su di un rivoluzionario disilluso che viene a suo malgrado coinvolto dai propri compagni in una spedizione per liberare il Meridione. Il titolo, che \u00e8 anche il nome di uno dei personaggi, \u00e8 una storpiatura italianizzata di \"Allons enfants\", le parole che aprono la prima strofa de \"La Marsigliese\".\nIl film \u00e8 stato presentato nella Quinzaine des R\u00e9alisateurs al Festival di Cannes 1975.\nTrama.\nDurante gli anni della Restaurazione, l'aristocratico lombardo Fulvio Imbriani, ex-giacobino ed ufficiale napoleonico, viene improvvisamente rilasciato dalle carceri asburgiche del lombardo-veneto, in cui era d'alcuni anni detenuto in quanto affiliato ai Fratelli Sublimi, una sgangherata setta carbonara, poich\u00e9 per sua stessa sorpresa non ritenuto una minaccia. Una volta fuori, viene prontamente sequestrato dai suoi compagni, che gli improvvisano sul momento una specie di processo con l'accusa di aver \"venduto\" alle autorit\u00e0 austro-ungariche il loro Maestro in cambio della libert\u00e0, essendo quest'ultimo infatti introvabile; Fulvio naturalmente non ne sa nulla e, come scopriranno con sgomento poco dopo, il loro stesso Maestro non \u00e8 stato tratto in arresto su una sua spiata, bens\u00ec s'\u00e8 tolto la vita, avendo angosciosamente constatato il pesante fallimento dei propri ideali rivoluzionari. A seguito di ci\u00f2, ognuno di loro si d\u00e0 rovinosamente alla macchia, temendo che l'improvvisa scarcerazione di Fulvio sia in effetti una trappola orchestrata dalle autorit\u00e0 per poterli acciuffare tutti assieme in un sol colpo.\nRiparato dunque nella villa di famiglia, accompagnato dall'amico Tito - adesso il capo dei Fratelli -, Fulvio riscopre gli agi della nobilt\u00e0 e pare riappacificarsi con i familiari. Tempo dopo, viene raggiunto dalla sua amante ungherese Charlotte, che in Gran Bretagna ha raccolto fondi per una spedizione rivoluzionaria da condursi nel Regno delle Due Sicilie. Fulvio per\u00f2 \u00e8 ormai stanco di lottare e le propone di fuggire in America con lui ed il figlio seienne Massimiliano, fino a quel momento cresciuto da una famiglia di contadini, a cui per\u00f2 la donna gli oppone uno sconcertato rifiuto. La sorella di Fulvio, una volta scoperto che i Fratelli raggiungeranno il fratello nei loro poderi per poter decidere assieme il da farsi per la loro prossima spedizione, ed intuendo i ripensamenti di Fulvio, denuncia i congiurati alle autorit\u00e0. Quando i congiurati sono alle porte della villa, Fulvio s'accorge delle truppe asburgiche appostate per tenderli un agguato ma, pur potendo ancora avvertirli, viene alfine convinto dalla sorella a desistere: ne segue dunque uno scontro a fuoco, in cui viene per\u00f2 coinvolta anche Charlotte, cosa che spinge Fulvio ad intervenire. Datosi perci\u00f2 alla macchia con la sua Charlotte, che purtroppo le morir\u00e0 tra le braccia non appena arrivati alla fattoria dove tengono il loro figlioletto, al suo funerale, Fulvio viene poi raggiunto dai pochi Fratelli superstiti, ai quali non pu\u00f2 non promettere il proprio aiuto, mentre in realt\u00e0 ha intenzione di fuggire in America coi soldi degli armamenti assieme a Massimiliano.\nCon la promessa di andare a comprare le armi per la spedizione, Fulvio prende i soldi e giunge col figlio in una grande citt\u00e0, seguito per\u00f2 da uno dei Fratelli, Lionello; per liberarsene, lo porta su una barca al centro del Lago d'Orta, dove sostiene che i contrabbandieri consegneranno le armi. Fingendo di essere stato truffato e convincendo il fragile Lionello che i loro confratelli non crederanno mai che si siano fatti fregare cos\u00ed facilmente, Fulvio cerca poi di manipolare quest'ultimo affinch\u00e9 si tolga la vita, conoscendo le sue tendenze suicide; l'uomo per\u00f2 non trova il coraggio di suicidarsi, ma muore ugualmente annegato quando la barca si capovolge durante un diverbio. Francesca, la giovane compagna di Lionello, ha assistito alla scena dalla riva del lago e per non farle rivelare nulla, Fulvio la seduce e la convince a partire con s\u00e9 per l'America. Dopo aver sistemato il figlio in un collegio, si ferisce ad una gamba per simulare la rapina ad opera dei contrabbandieri.\nGiunti a Genova, da dove dovrebbero salpare la spedizione, Fulvio e Francesca comunicano l'insuccesso a Tito, ma il racconto dei soprusi e delle miserie subite di un esule meridionale, Vanni, smuove gli animi dei rivoluzionari tanto da convincerli a partire con lui prima che la mancanza delle armi possa essere rivelata. Fulvio allora cerca di comunicarlo, ma perde conoscenza a causa di una pozione di rum e oppio somministratagli per la ferita e quando si risveglia \u00e8 gi\u00e0 sulla nave: Francesca infatti, avendo alla fine capito i suoi veri intenti, ha convinto i Fratelli ad imbarcarlo. Demoralizzato, Fulvio \u00e8 per\u00f2 il solo ad intuire il passato criminoso della loro guida Vanni.\nAppena sbarcato nelle Due Sicilie, in Basilicata per l'esattezza, Fulvio tradisce nuovamente i suoi compagni, recandosi nel vicino paese di Grottole per denunciarli al sacerdote locale. Quest'ultimo, temendo infatti gi\u00e0 di suo in una rivolta dei contadini, alla notizia di Fulvio si prodiga dunque ad allertare le guardie ed a sobillare il popolo contro i rivoluzionari venuti dal Nord, indicandoli quali portatori dell'epidemia di colera in corso e per di pi\u00f9 sotto la guida di Vanni, conosciuto tra i popolani come \"Vanni Peste\" per via d'un eccidio di cui si rese protagonista in passato, quando i suoi concittadini cercarono di separarlo a forza dalla moglie infetta e perci\u00f2 posta in quarantena (motivo per cui s'era spostato nel Settentrione). Riconoscibili, proprio come indicato da Fulvio, dalle loro camicie rosse, gli ignari Fratelli vengono perci\u00f2 linciati sul posto.\nPrima che possa darsi definitivamente alla fuga, Fulvio viene raggiunto da Allonsanf\u00e0n, figlio del Maestro e unico superstite del massacro, che, ferito alla testa e incapace di accettare ci\u00f2 che \u00e8 accaduto, delira su un'improbabile fratellanza instauratasi a prima vista tra contadini e rivoluzionari. Fulvio \u00e8 incredulo ovviamente ma, quando sente suonare le campane, si convince che i contadini e i suoi compagni abbiano effettivamente preso la citt\u00e0 e, indossata la camicia rossa che Allonsanf\u00e0n s'era nel frattempo levato, s'incammina per unirsi a loro. In questo modo viene per\u00f2 notato e freddato dalle truppe borboniche, appena sopraggiunte in rinforzo dei linciatori.\nProduzione.\nOriginariamente, il film avrebbe dovuto intitolarsi \"Terza dimensione\". Il riferimento storico della disastrosa spedizione dei Fratelli Sublimi \u00e8 la spedizione di Sapri di Carlo Pisacane, mentre il cognome del protagonista \u00e8 un omaggio a Vittorio Imbriani, contemporaneo esponente della Scapigliatura.\nLe riprese si sono svolte principalmente a cavallo tra Basilicata e Puglia; alcune si sono svolte a Matera, mentre altre nell\u2019agro della Murgia, nei dintorni di Altamura (Masserie e Pulo di Altamura; la scena dello scontro tra rivoluzionari e popolani \u00e8 stata girata a Castel Del Monte).\nLe scene della villa di famiglia sono state girate nella Villa Amalia di Erba, altre hanno avuto come set la localit\u00e0 C\u00e0 di Brenno, frazione di Costa Masnaga (LC); altre Campo Marzo, una localit\u00e0 di Merone (CO); altre il lago di Alserio (CO). Due scene sono state girate a Brescia; quella d'apertura nel cortile del Broletto e quella della festa con musica di violini al Ridotto del Teatro Grande.\nDistribuzione.\nIl film \u00e8 stato distribuito nelle sale cinematografiche italiane a partire dal 6 settembre 1974 a cura di Italnoleggio Cinematografico. \u00c8 stato poi presentato il 10 maggio 1975 nella sezione Quinzaine des R\u00e9alisateurs del 28\u00ba Festival di Cannes."}
{"id": "683092", "revid": "30610", "url": "https://it.wikipedia.org/wiki?curid=683092", "title": "Doppiatori", "text": ""}
{"id": "683099", "revid": "767487", "url": "https://it.wikipedia.org/wiki?curid=683099", "title": "Michael McDonald (cantante)", "text": "Prima di cominciare a incidere album a suo nome ha fatto parte dei Doobie Brothers e ha collaborato come corista e tastierista con gli Steely Dan.\nBiografia.\nMcDonald inizia suonando in diverse band locali, mentre frequenta le scuole superiori nella citt\u00e0 di Ferguson, nel Missouri. McDonald viene \"scoperto\" mentre suona con un gruppo chiamato \"Blue\" e di conseguenza si trasferisce a Los Angeles nel 1970.\nNel 1973, viene reclutato dal gruppo Steely Dan come corista. Come corista \u00e8 presente nelle tracce contenute negli album \"Katy Lied\" del 1975, \"The Royal Scam\" del 1976, \"Aja\" del 1977 e infine \"Gaucho\" del 1980. In molte tracce contenute in questi album suona anche le tastiere.\nNel 1975 McDonald viene assunto dalla band dei Doobie Brothers, quando il loro cantante Tom Johnston si ammala durante un tour nazionale. La band riscuote comunque tanto successo tra il pubblico, tanto che gli altri membri del gruppo decidono di trattenerlo come membro a tempo pieno. Come membro dei Doobies, registra alcune delle canzoni pi\u00f9 conosciute, come \"Takin 'It to the Streets\", \"Little Darling\", \"It Keeps You Runnin', Minute by Minute\" e \"What a Fool Believes\" (che diventa numero uno negli Stati Uniti e gli vale nel 1978 un Grammy Award come canzone dell'anno). Allo stesso tempo compare come cantante e pianista di studio per artisti come Christopher Cross, Bonnie Raitt, Kenny Loggins, Joni Mitchell e i Toto.\nNei primi anni ottanta, Michael McDonald lascia i Doobie Brothers per intraprendere la carriera come solista. Nel 1982 viene pubblicato il suo primo album \"If That's What It Takes\", che contiene, tra i singoli, \"I Keep Forgettin' (Every Time You're Near)\", in duetto con la sorella Maureen e \"I Gotta Try\", scritta con Kenny Loggins.\nCon i Van Halen \u00e8 coautore del loro brano \"I'll Wait\" nel 1984.\nNel 1985, in duetto con James Ingram, vince il Grammy Award nella categoria \"Best R&amp;B Performance by a Duo or Group with Vocals\" dello stesso anno, con il brano \"Yah Mo Be There\". Poi un altro duetto con Patti LaBelle, con il singolo \"On My Own\", che nel 1986 conquista la prima posizione nella classifica statunitense dei singoli. Sempre in quell'anno esce il singolo \"Sweet Freedom\" colonna sonora del film \"Una perfetta coppia di svitati\", forse la canzone pi\u00f9 popolare e di maggiore successo dell'artista americano.\nNel 1990 esce l'album \"Take It to Heart\", che riscuote meno successo rispetto a quelli precedenti, e molti brani sono scritti insieme a Diane Warren.\nNel 2000 \u00e8 ospite di un concerto torinese della cantante soul Giorgia Todrani, poi \u00e8 lui a ricambiare la cortesia invitandola per il suo show al Forum di Assago, a Milano.\nNel 2003 esce il suo album \"Motown\", che riceve due nomination per i Grammy, ed \u00e8 un tributo alla casa discografica Motown Records."}
{"id": "683103", "revid": "121366589", "url": "https://it.wikipedia.org/wiki?curid=683103", "title": "Monte Pramaggiore", "text": "Il Monte Pramaggiore (2.478 m s.l.m) \u00e8 una montagna delle Prealpi Carniche, la cui cima segna il confine tra la provincia di Udine (Carnia) e quella di Pordenone, all'interno del Parco naturale delle Dolomiti Friulane."}
{"id": "683106", "revid": "767487", "url": "https://it.wikipedia.org/wiki?curid=683106", "title": "Good Morning Babilonia", "text": "Good Morning Babilonia \u00e8 un film del 1987 diretto dai fratelli Taviani.\n\u00c8 stato presentato fuori concorso al 40\u00ba Festival di Cannes.\nTrama.\nProtagonisti della vicenda sono due fratelli toscani, Nicola e Andrea, che provengono da una famiglia di artigiani e restauratori di chiese che nel 1911, di fronte alla crisi conosciuta dal loro mestiere, partono per gli Stati Uniti in cerca di fortuna. Inizialmente costretti a occupazioni precarie, i due giovani riescono a trovare lavoro nel padiglione italiano dell'esposizione universale di San Francisco; da l\u00ec la loro bravura tecnica, unita ad un pizzico di sfrontatezza e di fortuna, li porta a lavorare per il regista David Griffith, che sta progettando il film \"Intolerance\" e che cerca degli scenografi italiani. Sul set Nicola e Andrea trovano anche l'amore: due giovani comparse, Edna e Mabel, che diventeranno le loro mogli. La vita per\u00f2 riserva un amaro destino ai due fratelli: Edna muore di parto e la disgrazia divide, anzich\u00e9 unire, i due fratelli. In seguito, sullo scenario della Prima guerra mondiale, Nicola e Andrea si riuniranno e la cinepresa, utilizzata dall'esercito per scopi militari, sar\u00e0 la testimone drammatica dell'epilogo delle loro vite."}
{"id": "683108", "revid": "1005847", "url": "https://it.wikipedia.org/wiki?curid=683108", "title": "Nullit\u00e0 (ordinamento penale italiano)", "text": "Le nullit\u00e0, nel processo penale, sono disciplinate dal capo VII del libro II (\"Atti\") del codice di procedura penale.\nTassativit\u00e0.\nEx art. 177 c.p.p., l'inosservanza delle disposizioni stabilite per gli atti del procedimento \u00e8 causa di nullit\u00e0 soltanto nei casi previsti dalla legge.\nNullit\u00e0 di ordine generale.\nEx art. 178 c.p.p., \u00e8 sempre prescritta a pena di nullit\u00e0 l'osservanza delle disposizioni concernenti:\nNullit\u00e0 assolute.\nEx art. 179 c.p.p., sono insanabili e sono rilevate di ufficio in ogni stato e grado del procedimento:\nSono altres\u00ec insanabili e sono rilevate di ufficio in ogni stato e grado del procedimento le nullit\u00e0 definite assolute da specifiche disposizioni di legge.\nRegime delle altre nullit\u00e0 di ordine generale.\nEx art. 180 c.p.p., le nullit\u00e0 di ordine generale, che non siano qualificate anche come nullit\u00e0 assolute, sono rilevate anche di ufficio, ma non possono pi\u00f9 essere rilevate n\u00e9 dedotte dopo la deliberazione della sentenza di primo grado ovvero, se si sono verificate nel giudizio, dopo la deliberazione della sentenza del grado successivo.\nNullit\u00e0 relative.\nEx art. 181 c.p.p., le nullit\u00e0 diverse da quelle di ordine generale e da quelle assolute speciali, sono dichiarate su eccezione di parte.\nLe nullit\u00e0 concernenti gli atti delle indagini preliminari e quelli compiuti nell'incidente probatorio e le nullit\u00e0 concernenti gli atti dell'udienza preliminare devono essere eccepite prima che sia pronunciato il provvedimento previsto all'articolo 424. Quando manchi l'udienza preliminare, le nullit\u00e0 devono essere eccepite entro il termine previsto dall'articolo 491 comma 1.\nLe nullit\u00e0 concernenti il decreto che dispone il giudizio ovvero gli atti preliminari al dibattimento devono essere eccepite entro il termine previsto dall'articolo 491 comma 1. Entro lo stesso termine, ovvero con l'impugnazione della sentenza di non luogo a procedere, devono essere riproposte le nullit\u00e0 eccepite a norma del primo periodo del comma 2, che non siano state dichiarate dal giudice.\nLe nullit\u00e0 verificatesi nel giudizio devono essere eccepite con l'impugnazione della relativa sentenza.\nDeducibilit\u00e0 delle nullit\u00e0.\nEx art. 182 c.p.p., le nullit\u00e0 previste dagli articoli 180 e 181 non possono essere eccepite da chi vi ha dato o ha concorso a darvi causa ovvero non ha interesse all'osservanza della disposizione violata.\nQuando la parte vi assiste, la nullit\u00e0 di un atto deve essere eccepita prima del suo compimento ovvero, se ci\u00f2 non \u00e8 possibile, immediatamente dopo.\nNegli altri casi la nullit\u00e0 deve essere eccepita entro i termini previsti dagli articoli 180 e 181 commi 2, 3 e 4.\nI termini per rilevare o eccepire le nullit\u00e0 sono stabiliti a pena di decadenza.\nSanatorie generali delle nullit\u00e0.\nEx art. 183 c.p.p., salvo che sia diversamente stabilito, le nullit\u00e0 sono sanate:\nSanatoria delle nullit\u00e0 delle citazioni, degli avvisi e delle notificazioni.\nEx art. 184 c.p.p., la nullit\u00e0 di una citazione o di un avviso ovvero delle relative comunicazioni e notificazioni \u00e8 sanata se la parte interessata \u00e8 comparsa o ha rinunciato a comparire.\nLa parte la quale dichiari che la comparizione \u00e8 determinata dal solo intento di far rilevare l'irregolarit\u00e0 ha diritto a un termine per la difesa non inferiore a cinque giorni.\nQuando la nullit\u00e0 riguarda la citazione a comparire al dibattimento, il termine non pu\u00f2 essere inferiore a quello previsto dall'articolo 429.\nEffetti della dichiarazione di nullit\u00e0.\nEx art. 185 c.p.p., la nullit\u00e0 di un atto rende invalidi gli atti consecutivi che dipendono da quello dichiarato nullo.\nIl giudice che dichiara la nullit\u00e0 di un atto ne dispone la rinnovazione, qualora sia necessaria e possibile, ponendo le spese a carico di chi ha dato causa alla nullit\u00e0 per dolo o colpa grave.\nLa dichiarazione di nullit\u00e0 comporta la regressione del procedimento allo stato o al grado in cui \u00e8 stato compiuto l'atto nullo, salvo che sia diversamente stabilito. Tale disposizione non si applica alle nullit\u00e0 concernenti le prove.\nInosservanza di norme tributarie.\nEx art. 186 c.p.p., quando la legge assoggetta un atto a una imposta o a una tassa, l'inosservanza della norma tributaria non rende inammissibile l'atto n\u00e9 impedisce il suo compimento, salve le sanzioni finanziarie previste dalla legge."}
{"id": "683111", "revid": "73843", "url": "https://it.wikipedia.org/wiki?curid=683111", "title": "Cantone di Alban", "text": "Il Cantone di Alban era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683116", "revid": "767487", "url": "https://it.wikipedia.org/wiki?curid=683116", "title": "Pages (gruppo musicale)", "text": "I Pages sono stati un gruppo musicale fusion e soft rock statunitense, fondato da Richard Page e Steve George, futuri membri dei Mr. Mister.\nStoria.\nGli inizi.\nI due fondatori del gruppo Richard Page (nato a Keokuk, Iowa il 16 maggio del 1953) e Steve George (nato in Illinois il 20 maggio del 1955) trascorsero la giovinezza a Phoenix in Arizona.\nPresto si ritrovarono a suonare nei gruppi del liceo e a scrivere canzoni insieme.\nIl giovane Richard, figlio di un direttore di coro, aveva iniziato prestissimo a studiare canto, e aveva anche preso lezioni di pianoforte.\nSteve invece aveva sempre studiato il piano. Il padre di Richard portava i due in chiesa con lui per le prove del coro, ed \u00e8 l\u00ec che i due cominciarono a scrivere i loro primi brani. Essendo loro dei musicisti prediligevano di pi\u00f9 l'aspetto musicale nelle loro composizioni. Fu cos\u00ec che cominciarono a collaborare con il cugino di Steve John Lang (classe 1952), che si occupava della scrittura dei testi.\nDurante questo periodo, oltre a scrivere del materiale loro, Page e George fecero parte di diverse band, cercando ingaggi tra Las Vegas, San Diego e Los Angeles, finendo sempre per ricollocarsi in quest'ultima.\nLa nascita dei Pages e l'omonimo primo disco (1977 - 1978).\nNel 1977, Page e George furono reclutati da Andy Gibb, nel tour di supporto al suo primo album solista Flowing Rivers. Della sua backing band facevano parte anche Peter Leinheiser alla chitarra, Jerry Manfredi al basso e Russ Battelene alla batteria. Alla fine dell'anno, la band ormai compatta, incise alcune demo che arrivarono a Bobby Colomby (ex batterista dei Blood, Sweat &amp; Tears, e in quegli anni intermediario della A&amp;R), il quale propose al gruppo di firmare per la Epic Records. Nacquero cos\u00ec i Pages, che nel 1978, pubblicarono il loro primo omonimo album prodotto proprio da Colomby. Il disco, condito di importanti collaborazioni tra cui Michael Brecker, Victor Feldman, Philip Bailey e Bobby Colomby, presenta sonorit\u00e0 che spaziano dal soft rock di brani come \"Let it Go\" (cantata da Steve George) e \"This is for the Girls\", al funk di \"Clearly Kim\", al calypso di \"Love Dance\" fino al driving rock di \"Room at the Top\". I testi furono firmati da John Lang. Dall'album fu estratto il singolo \"If I Saw You Again\", che non riusc\u00ec per\u00f2 ne a imporsi in radio ne a classificarsi in Billboard, decretando il fallimento del disco. Come se ci\u00f2 non bastasse, la band perse anche Leinheiser e Battelene, a causa di contrasti interni.\nFuture Street (1979).\nDopo il fallimento del primo disco, i Pages non si dettero per vinti. Inclusero in formazione il chitarrista Charles \"Icarus\" Johnson e il batterista George Lawrence e incisero il loro secondo disco Future Street. Nuovamente prodotto da Colomby, presenta ospiti del calibro di Michael Brecker, Joey Trujillo, Jerry Hey, George Hawkins e Kenny Loggins. Quest'ultimo coscrive il brano \"Who's Right Who's Wrong\", partecipa nei cori e ne realizza nello stesso anno una personale versione nel suo disco \"Keep the Fire\". La direzione musicale si spinge pi\u00f9 sul genere fusion, evidente in brani come \"Chemistry\", \"Two People\" e \"Keep On Movin' \", mantenendo le radici soft rock di brani come \"The Sailor's Song\" e \"Take My Heart Away\" e il driving rock della titletrack. Dall'album viene estratto il singolo \"I Do Believe in You\", che debutta il 1\u00ba dicembre 1979 in Billboard classificandosi ottantaquattresimo. Il brano sar\u00e0 coverizzato anni dopo anche da artisti quali Frank Stallone, Al Jarreau e Randy Crawford. Anche questo disco, tuttavia, fall\u00ec la classificazione in Billboard, portando alla fine dei rapporti lavorativi tra i Pages e la Epic.\nL'ultimo album Pages e la fine (1981).\nNel 1980, il gruppo, ormai ridotto ai soli Page e George, firm\u00f2 per la Capitol Records, e incise il suo secondo omonimo album, sotto la produzione di Jay Graydon. Quest'ultimo figura anche come chitarrista sul disco insieme a Paul Jackson Jr., Steve Khan e al ritrovato \"Icarus\" Johnson. Altri grandi ospiti sono Neil Stubenhaus, Ralph Humphrey, Vinnie Colaiuta, Jeff Porcaro, Mike Baird, Tom Scott, Paulinho DaCosta e Al Jarreau. Stavolta la direzione musicale spinge pi\u00f9 su un pop rock radiofonico \"alla Toto\" di brani come \"Sesatia\", \"Automatic\" e \"Only a Dreamer\", mantenendo sempre il soft rock di brani come \"Fearless\", \"O.C.O.E.\" e \"Midnight Angel\". Dall'album vennero estratti gli unici due singoli prodotti da Colomby, \"You Need a Hero\" e \"Come On Home\", ma entrambi non riuscirono a entrare in classifica. Dopo il fallimento anche del terzo album, Page e George, decisero di mettere fine al progetto.\nDopo i Pages.\nNonostante l'insuccesso della band, Page e George si guadagnarono nell'ambiente grande rispetto, e cos\u00ec negli anni del gruppo e anche dopo comparvero su molti album di altri artisti lavorando ai cori. Tra i tanti lavorarono ai dischi di Al Jarreau, Donna Summer, Chaka Khan, REO Speedwagon, Kenny Loggins, Pointer Sisters e Village People, apparendo nei cori di molte hit americane da Top 20 tra la fine degli anni 70 e l'inizio degli anni 80. Nel 1982, nuovamente in tour con Andy Gibb, cominciarono a progettare la nascita di un nuovo progetto, quello che porter\u00e0 alla formazione dei Mr. Mister."}
{"id": "683118", "revid": "580", "url": "https://it.wikipedia.org/wiki?curid=683118", "title": "Via (Marina Arcangeli)", "text": "Via \u00e8 l'album di debutto di Marina Arcangeli, pubblicato nel 1981."}
{"id": "683119", "revid": "984922", "url": "https://it.wikipedia.org/wiki?curid=683119", "title": "Cantone di Cahors-Nord-Est", "text": "Il Cantone di Cahors-Nord-Est era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cahors e i comuni di:"}
{"id": "683121", "revid": "984922", "url": "https://it.wikipedia.org/wiki?curid=683121", "title": "Cantone di Cahors-Nord-Ovest", "text": "Il Cantone di Cahors-Nord-Ovest era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cahors e i comuni di:"}
{"id": "683129", "revid": "729019", "url": "https://it.wikipedia.org/wiki?curid=683129", "title": "Io amo (Marina Arcangeli)", "text": "Io amo \u00e8 un Q-Disc della cantante italiana Marina Arcangeli, pubblicato nel 1984."}
{"id": "683132", "revid": "984922", "url": "https://it.wikipedia.org/wiki?curid=683132", "title": "Cantone di Cahors-Sud", "text": "Il Cantone di Cahors-Sud era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cahors e i comuni di:"}
{"id": "683134", "revid": "984922", "url": "https://it.wikipedia.org/wiki?curid=683134", "title": "Cantone di Castelnau-Montratier", "text": "Il Cantone di Castelnau-Montratier era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683135", "revid": "984922", "url": "https://it.wikipedia.org/wiki?curid=683135", "title": "Cantone di Catus", "text": "Il Cantone di Catus era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683137", "revid": "984922", "url": "https://it.wikipedia.org/wiki?curid=683137", "title": "Cantone di Cazals", "text": "Il Cantone di Cazals era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683139", "revid": "767487", "url": "https://it.wikipedia.org/wiki?curid=683139", "title": "Cantone di Lalbenque", "text": "Il Cantone di Lalbenque era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683140", "revid": "110157", "url": "https://it.wikipedia.org/wiki?curid=683140", "title": "Cantone di Lauz\u00e8s", "text": "Il Cantone di Lauz\u00e8s era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683143", "revid": "2052878", "url": "https://it.wikipedia.org/wiki?curid=683143", "title": "Mannoia Foresi &amp; co.", "text": "Mannoia Foresi &amp; co. \u00e8 il primo album di Fiorella Mannoia, pubblicato nel 1972 e inciso insieme al cantautore Memmo Foresi.\nDescrizione.\nI brani hanno la musica scritta da Memmo Foresi in collaborazione con altri autori per i testi; Foresi \u00e8 anche produttore. Dal 2001 \u00e8 disponibile la versione in download digitale pubblicata per la Sony BMG."}
{"id": "683145", "revid": "984922", "url": "https://it.wikipedia.org/wiki?curid=683145", "title": "Cantone di Limogne-en-Quercy", "text": "Il Cantone di Limogne-en-Quercy era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683146", "revid": "339392", "url": "https://it.wikipedia.org/wiki?curid=683146", "title": "Partidul Na\u0163ional Liberal", "text": ""}
{"id": "683147", "revid": "104458", "url": "https://it.wikipedia.org/wiki?curid=683147", "title": "Cantone di Luzech", "text": "Il Cantone di Luzech \u00e8 una divisione amministrativa dell'Arrondissement di Cahors.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 26 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 26, ridotti poi a 22 dal 1\u00ba gennaio 2016 a seguito della fusione dei comuni di Belmontet, Lebreil, Montcuq, Sainte-Croix e Valprionde per formare il nuovo comune di Montcuq-en-Quercy-Blanc.:"}
{"id": "683148", "revid": "110157", "url": "https://it.wikipedia.org/wiki?curid=683148", "title": "Cantone di Montcuq", "text": "Il Cantone di Montcuq era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683150", "revid": "287204", "url": "https://it.wikipedia.org/wiki?curid=683150", "title": "Cantone di Puy-l'\u00c9v\u00eaque", "text": "Il Cantone di Puy-l'\u00c9v\u00eaque \u00e8 una divisione amministrativa dell'Arrondissement di Cahors.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 27 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "683151", "revid": "984922", "url": "https://it.wikipedia.org/wiki?curid=683151", "title": "Cantone di Saint-G\u00e9ry", "text": "Il Cantone di Saint-G\u00e9ry era una divisione amministrativa dell'Arrondissement di Cahors.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683155", "revid": "125311181", "url": "https://it.wikipedia.org/wiki?curid=683155", "title": "Bobbi Eden", "text": "Biografia.\nNata Priscilla Hendrikse all'Aia, inizi\u00f2 a 18 anni la carriera di modella \"glamour\"; si classific\u00f2 seconda all'edizione olandese del \"Penthouse Pet of the Year\" e, successivamente, fu modella in giro per l'Europa per articoli vari come cataloghi di lingerie, scarpe, settimanali.\nA seguire lavor\u00f2 per due anni in una \"voyeurhouse\". Recatasi in Inghilterra, comparve su riviste come \"Club, Men Only\" e \"Soho\".\nDurante il Campionato mondiale di calcio 2010, Bobbi Eden \u00e8 salita agli onori della cronaca richiamando l'attenzione dei media, dopo che il 28 giugno 2010 ha annunciato su Twitter che avrebbe praticato del sesso orale con tutti i suoi follower di Twitter se la Nazionale di calcio dei Paesi Bassi avesse vinto la Coppa del Mondo. In seguito al clamore suscitato dall'iniziativa altre sue colleghe hanno promesso di darle una mano, tra cui la nota Vicky Vette, formando cos\u00ec un vero e proprio team."}
{"id": "683157", "revid": "298055", "url": "https://it.wikipedia.org/wiki?curid=683157", "title": "Tanti auguri (album Marcella Bella)", "text": "Tanti auguri \u00e8 un album del 1987 di Marcella Bella.\nIl disco.\nL'album usc\u00ec dopo la partecipazione della cantante siciliana al Festival di Sanremo 1987, dove si classific\u00f2 sesta con la canzone omonima, \"Tanti auguri\" scritta da Gianni Bella per la musica e da Gino Paoli per il testo.\nLa canzone \"New King's Road\" parla del soggiorno a Londra della cantante, dove visse con il fratello Gianni Bella per sei settimane per incidere il disco.\nMet\u00e0 dei pezzi del disco sono composti per i testi dal paroliere Marco Luberti."}
{"id": "683159", "revid": "124122464", "url": "https://it.wikipedia.org/wiki?curid=683159", "title": "Amplificatore differenziale", "text": "L'amplificatore in configurazione differenziale o coppia differenziale \u00e8 un tipo di amplificatore elettronico che amplifica la differenza dei due segnali di ingresso, ossia, il guadagno differenziale; l'amplificatore differenziale rappresenta lo stadio di ingresso di ogni amplificatore operazionale (\"OP-AMP\"). Dati due ingressi formula_1 e formula_2, un amplificatore differenziale fornisce un'uscita formula_3:\nformula_4\nin cui formula_5 \u00e8 il guadagno di modo differenziale e formula_6 il guadagno di modo comune.\nPer rendere il circuito immune ai disturbi presenti agli ingressi bisogna far tendere formula_6 a 0. Infatti, supposto che il disturbo sia ad esempio un rumore che si somma in maniera uguale a formula_1 e formula_2, formula_6 amplifica la tensione di modo comune formula_11, amplificando quindi anche il disturbo presente in ingresso. formula_5 invece amplifica la tensione differenziale formula_13, quindi eventuali rumori vengono automaticamente eliminati data l'operazione di sottrazione.\nIl rapporto di reiezione di modo comune (CMRR, dall'inglese \"common mode rejection ratio\") \u00e8 di solito definito come il rapporto tra il guadagno di modo differenziale e il guadagno di modo comune:\nformula_14\nDa quest'equazione, si pu\u00f2 notare che quando formula_6 tende a zero, CMRR tende all'infinito. Maggiore \u00e8 la resistenza della corrente di emettitore formula_16, pi\u00f9 basso \u00e8 formula_6, e migliore \u00e8 il CMRR. Pertanto, per un amplificatore differenziale perfettamente simmetrico, con formula_18, la tensione di uscita \u00e8 data da\nformula_19\nQuesta formula ci fa notare che non \u00e8 sufficiente avere unformula_6 tendente a zero, ma anche una formula_5 molto maggiore di 1, altrimenti l'amplificatore riuscirebbe s\u00ec nell'intento di sopprimere i rumori di modo comune, ma non amplificherebbe il segnale differenziale in ingresso, che \u00e8 l'operazione fondamentale svolta da un amplificatore differenziale.\nGli amplificatori differenziali si trovano in molti sistemi che utilizzano la retroazione negativa, in cui un ingresso \u00e8 utilizzato per il segnale di ingresso, mentre l'altro per quello di retroazione.\nSe l'amplificatore differenziale ha un'alta impedenza, la sua capacit\u00e0 di assorbimento di cariche (capacit\u00e0 elettrica) diminuisce. Se l'amplificatore differenziale ha una bassa impedenza il segnale di ingresso viene perturbato all'interno dell'amplificatore stesso, perch\u00e9 la corrente in ingresso viene dissipata (in calore).\nUn'alta impedenza dell'amplificatore differenziale permette di preservare la tensione (differenza di potenziale) che si presenta agli ingressi, e ad evitare che si dissipi all'interno dell'amplificatore stesso, altrimenti all'interno di quest'ultimo non ci sarebbe una d.d.p. fedele alla misura di d.d.p. fatta dalle sonde."}
{"id": "683162", "revid": "2222361", "url": "https://it.wikipedia.org/wiki?curid=683162", "title": "Piazza Statuto", "text": "Piazza Statuto \u00e8 una delle piazze pi\u00f9 importanti della parte occidentale del centro storico di Torino. Fu l'ultima delle grandi piazze del periodo risorgimentale della capitale sabauda, caratterizzata da eleganti palazzi, con ampi portici lungo il suo perimetro.\nHa una forma allungata e da essa dipartono molte strade: via Luigi Cibrario, via San Donato, corso Francia, che in epoca romana era il tratto iniziale della strada per le Gallie, e via Garibaldi, antico \"decumanus maximus\" della colonia romana Julia Augusta Taurinorum, conosciuta un tempo anche come via Dora Grossa.\nStoria e descrizione.\nNascita della Piazza.\nCon la costituzione del neonato Regno d'Italia nel 1861, il re Vittorio Emanuele II di Savoia diede autorizzazione al completamento del prestigio della citt\u00e0 di Torino, ormai capitale del Regno, con l'inizio dei lavori previsti per l'ampliamento della zona di Porta Susa. \nI lavori furono affidati - e largamente sovvenzionati - dall'impresa londinese di costruzioni \"Italian Building Society Ltd.\", che, nel 1863, incominci\u00f2 la costruzione dei palazzi che attualmente circondano la piazza, su progetto dell'architetto Giuseppe Bollati, che vi cerc\u00f2 d'imporre uno stile piuttosto neoclassico.\nL'intento fu quello di sfruttare il momento politico particolare, quando le difficolt\u00e0 incontrate dal governo sabaudo nel togliere la citt\u00e0 di Roma a papa Pio IX facevano presumere che la capitale del Regno sarebbe rimasta a Torino. Si sarebbero quindi rese necessarie molte abitazioni in pi\u00f9, destinate a militari, funzionari, personaggi politici, personale amministrativo.\nLa capitale d'Italia fu invece trasferita a Firenze, una vicenda politica che sfoci\u00f2 nei sanguinosi tumulti torinesi del settembre 1864, i quali, oltre che provocare vittime nella pi\u00f9 nota piazza San Carlo, vide come teatro delle proteste proprio la neonata piazza dello Statuto. Nell'ottobre 1864, Vittorio Emanuele II di Savoia deleg\u00f2 il cantiere dei lavori della piazza direttamente al Comune, che cerc\u00f2 di ultimare i palazzi nel 1865 secondo il progetto originale, per poi procedere a rivendere gli edifici all'asta.\nLa piazza fu dedicata allo Statuto Albertino, la costituzione monarchica scritta dal suo predecessore, re Carlo Alberto di Savoia.\nPalazzo Paravia.\nTra i palazzi storici del 1865 in vendita, vi fu quello al civico 18, all'angolo con corso Principe Eugenio, che fu rilevato da Innocenzo Vigliardi Paravia, erede dell'impero editoriale torinese, e dal quale prese il nome. Nell'immediato dopoguerra poi, il palazzo ospit\u00f2 uffici e materiale didattico della nota casa editrice, in attesa del trasferimento degli uffici nel 1950 presso la nuova sede torinese di corso Racconigi 16.\nLa piazza tra scienza ed esoterismo.\nAl tempo degli antichi romani, tutta la parte occidentale dello stesso \"castrum\" del Quadrilatero Romano, oltre le mura della cosiddetta \"Porta Segusina\" (nei pressi dell'attuale piazza Savoia), veniva usata spesso come necropoli e, molto probabilmente, anche come luogo delle esecuzioni capitali, e da cui deriverebbe il nome del rione a ridosso della piazza (chiamato \"Valdocco\", nome che deriverebbe dal latino \"valle occisorum\"). La vicinanza al poco distante \"Rond\u00f2 dla Forca\" poi, nome popolare del luogo delle esecuzioni capitali dal 1821-1835 fino al 1852 circa, alla confluenza di corso Valdocco con corso Regina Margherita, rafforz\u00f2 la credenza che l'intera zona avesse qualcosa di opprimente e di malefico.\nLa piazza, nel contesto delle leggende esoteriche sulla \"Torino magica\", divenne quindi nota come uno dei \"vertici\" del cosiddetto \"triangolo della magia nera\" (gli altri sarebbero Londra e San Francisco). Mentre alcuni ritengono che il vertice di tale triangolo sia esattamente il monumento del Fr\u00e9jus, altri ritengono invece che cada poco pi\u00f9 a ovest, nel punto indicato da un piccolo obelisco con un astrolabio sulla sommit\u00e0, situato nell'aiuola poco pi\u00f9 a ovest rispetto allo stesso monumento del traforo ferroviario del Fr\u00e9jus. In realt\u00e0, quest'obelisco fu eretto nel 1808 su un punto geodetico, in ricordo di un vecchio calcolo trigonometrico del 1760 sulla lunghezza di una porzione di meridiano terrestre (il \"Gradus Taurinensis\"), eseguito insieme con altri punti geografici nei comuni piemontesi di Rivoli (dove c'\u00e8 un obelisco gemello, proprio al fondo di Corso Francia)), Andrate e Mondov\u00ec, opera del celebre geofisico e matematico piemontese Giovanni Battista Beccaria; l'obelisco infatti, viene anche chiamato: \"guglia Beccaria\").\nA Beccaria fu anche intitolato il piccolo tratto di corso (che per molto tempo fu anche il corso pi\u00f9 corto di Torino, 100\u00a0m, il cui primato and\u00f2 poi a corso Ciro Menotti, di soli 60 metri) che parte dal giardinetto dell'obelisco verso il corso Principe Eugenio. Infine, al centro della piazza, presso la fontana del Frejus, vi \u00e8 l'accesso che conduce al sistema fognario che qui ha il suo snodo principale. Anche questo elemento favor\u00ec il crearsi di leggende e credenze che vogliono la piazza come fulcro della magia negativa o, addirittura, punto d'ingresso di una delle tre presunte Grotte Alchemiche che sarebbero presenti in citt\u00e0. Esistono \"tour\" organizzati che includono la piazza come una delle tappe principali.\nIl monumento al traforo del Fr\u00e9jus.\nAl centro dei giardini della Piazza fu eretto un imponente monumento, dedicato alla realizzazione del traforo ferroviario del Frejus, un'opera infrastrutturale che, nel 1871, riusc\u00ec finalmente a collegare merci e passeggeri da Modane, in Francia, con la Valle di Susa, in Piemonte, passando sotto la Montagna del Fr\u00e9jus. \nIl monumento, presente sul lato ovest dei giardinetti centrali, fu concepito dal conte Marcello Panissera di Veglio, allora presidente dell'Accademia Albertina di Belle Arti, e fu inaugurato nel 1879. Consiste in una piramide di enormi massi provenienti proprio dallo scavo del traforo; la piramide \u00e8 sovrastata da un Genio alato, con una stella a cinque punte rovesciata sul capo, sotto il quale trovano posto le figure marmoree dei Titani abbattuti. Il tutto \u00e8 un'allegoria del trionfo della ragione sulla forza bruta, nello spirito positivista dell'epoca in cui fu realizzato.\nTuttavia, nella tradizione popolare, a questo significato originario se ne sovrappose un altro, secondo cui il monumento celebrerebbe invece le sofferenze patite dai minatori dell'epoca per realizzare l'opera. Altre interpretazioni, legate sempre alla magia nera, vedrebbero, nella statuetta del Genio alato, lo stesso Lucifero\nTranvia Torino-Rivoli e Porta Susa.\nCon la nascita della vicinissima Stazione Ferroviaria di Porta Susa nel 1856, la parte occidentale della piazza fu interessata come scalo dei binari lungo la neonata linea ferroviaria per Chivasso-Novara-Milano.\nA questa fu aggiunto, nel 1871, verso l'inizio di corso Francia, un edificio-stazione per il collegamento tranviario verso Rivoli.\nNel 1896 poi, la suddetta stazioncina tranviaria fu abbattuta per ampliare tutta la piazza verso ovest, creando quella che oggi \u00e8 l'isola viaria alle confluenze di corso Inghilterra-corso Francia-via Cibrario-via San Donato, mentre i binari della stessa ferrovia per Milano furono interrati sotto la superficie. Lo scalo tranviario diretto per Rivoli fu spostato sullo stesso corso Francia, con una nuova stazione in stile \"liberty\" torinese, ma anche quest'ultima fu dismessa nel 1914, per poi essere abbattuta e successivamente rimpiazzata dall'attuale comprensorio della Torre BBPR negli anni sessanta, che prosegue fino alla retrostante via Carlo Matteucci.\nLa torre BBPR.\nSul lato ovest della piazza, all'imbocco di corso Francia, sorge l'edificio noto come Torre BBPR, unica testimonianza dell'architettura post-razionalista di scuola milanese della citt\u00e0. Commissionata dalla Reale Mutua Assicurazioni e costruita dall'impresa dell'ing. Luigi Raineri, \u00e8 stata progettata nel 1959 dal noto Studio BBPR di Milano e inaugurata nel 1961.\nSotto i portici della torre, un lapide ricorda la fucilazione di nove partigiani, avvenuta in data 12 ottobre 1944, a scopo di rappresaglia nazista dopo un attentato contro il ristorante dell'albergo \"Tre Re\", avvenuto il giorno precedente, in cui rimasero feriti alcuni soldati tedeschi\nLa piazza come luogo di contestazione.\nA partire dalla sua nascita, la piazza fu teatro dei tumulti del 1864 per il trasferimento della capitale d'Italia da Torino a Firenze. Da allora, la piazza fu utilizzata spesso per cortei e manifestazioni politiche e sociali varie. La protesta storica pi\u00f9 degna di nota fu quella del 1962, quando la piazza fu sede di uno dei primi grandi scioperi operai del dopoguerra. Durante la stagione dei contratti dell'industria metalmeccanica, decine di migliaia di dimostranti provenienti dalla Fiat e dalla Lancia, a ondate successive, si riversarono in piazza Statuto fra il 6 e il 10 luglio 1962, per protestare contro il sindacato della UIL, che qui aveva sede e che aveva firmato un accordo separato con l'industria Fiat. Seguirono gravi e prolungati scontri con la polizia e centinaia di fermi e arresti tra i manifestanti.\nI grandi lavori infrastrutturali 1990-2016.\nLa parte occidentale della Piazza, nel periodo 1990-2016, fu interessata da imponenti lavori sotterranei, legati ai seguenti opere infrastrutturali:"}
{"id": "683168", "revid": "113881172", "url": "https://it.wikipedia.org/wiki?curid=683168", "title": "Rapporto di reiezione di modo comune", "text": "Il rapporto di reiezione di modo comune o CMRR (dalla lingua inglese: \"common-mode rejection ratio\") di un amplificatore misura la tendenza del dispositivo di rigettare i segnali d'ingresso comuni a entrambi gli ingressi. Un alto CMRR \u00e8 importante nelle applicazioni in cui il segnale di interesse \u00e8 rappresentato da una piccola fluttuazione della tensione imposta su un offset di tensione (possibilmente alto), o quando l'informazione rilevante \u00e8 contenuta nella differenza di potenziale tra due segnali. Il CMRR crea distorsione armonica negli amplificatori e negli oscillatori.\nDescrizione.\nIl CMRR, misurato in decibel positivi, \u00e8 definito dalla seguente equazione:\nin cui formula_2 \u00e8 il guadagno differenziale\ne formula_4 \u00e8 il guadagno di modo comune.\nformula_6 \u00e8 la tensione di uscita, formula_7 e formula_8 le due tensioni di ingresso e formula_9 una tensione d'ingresso di modo comune (\"common-mode\") applicata allo stesso modo a entrambi gli ingressi.\nQuesto \u00e8 un indicatore molto importante, poich\u00e9 specifica quanto del segnale di modo comune apparir\u00e0 nelle misurazioni. Il valore del CMRR spesso dipende anche dalla frequenza del segnale, e deve essere pertanto specificato come funzione di essa.\nIl CMRR alto (corrispondente ad un alto valore espresso in dB) \u00e8 spesso importante nella riduzione del rumore sulle linee di trasmissione; per esempio, quando si misura una termocoppia in ambiente rumoroso (cio\u00e8 disturbato), il rumore dell'ambiente appare come un offset su entrambi gli input, e pu\u00f2 pertanto essere rappresentato come un segnale di tensione di modo comune. Il CMRR dello strumento di misurazione determina l'attenuazione applicata al rumore.\nEsempio: amplificatori operazionali.\nUn amplificatore operazionale ha due ingressi, formula_7 e formula_8 , e un guadagno di anello aperto, formula_12. Nel caso ideale, l'uscita di un amplificatore operazione ideale avviene secondo l'equazione\nQuesta equazione rappresenta un CMRR infinito: se entrambi gli ingressi fluttuano della stessa quantit\u00e0 (mentre rimangono costanti tra loro), questo cambiamento non mostrer\u00e0 effetti sull'uscita. Nelle applicazioni reali, non avviene sempre questo: pi\u00f9 basso \u00e8 il CMRR, pi\u00f9 alto \u00e8 il dannoso effetto sul segnale d'uscita. Un comune operazionale, il \u00b5A741 , ha un CMRR in continua tipico di 90 dB, che in molti casi \u00e8 accettabile; un valore in continua di 70\u00a0dB (minimo in continua garantito da progetto del \u00b5A741) potrebbe essere adeguato per applicazioni che sono insensibili agli effetti sull'uscita dell'amplificatore.\nAlimentando gli ingressi in alternata il CMRR peggiora di 6 dB/ott a causa delle capacit\u00e0 parassite del pilotaggio di emettitore e nel caso del \u00b5A741 raggiunge i 70 dB ad 1kHz."}
{"id": "683173", "revid": "1318658", "url": "https://it.wikipedia.org/wiki?curid=683173", "title": "Geghard", "text": "Il monastero di Geghard (\"\u0533\u0565\u0572\u0561\u0580\u0564\" in armeno) \u00e8 un monastero nell'omonimo comune nella provincia di Kotayk', in Armenia. Esso \u00e8 parzialmente scolpito nella roccia di una montagna adiacente. Nel 2000 \u00e8 entrato a far parte della lista dei Patrimoni dell'umanit\u00e0 dell'UNESCO.\nBench\u00e9 la cappella principale sia stata costruita nel 1215, il monastero venne fondato nel IV secolo da San Gregorio Illuminatore nel luogo di una sorgente sacra all'interno di una grotta. Per questa ragione il nome originale del monastero fu quello di Ayrivank, che significa \"il monastero della grotta\". Il nome comunemente usato oggi, Geghard, significa \"il monastero della lancia\", con riferimento alla lancia che fer\u00ec Cristo durante la crocifissione, che secondo la leggenda sarebbe stata portata in Armenia dall'apostolo Taddeo e conservata nel monastero insieme a molte altre reliquie. Oggi \u00e8 esposta nella citt\u00e0 di Echmiadzin.Le guglie rocciose che cingono il monastero fanno parte della gola del fiume Azat, anch'esse incluse nella lista dei Patrimoni dell'umanit\u00e0 insieme al monastero. Alcune delle chiese che fanno parte del complesso del monastero sono interamente scavate nella roccia, altre sono poco pi\u00f9 che grotte, altre ancora sono elaborate strutture architettoniche con parti in muratura e parti scavate nella roccia. Nel monastero si trovano inoltre numerosi khachkar, e come risultato si ha uno dei luoghi turistici pi\u00f9 visitati di tutta l'Armenia.\nVicino al monastero di Geghard si trova il tempio di Garni, una struttura simile al Partenone che si trova poco pi\u00f9 a valle lungo il fiume Azat. Di solito i due luoghi sono inclusi nei viaggi organizzati con l'unico nome di Garni-Geghard.\nStoria.\nSecondo la tradizione, il monastero venne fondato nel IV secolo da San Gregorio Illuminatore, nel luogo in cui si trova una sorgente all'interno di una grotta, sorgente che in tempi precedenti il Cristianesimo era ritenuta sacra. Il primo monastero venne distrutto dagli Arabi nel IX secolo.\nNulla \u00e8 rimasto del monastero originale. Secondo gli storici armeni del IV, VIII e X secolo la struttura comprendeva, oltre ad edifici religiosi, anche edifici residenziali e negozi. Ayrivank (questo il nome originale del monastero), venne saccheggiato nel 923 da Nasr, il vice-reggente del califfo in Armenia, che depred\u00f2 il monastero, compresi manoscritti di inestimabile valore, e lo diede alle fiamme. I terremoti fecero il resto.\nBench\u00e9 ci siano iscrizioni risalenti al 1160, la chiesa principale venne costruita nel 1215 col patrocinio dei fratelli Zagare e Ivane, generali della regina Tamar di Georgia, che riconquist\u00f2 gran parte dell'Armenia ai Turchi. Il gavit, per met\u00e0 scavato nella roccia, \u00e8 antecedente al 1225, e una serie di cappelle scolpite nella roccia sono della met\u00e0 del XIII secolo, periodo in cui il principe Prosh Khaghbakian, vassallo della famiglia Zakarian e fondatore del principato di Proshian, acquist\u00f2 il monastero. In breve tempo la gente di Proshian costru\u00ec le strutture nelle grotte cui il complesso monastico di Geghard deve la sua fama: la seconda chiesa in caverna, il sepolcro di famiglia degli zhamatun Papak e Ruzukan, una sala per le riunioni e gli studi (crollata nella met\u00e0 del XX secolo) e numerose celle. La camera a nord-est del gavit divenne la tomba del principe Prosh Khaghbakian nel 1283. La camera adiacente ha, scavati nella roccia, gli stemmi della famiglia Proshian, compresa un'aquila con un agnello fra gli artigli. La stessa famiglia costru\u00ec nel corso del XIII secolo un sistema di irrigazione per Geghard. In quegli anni il monastero era anche conosciuto come \"il Monastero delle Sette Chiese\" e \"il Monastero dei Quaranta Altari\". Dovunque, intorno al monastero, si possono trovare grotte e khachkar. In seguito il monastero cominci\u00f2 un lungo declino, la chiesa principale venne usata per dare riparo alle greggi dei nomadi Karapapakh durante l'inverno, fino a che non venne rimesso in sesto da alcuni monaci provenienti dalla citt\u00e0 di Echmiadzin dopo la conquista russa. Il sito, che venne restaurato per scopi turistici, ha tuttora una piccola comunit\u00e0 ecclesiastica, ed \u00e8 meta di pellegrinaggi.\nIl monastero divenne famoso a causa delle reliquie che ospitava. La pi\u00f9 celebre era la lancia che trafisse Cristo in Croce, che secondo la leggenda venne portata in questo luogo dall'Apostolo Taddeo, anche se la prima volta se ne parla in un documento del 1250. Questo ne ha fatto un importante luogo di pellegrinaggio per i Cristiani di rito Armeno. Nel XII secolo vennero donate al monastero reliquie degli Apostoli Andrea e Giovanni, e pii visitatori fecero numerosi doni di terre, denaro e manoscritti per i successivi secoli. In una delle celle scavate nelle grotte visse, durante il XIII secolo, il noto storico armeno Mkhitar Ayrivanetsi. L'unica di queste reliquie sopravvissuta fino a noi \u00e8 la leggendaria lancia, la cui asta ha una targa a forma di diamante attaccata alla sua parte terminale. Oggi la lancia \u00e8 conservata nel museo di Echmiadzin.\nDescrizione.\nIl complesso monasteriale oggi si trova alla fine della strada lastricata. Vicino all'entrata, sul lato ovest, vi sono piccole grotte, cappelle, sculture e altre piccole costruzioni sul lato della collina. All'interno vi sono dei bastioni del XII e XIII secolo che cingono 3 lati del complesso, protetto sul quarto lato direttamente dalla montagna. Le strutture residenziali a uno e due piani che si trovano sul perimetro del monastero vennero ripetutamente ricostruite, a volte fin dalle fondamenta, come per esempio nel XVII secolo e nel periodo fra il 1968 e il 1971. Oltre 20 strutture, di varie forme e dimensioni, vennero scavate nelle rocce sovrastanti le strutture della grotta principale. Alcune di queste sono piccole cappelle rettangolari con un'abside semicircolare ed un altare. Dovunque sono visibili khachkar intagliati nella roccia e nei muri, o semplicemente eretti nel terreno, in memoria di defunti o di donazioni in favore del monastero.\nKatoghike.\n\u00c8 la chiesa principale del complesso, costruita nel 1215. Essa \u00e8 costruita contro la montagna, con una pianta a croce greca iscritta in un quadrato e coperta da una cupola a base quadrata. Negli angoli vi sono piccole cappelle a due piani con volta a botte. Le mura interne riportano molte iscrizioni che registrano donazioni fatte al monastero.\nLa facciata meridionale di Katoghike presenta un portale con splendide sculture. Il timpano \u00e8 decorato con una rappresentazione di alberi con rami di melograno e grappoli d'uva. Tra l'arco e la cornice esterna si trovano colombe dipinte, le cui teste sono rivolte verso l'asse del portale. Sopra il portale \u00e8 scolpito un leone che attacca un bue, simbolo del potere del Principe. La parte superiore del tamburo della cupola \u00e8 decorata con dettagliati bassorilievi di uccelli, maschere umane, teste di animali, piccoli rosoni e vasi.\nIl Gavit e le chiese intagliate nella roccia.\nA ovest del tempio principale si trova una sagrestia costruita fra il 1215 e il 1225, unita alla chiesa principale. Quattro massicce colonne al centro della sala sostengono un tetto di pietra con un foro centrale che permette l'ingresso della luce. Gli spazi ricavati intorno alle colonne hanno tetti diversi fra loro, mentre lo spazio centrale \u00e8 sormontato da una cupola con stalattiti, il miglior esempio di questo tipo in Armenia. Il Gavit veniva usato per l'insegnamento, per le riunioni e per ricevere i pellegrini e i visitatori.\nAvazan, la prima chiesa situata a ovest della sagrestia, venne scavata nella roccia nel luogo ove si trovava un'antica grotta con una sorgente (luogo di venerazione nei tempi precedenti il Cristianesimo) intorno alla met\u00e0 del XIII secolo. Essa \u00e8 completamente scolpita nella roccia e ha una pianta a croce greca. Un'iscrizione riporta che venne costruita dall'architetto Galdzak che costru\u00ec anche una seconda chiesa scavata nella roccia e il Jhamatun in un periodo di circa 40 anni.\nLo chiesa \u00e8 formata da un'abside e due profonde nicchie, ed \u00e8 sormontato da una cupola ad archi incrociati. Come nella sagrestia la superficie della copertura \u00e8 scolpita con stalattiti, che decorano anche i capitelli delle colonne e il catino absidale.\nNel 1283, probabilmente sempre per merito di Galdzag, vennero eretti i sepolcri dei Proshian e una seconda chiesa scavata nella roccia, con pianta anch'essa a croce, situata ad est di Avazan. Gli angoli sono incurvati, e la copertura a cupola presenta un foro circolare per lasciar passare la luce. Le mura sono decorate con bassorilievi di animali, croci, guerrieri e motivi floreali.\nUn altro ambiente, chiamato Jhamatun, \u00e8 composto da una camera quadrangolare intagliata nella roccia, con bassorilievi profondamente scolpiti nelle mura. Anche qua troviamo bassorilievi con leoni, draghi, aquile e altre figure di uomini e animali.\nNel 1288 venne costruito un secondo Jhamatun ad un livello rialzato, anch'esso scavato nella roccia. In esso sono presenti le tombe dei principi Merik e Grigor. Questo luogo \u00e8 noto per la sua straordinaria acustica.\nCappella di San Gregorio Illuminatore.\nLa cappella di San Gregorio Illuminatore, precedentemente chiamata cappella di Santa Maria, venne costruita nel 1177. Essa si trova un centinaio di metri oltre l'entrata del monastero, in parte scavata nella roccia. La pianta dell'edificio, con ogni probabilit\u00e0 venne influenzata dalla forma delle caverne che si trovavano dove essa \u00e8 poi stata costruita. La cappella \u00e8 rettangolare con un'abside a ferro di cavallo, e sui lati di essa si trovano vari passaggi scavati nella roccia.\nTracce di intonaco con resti di affreschi indicano che in passato le mura interne della cappella erano affrescate. Nei muri esterni sono presenti numerosi khachkar con diversi ornamenti, e alcuni sono scolpiti anche nelle rocce vicino alla cappella.\nBibliografia.\n\"Architectural Ensembles of Armenia\", di O. Khalpakhchian, pubblicato a Mosca da Iskusstvo Publishers nel 1980."}
{"id": "683179", "revid": "599013", "url": "https://it.wikipedia.org/wiki?curid=683179", "title": "Div", "text": ""}
{"id": "683182", "revid": "599013", "url": "https://it.wikipedia.org/wiki?curid=683182", "title": "Dgr", "text": ""}
{"id": "683185", "revid": "550667", "url": "https://it.wikipedia.org/wiki?curid=683185", "title": "Borgo Dora", "text": "Borgo Dora (\"Borgh D\u00f2ira\" in piemontese) \u00e8 un piccolo rione storico di Torino, parte del quartiere Aurora (Circoscrizione 7). \n\u00c8 delimitato: \n&lt;br&gt;\nUn tempo era noto come Borgo del Pallone (\"Borgh d\u00ebl Balon\"), si tratta di un'area dalla forte identit\u00e0 storica, l'unica superstite delle quattro borgate che nascevano un tempo alle porte della citt\u00e0, nei rispettivi punti cardinali (il Borgo del Pallone rappresentava la borgata a nord delle mura). \nIn virt\u00f9 di questa sua peculiarit\u00e0, Borgo Dora potrebbe essere definito un quartiere a s\u00e9, annesso naturalmente al grande complesso mercatale e ricreativo di Porta Palazzo. Oggi rivalutato e riqualificato, rimane tuttavia un rione essenzialmente popolare. \nEtimologia toponomastica.\nDeve il suo nome al vicino fiume Dora Riparia, che scorre a nord dell'intera zona e ne delimita il confine settentrionale. Allo stesso fiume, ad esempio, si deve anche il nome della Porta Palatina, detta anche \"Porta Doranea\" o \"Porta Doranica\", nome che fra l'altro spiega un'altra vecchia denominazione, vale a dire \"Borgo di Porta Doranea\".\nL'etimologia pi\u00f9 interessante, ad ogni modo, riguarda l'antico toponimo \"Borgo del Pallone\", che sopravvive ancora oggi nel nome tradizionale \"Balon\", lo storico mercato delle pulci che ha sede in Borgo Dora. Si tratta un toponimo di non facile interpretazione, sul cui significato vi sono diverse congetture.\nUna prima ipotesi, di matrice puramente popolare, vede nel termine \"pallone\" (\"balon\" in piemontese, pronunciato \"balun\") un'allusione ad attivit\u00e0 ludiche, che identificherebbero il rione come un centro di intrattenimento sin dai secoli passati. Nel Seicento, ad esempio, vi era un luogo in questo borgo dal nome di \"Osteria del Pallone\", forse un punto di ritrovo per attivit\u00e0 di divertimento. Quest'ipotesi, inoltre, fa leva anche su riscontri pi\u00f9 recenti, che risalgono all'inizio del Novecento, quando gli operai delle vicine concerie si ritrovavano a scommettere presso uno sferisterio e bocciofila recante la scritta \"Giuoco Bocce\" (locale di cui oggi rimane la sola facciata nella vicina via Cigna). C'\u00e8 chi pensa, in tal senso, che il nome ricalchi il detto piemontese \u201c\"Andoma a gieughe al balon\"\u201d, nel senso di \u201candiamo a scommettere sulla partita di pallone elastico\u201d.\nDetto questo, per\u00f2, l'ipotesi pi\u00f9 verosimile \u00e8 un'altra, come dimostrano le vecchie documentazioni di epoca medievale. A quel tempo, infatti, Borgo Dora era noto come \"burgum ad pillonos\", ovvero \"Borgo dei Piloni\", in quanto pare che il rione sorgesse in prossimit\u00e0 di antichi piloni posti a sostegno di un vecchio ponte sulla Dora (ponte databile forse ad epoca romana). Con l'andare dei secoli, il termine \"pilone\" sarebbe stato storpiato in \"pallone\" nel linguaggio vernacolare, forse anche per via di una curiosa paretimologia col termine \"pila\" - in latino \"pila\" significa sia \u201cpilone\u201d che \u201cpalla\u201d.\nIl nome \"Borgo del Pallone\", ad ogni modo, appare spesso nei testi antichi, a testimoniare il suo uso sin da epoche remote. Ai tempi dell'assedio di Torino del 1706, una carta topografica francese riporta il toponimo nella traduzione \"Faubourg de Balon\", testimonianza, quest'ultima, che smentisce anche un'altra interpretazione sull'origine del nome, attribuito in maniera fantasiosa al primo decollo di una mongolfiera - evento che, in realt\u00e0, accadde soltanto parecchi decenni pi\u00f9 tardi nella vicina Francia."}
{"id": "683187", "revid": "1612275", "url": "https://it.wikipedia.org/wiki?curid=683187", "title": "Dizionario della lingua italiana (Tommaseo)", "text": "Il Dizionario della Lingua Italiana di Nicol\u00f2 Tommaseo e Bernardo Bellini, detto brevemente anche Tommaseo-Bellini \u00e8 il pi\u00f9 importante dizionario della lingua italiana prodotto durante il Risorgimento italiano.\nStoria.\nL'opera ha una storia lunga e complessa, e nasce dall'interesse sempre vivo che il Tommaseo ebbe per la lingua e per la lessicografia in particolare. Ancora studente sedicenne, a Padova, abbozzava le \"Regole necessarie alla facitura di un lessico latino\", rimaste incompiute, ma \u00e8 negli anni del primo soggiorno fiorentino che questo suo interesse diventa organico e concreto.\nVerso il 1827, giunto a Firenze, si procur\u00f2 una copia dell'edizione 1806 del Vocabolario della Crusca e cominci\u00f2 ad interfoliarla con pagine fitte di appunti. Nel 1830 pubblic\u00f2 il \"Dizionario dei sinonimi della lingua italiana\", opera che fece apprezzare al grande pubblico le sue capacit\u00e0 linguistiche e che ebbe per svariati decenni continue ristampe.\nFu probabilmente sulla scia di questo successo che nel 1835 l'editore torinese Giuseppe Pomba contatt\u00f2 il Tommaseo per una nuova e pi\u00f9 importante opera lessicografica. Ma dopo tre lustri l'opera non era ancora stata realizzata. Divenne risolutivo l'intervento di un terzo personaggio, anch\u2019egli torinese come il Pomba: Maurizio Guigoni, direttore della Societ\u00e0 editrice italiana. Le trattative tra Guigoni e Tommaseo si protrassero per quattro anni, dal 1852 al 1856. Fu definito il \u201ctaglio\u201d del lavoro, che doveva essere un \"Vocabolario generale della lingua italiana\". Ma dopo la firma del contratto, avvenuta il 15 luglio 1856, Guigoni si ritir\u00f2 dall'impresa, probabilmente per ragioni finanziarie.\nL'iniziativa editoriale fu assunta definitivamente dal Pomba. La stesura vera e propria inizi\u00f2 nel 1857 e prosegu\u00ec per quasi un ventennio, articolandosi in otto volumi, apparsi tra il 1861 e il 1874. Tommaseo e Bellini morirono rispettivamente nel 1874 e nel 1876, quindi spett\u00f2 a Giuseppe Meini portare a compimento gli ultimi due volumi: \nIl lavoro in collaborazione con un editore piemontese come il Pomba ha una rilevanza non indifferente per alcune implicazioni socioculturali che ne conseguono. In Piemonte, data la marginalit\u00e0 geografica della regione, la lingua italiana appariva ancora come un elemento estraneo e da raggiungere tramite uno studio accurato partendo da un dialetto molto diverso. Dopo la dominazione francese, con la Restaurazione, il Piemonte \u00e8 fra le regioni che dimostrano pi\u00f9 desiderio di raggiungere una lingua comune ed \u00e8 quindi qui che si concentrano lavori lessicografici di diverso tipo. Il vocabolario si fa simbolo di una nuova speranza di tempi nuovi, sotto l'auspicio dell'unit\u00e0 politica appena raggiunta.\n\u00c8 un verosimile vocabolario dell'uso per gli anni 1860/70; presenta un lemmario molto ampio che attesta tutto il patrimonio della tradizione, corredato di citazioni di autori del Settecento/Ottocento, tra cui Ugo Foscolo, Giacomo Leopardi e Alessandro Manzoni, e allargando cos\u00ec il canone degli \"auctores\" che l'Accademia della Crusca aveva fissato.\nUn illustre fruitore del Dizionario fu Gabriele D'Annunzio.\nCaratteristiche.\nAltra caratteristica importante \u00e8 la ricca fraseologia di esempi, che il Tommaseo invent\u00f2 a tavolino per documentare gli usi vivi; inoltre ci sono molte attestazioni di lemmi tecnico-scientifici, frutto di un lavoro di squadra, in cui hanno dato il proprio contributo una pluralit\u00e0 di collaboratori \"ad hoc\" per ogni materia. Proprio per questo l'opera \u00e8 in parte disarmonica, particolarmente nelle voci polisemiche.\nAl Tommaseo \u00e8 stato inoltre rimproverato di essere intervenuto con commenti personali alle citazioni di alcuni autori, tra cui Leopardi. Il personalismo \u00e8 presente in tutto il dizionario: ogni voce \u00e8 infatti siglata dal suo autore.\nEdizioni contemporanee.\nNel 2004 \u00e8 stata prodotta dalla Zanichelli un'edizione in CD-ROM del \"Vocabolario\" (ISBN 8808077292).\nNel 2015 l'Accademia della Crusca ha prodotto per il proprio portale un'edizione \"online\" del \"Vocabolario,\" realizzando un apposito motore di ricerca (ne \u00e8 autore l'informatico Daniele Fusi), applicato al testo XML fornito dalla casa editrice Zanichelli con uno scambio non oneroso: l'Accademia ha concesso il testo XML del \"Vocabolario degli accademici della Crusca\" del 1612, in cambio del testo del \"Dizionario\" Tommaseo-Bellini. Si tratta di uno scambio esemplare, culturalmente produttivo, tra un'istituzione pubblica e una casa editrice privata ."}
{"id": "683189", "revid": "52121", "url": "https://it.wikipedia.org/wiki?curid=683189", "title": "Orchestra Filarmonica di Vienna", "text": ""}
{"id": "683193", "revid": "599013", "url": "https://it.wikipedia.org/wiki?curid=683193", "title": "Dra", "text": ""}
{"id": "683196", "revid": "1442080", "url": "https://it.wikipedia.org/wiki?curid=683196", "title": "Dua", "text": ""}
{"id": "683198", "revid": "599013", "url": "https://it.wikipedia.org/wiki?curid=683198", "title": "Dut", "text": ""}
{"id": "683200", "revid": "228587", "url": "https://it.wikipedia.org/wiki?curid=683200", "title": "Dum", "text": ""}
{"id": "683201", "revid": "79968", "url": "https://it.wikipedia.org/wiki?curid=683201", "title": "Solitario della Bastiglia", "text": "Il solitario della Bastiglia, chiamato anche soltanto solitario, \u00e8 un gioco da tavolo che si gioca da soli, solitamente su di un apposito tavoliere in cui sono presenti dei fori disposti a forma di croce o ottagono. Inizialmente tutti i fori, eccetto quello centrale, sono occupati da pioli o biglie (qui di seguito chiamati genericamente pedine).\nLo scopo del gioco \u00e8 di eliminare dal tavoliere tutte le pedine eccetto una, che dovr\u00e0 occupare il foro in posizione centrale. L'unica mossa consentita \u00e8 \"saltare\" una pedina (orizzontalmente o verticalmente, ma non in diagonale), che viene quindi \"mangiata\".\nSpesso questo gioco viene chiamato erroneamente dama cinese, ma in realt\u00e0 non ha nulla a che vedere con quest'ultima n\u00e9 con la dama, a parte una somiglianza nel movimento delle pedine. \u00c8 invece simile a Halatafl (noto anche come \"la volpe e le oche\" o \"la volpe e le galline\"), dato che il tavolo da gioco \u00e8 sostanzialmente lo stesso, ma quest'ultimo si gioca in due e con pedine di due colori diversi.\nDell\"'Halatafl\" esiste a sua volta una variante chiamata L'assalto.\nStoria.\nL'invenzione del gioco viene tradizionalmente attribuita a un prigioniero della Bastiglia nel XVII secolo, tuttavia un gioco simile si trova descritto gi\u00e0 in un poema di Ovidio. Il solitario era molto diffuso negli ambienti aristocratici del XVII e XVIII secolo, e veniva spesso realizzato come oggetto d'arte con legni pregiati, intarsiati o decorati con madreperla.\nFunzionamento del gioco.\nIl gioco consiste nel \"mangiare\" una dopo l'altra tutte le pedine fino a che ne rimarr\u00e0 solo una, tuttavia il gioco si consider\u00e0 vinto solo se l'ultima mossa far\u00e0 s\u00ec che la pedina rimasta si trovi esattamente al centro della scacchiera.\nIn ogni mossa quindi \u00e8 obbligatorio eliminare \"mangiare\" una pedina facendo un salto in un'unica direzione che termini in una casella libera due caselle pi\u00f9 avanti del punto di partenza, per cui \u00e8 necessario che tra il punto di partenza e il punto di destinazione vi sia una sola pedina che verr\u00e0 considerata \"mangiata\".\nNon sono ammesse mosse in diagonale, \u00e8 possibile muovere le pedine solamente in orizzontale o verticale.\nVi sono due tavolieri tradizionali:\nIl tavoliere Inglese \u00e8 composto da 33 caselle quindi alla partenza ci saranno 32 pedine, per cui il gioco terminer\u00e0 al compimento della mossa 31. In alcuni testi, al fine unico di conteggio delle mosse (e quindi non influendo in nessun modo sulle regole del gioco), \u00e8 possibile che si considerino come unica mossa quelle riguardanti lo spostamento continuo di una stessa pedina.\nNelle raffigurazioni che seguono, le pedine sono indicate con pallini scuri(\u263b) (tranne quella \u00e8 stata appena mossa che verr\u00e0 indicata con una freccia che indica in quale direzione \u00e8 stata mossa), la pedina \"mangiata\" sar\u00e0 indicata con pallino chiaro (\u263a) , mentre le caselle libere saranno facilmente visibili in quanto indicate da un puntino (\u2022). Questo \u00e8 un esempio di mosse iniziali sul tavoliere Inglese:\n inizio mossa 1 mossa 2 mossa 3 mossa 31\n ped.5, direzione\u2193 ped.8, direzione\u2192 ped.1, direzione\u2193 ped.29, direzione\u2191\n \u263b \u263b \u263b \u263b \u2193 \u263b \u263b \u2022 \u263b \u263a \u2022 \u263b \u2022 \u2022 \u2022\n \u263b \u263b \u263b \u2022 \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u263b ecc. \u2022 \u2022 \u2022 \u263b \u2022 \u2022 \u2022 \n \u263b \u263b \u263b \u263b \u263b \u263b \u263b \u263b \u263b \u263b \u263b \u263b \u2022 \u2191 \u2022\nIl gioco \u00e8 vinto se l'ultima pedina rimasta si trover\u00e0 esattamente al centro della scacchiera."}
{"id": "683206", "revid": "599013", "url": "https://it.wikipedia.org/wiki?curid=683206", "title": "Dyu", "text": ""}
{"id": "683211", "revid": "984922", "url": "https://it.wikipedia.org/wiki?curid=683211", "title": "Cantone di Bretenoux", "text": "Il Cantone di Bretenoux era una divisione amministrativa dell'Arrondissement di Figeac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683216", "revid": "1543377", "url": "https://it.wikipedia.org/wiki?curid=683216", "title": "Il mondo che Jones cre\u00f2", "text": "Il mondo che Jones cre\u00f2 (\"The World Jones Made\") \u00e8 un romanzo di fantascienza scritto nel 1956 da Philip K. Dick.\nTrama.\nLa storia si svolge sulla Terra, nel 2002. Dick immagina che in quell'anno, dopo una guerra nucleare, la stabilit\u00e0 della societ\u00e0 terrestre venga mantenuta, allo scopo di evitare un altro devastante conflitto, grazie alla dottrina politica del \"Relativismo\", derivata dalle teorie del sociologo Hoff, definite nel suo \"Manuale del Relativismo\". Qualsiasi punto di vista o dottrina vengono ritenuti validi e tollerati, purch\u00e9 non si tenti in alcun modo di imporli ad altri. Il potere viene amministrato da un Governo mondiale federale, il Gofed. Si cerca un pianeta abitabile da colonizzare, e uno scienziato, il Dottor Rafferty, sta lavorando su modifiche genetiche che dovrebbero rendere l'uomo capace di vivere in ambienti alieni. In un rifugio segreto a San Francisco vivono otto ragazzi la cui peculiare fisiologia, risultato di manipolazione genetica, dovrebbe garantirne la sopravvivenza in ambienti altrimenti letali per l'uomo.\nDoug Cussick \u00e8 un funzionario dell'apparato di sicurezza federale, il Secpol, e ha il compito di perseguire gli atteggiamenti che possano attentare al Relativismo. Nel 1995 aveva conosciuto Floyd Jones in una fiera e lo scopre dotato di poteri precognitivi. Jones, che pu\u00f2 sapere cosa accadr\u00e0 nel futuro, ma solo con un anno di anticipo, prevede il futuro arrivo sulla Terra di creature aliene, enormi esseri unicellulari che avrebbero causato il panico nella popolazione; la reazione della gente sar\u00e0 di distruggere le creature. Doug, pur avendo intuito la potenziale pericolosit\u00e0 di Jones e gli effetti destabilizzanti delle sue previsioni, non pu\u00f2 agire contro di lui, in linea con i principi del Relativismo. Come temuto da Doug, anni dopo, sfruttando la paura xenofoba della popolazione terrestre, Jones riesce a diventare un potente leader politico. Il Geofed, organizza un attentato ma Jones, avendo previsto il pericolo con un anno di anticipo, sopravvive. Il tentativo fallito coalizza i suoi sostenitori che riescono a prendere il potere. Jones sfrutta la capacit\u00e0 precognitiva per consolidare il suo regime su scala mondiale e a imporre un totalitarismo basato sul culto della personalit\u00e0. Il Geofed e anche il Secpol vengono privati di tutti i poteri dal regime di Jones. Cussick, con l'intervento dell'ex moglie, Nina Longstreen, gi\u00e0 fedelissima di Jones ma riavvicinatasi al marito, riesce a farsi ricevere da Jones e quindi a ucciderlo. In realt\u00e0 la morte di Jones \u00e8 stata voluta da quest'ultimo, in modo da diventare un martire; ma dietro il gesto dell'uomo c'\u00e8 un altro motivo, e cio\u00e8 la consapevolezza di aver sbagliato a incoraggiare la xenofobia delle masse contro gli alieni, in realt\u00e0 del tutto innocui. Le aggressioni contro le creature giunte dallo spazio porteranno una superiore civilt\u00e0 galattica a mettere la Terra in quarantena, limitandone l'espansione ai sistemi solari limitrofi, impedendo per sempre l'espansione dell'uomo nelle galassie. Per evitare di subire le conseguenze di un tale disastro, Jones ha preferito morire, cosciente comunque di non poter in alcun modo mutare gli eventi da lui previsti.\nPer la gente per\u00f2 Jones resta un martire e un santo, e Cussick \u00e8 costretto a fuggire dalla Terra per evitare rappresaglie; trover\u00e0 rifugio con la sua famiglia su Venere, in una cupola a tenuta stagna, in compagnia degli umani geneticamente modificati che nel frattempo erano stati inviati sul pianeta dal Secpol per metterli al riparo da attacchi xenofobi."}
{"id": "683217", "revid": "110157", "url": "https://it.wikipedia.org/wiki?curid=683217", "title": "Cantone di Cajarc", "text": "Il Cantone di Cajarc era una divisione amministrativa dell'Arrondissement di Figeac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683221", "revid": "287204", "url": "https://it.wikipedia.org/wiki?curid=683221", "title": "Hylocereeae", "text": "La trib\u00f9 delle Hylocereeae \u00e8 caratterizzata da arbusti epifiti e striscianti, con fusti piatti e molli, color grigio-verde e privi di spine. Indifferentemente dalla stagione, produce piccoli fiori di diverse tonalit\u00e0, dal rosa al rosso al giallo pallido.\nDistribuzione geografica.\nLe Hilocereeae sono diffuse nelle zone tropicali ed equatoriali dell'America Meridionale, specialmente in Brasile, Per\u00f9 ed Ecuador.\nSi sviluppano principalmente in luoghi molto umidi e scarsemente arieggiati, ma ha bisogno i molta acqua per tutto l'anno.\nLa temperatura minima per poterlo coltivare oscilla fra i 15 e i 10\u00a0\u00b0C, ma non deve essere troppo elevata per evitare marciumi che possono infettare facilmente queste piante."}
{"id": "683241", "revid": "123942734", "url": "https://it.wikipedia.org/wiki?curid=683241", "title": "Strada statale 340 Regina", "text": "La strada statale 340 Regina (SS 340) \u00e8 una strada statale italiana il cui percorso si snoda interamente nella provincia di Como, in Lombardia, seguendo ancora, pur modificato, il tracciato dell'antica Via Regina.\nPercorso.\nLa strada comincia a Como staccandosi dalla ex strada statale 35 dei Giovi nel punto in cui essa abbandona la sponda del Lario. Costeggia la riva occidentale del lago, con percorso a volte stretto e tortuoso, sino a Menaggio, noto centro costiero, attraversando i paesi rivieraschi tra i quali vi sono alcune localit\u00e0 conosciute a livello internazionale, tra cui Cernobbio, Moltrasio, Laglio, Brienno, Argegno, Colonno, Sala Comacina, Ossuccio, Lenno, Mezzegra, Tremezzo e Griante.\nTra Cernobbio e Torriggia (frazione di Laglio) \u00e8 stata realizzata alla fine degli anni sessanta, con lo scopo di snellire la grande mole di mezzi in transito specialmente nei periodi di affluenza turistica, una variante con pochi incroci a raso e senza attraversamenti di centri abitati, che corre a mezza costa parallela alla vecchia statale. Tuttavia, con l'espansionismo urbanistico degli ultimi decenni, sono state realizzate numerose abitazioni anche lungo la nuova variante, che quindi \u00e8 stata di fatto declassata da strada a scorrimento veloce a una strada urbana, con limite di velocit\u00e0 variabile tra i 50 ed i 70\u00a0km/h e senza limitazioni al transito di pedoni e ciclisti, tranne che nella galleria che oltrepassa la cittadina di Cernobbio, dove tale limitazione \u00e8 in vigore. Un'ulteriore variante, in galleria, riservata ai veicoli a motore, \u00e8 stata realizzata anche per evitare l'attraversamento del centro di Brienno.\nA Menaggio la strada abbandona il lago di Como, la cui sponda occidentale continua a essere percorsa da una diramazione, la strada statale 340 dir Regina. La SS 340 sale invece in direzione di una sella che immette nel \"piano\", una striscia di territorio pianeggiante a est del ramo orientale del Ceresio, raggiungendo Porlezza, situata alla sua estremit\u00e0. Da Porlezza inizia a costeggiare la sponda del ramo di nord-est del Lago di Lugano, con un percorso caratterizzato da sede stradale pi\u00f9 stretta preceduto da una lunga galleria. Oltre la localit\u00e0 Oria (frazione del comune di Valsolda), \u00e8 situata la dogana e, poco pi\u00f9 avanti, il Confine di Stato con il Cantone Ticino (Svizzera). Prima di Oria alla dogana con il Canton Ticino \u00e8 stato aperto un tunnel di modo di evitare l'attraversamento di Oria.\nSono previsti lavori di ampliamento della sede stradale per soddisfare le esigenze di traffico turistico e dei lavoratori frontalieri. L'intera estensione della SS 340 \u00e8 a carreggiata unica con una corsia per senso di marcia; tuttavia in certi punti particolarmente stretti, non esiste divisione in corsie.\nI primi 2,100\u00a0km sono stati ceduti al comune di Como.\nStrada statale 340 dir Regina.\nLa strada statale 340 dir Regina (SS 340 dir), \u00e8 una strada statale italiana.\nPercorso.\nInizia a Menaggio come diramazione della SS 340 di cui costituisce la prosecuzione lungo la sponda occidentale dell'alto Lario. Il tracciato \u00e8 piuttosto tortuoso in quanto segue l'andamento geografico del lago; inoltre, la sua scorrevolezza \u00e8 limitata dai numerosi attraversamenti di centri costieri che tuttavia ne fanno, assieme all'ambiente circostante, un percorso suggestivo e pittoresco.\nOltre Menaggio, di cui il centro chi vuole lo pu\u00f2 evitare con una variante a scorrimento veloce in galleria riservata ai veicoli a motore, i paesi successivamente attraversati sono nell'ordine: Menaggio, San Siro, Cremia, Pianello del Lario, Musso, Dongo, Consiglio di Rumo, Gravedona, Domaso, Vercana, Gera Lario e Sorico. A Gera Lario, situato all'estremit\u00e0 settentrionale del lago, prende a seguire per un breve tratto il fiume Mera, attraversandolo poco oltre Sorico attraversando il Ponte del Passo. La strada taglia quindi il Pian di Spagna, lembo di pianura alluvionale che and\u00f2 a separare in epoca storica il lago di Como dal lago di Mezzola, un tempo uniti, e si innesta sulla SS 36 presso lo svincolo di Gera Lario. Nel 2012 si costru\u00ec un sottopassaggio ferroviario e una rotatoria per oltrepassare la linea ferroviaria Colico Chiavenna e per eliminare il pericoloso stop, codesta opera si \u00e8 resa necessaria per snellire i grandi ingorghi stradali che creava sia sulla SS36 se sulla (SS340dir) quando si chiudevano le sbarre o quando c'era tanto traffico. Nel 2018/2019 si progett\u00f2 di allargare lievemente corsie e di fare accanto alla sede stradale una pista ciclopedonale. Il giorno 05/11/2019 si chiuse la strada da Ponte del Passo frazione di Gera Lario fino alla rotatoria con la SS36 e quindi si potevano fare 2 deviazioni: la prima i km sono identici ma \u00e8 una strada di campagna e dissestata e la seconda pi\u00f9 lunga e pi\u00f9 usata \u00e8 la (SS 402) nel tratto tra Ponte del Passo e Nuova Olonio poi dalla rotatoria si entra nella I^ uscita \u00e8 ti congiunti con la SS 36. I lavori finirono al 20 giugno 2020 con un ritardo di tre mesi."}
{"id": "683242", "revid": "6923", "url": "https://it.wikipedia.org/wiki?curid=683242", "title": "Mila (azienda)", "text": "La Mila Latterie Alto Adige Soc. Coop.r.l. (in tedesco Mila S\u00fcdtiroler Molkereien Gen.m.b.H.), pi\u00f9 comunemente nota come Mila, \u00e8 un'azienda latticino-casearia italiana con sede a Bolzano, specializzata nella produzione di latte e prodotti derivati.\nFa parte del gruppo \"Milkon Alto Adige\" (in tedesco \"Milkon S\u00fcdtirol\", in inglese \"Milkon South Tyrol\"), che oltre a Mila raggruppa i marchi Senni (con sede a Brunico) e Latteria Burgusio (sita nell'omonima frazione di Malles Venosta).\nStoria.\nIl consorzio nacque nel 1957 a Bolzano, a seguito della \"partnership\" tra due cooperative casearie di Bolzano ed Andriano. Il 17 marzo 1962 la fusione tra le due cooperative divenne totale, sotto il marchio \"Latterie riunite della Val Venosta\" (in tedesco \"Vereinigte Sennereien Vinschgau\"), mutato di l\u00ec a poco in \"Latterie dell'Alto Adige\" (\"S\u00fcdtiroler Molkereien\").\nIl 28 ottobre 1963 le \"Latterie dell'Alto Adige\" assunsero infine il nome di \"Mila\" (che altro non \u00e8 se non la contrazione delle parole \"Mi\"lch e \"La\"tte). Nel 1974 fu aperta la fabbrica nel quartiere Campiglio del capoluogo altoatesino.\nAl 2013 Mila raggruppa soci, con una produzione annua di 215,2 milioni di litri di latte di mucca e 573\u00a0750 chilogrammo di latte di capra. Tra i vari prodotti, detiene il 29% delle quote di mercato italiane per lo yogurt.\nFra le produzioni con qualit\u00e0 certificata europea, Mila produce e commercializza il formaggio Stelvio DOP e il Latte fieno STG."}
{"id": "683244", "revid": "161374", "url": "https://it.wikipedia.org/wiki?curid=683244", "title": "SS340", "text": ""}
{"id": "683246", "revid": "984922", "url": "https://it.wikipedia.org/wiki?curid=683246", "title": "Cantone di Figeac-Ovest", "text": "Il Cantone di Figeac-Ovest era una divisione amministrativa dell'Arrondissement di Figeac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Figeac e i comuni di:"}
{"id": "683249", "revid": "15756", "url": "https://it.wikipedia.org/wiki?curid=683249", "title": "Redenzione immorale", "text": "Redenzione immorale (\"The Man Who Japed\") \u00e8 un romanzo di fantascienza di Philip K. Dick, pubblicato nel 1956.\nTrama.\nNel 2114, dopo un conflitto catastrofico avvenuto ormai da pi\u00f9 di un secolo, il mondo \u00e8 dominato da un regime politico conosciuto come il \"Rimor\" (per esteso \"Risanamento Morale\"), un sistema di governo che, nato con lo scopo di risanare l'umanit\u00e0 dopo la tragedia della guerra, ha finito per esasperare i suoi stessi valori etici e morali, rendendoli sempre pi\u00f9 costrittivi e oppressivi nei confronti dei singoli individui. Se tutto viene razionalizzato e sacrificato all'efficienza e l'etica del lavoro sembra far da padrone, ogni manifestazione della propria persona, tanto pubblica quanto privata, viene passata al vaglio e giudicata: piccoli robot, chiamati \"balilla\", spiano e registrano il comportamento di ogni singolo cittadino, mentre custodi di condomini, durante le assemblee di caseggiato, mettono in piedi veri e propri processi dove condannare qualunque genere di trasgressione (sesso extra-coniugale, uso di alcolici in pubblico, ecc.), segnando cos\u00ec in maniera irreversibile la vita di chi \u00e8 chiamato a giudizio. Il simbolo di questo regime totalitario \u00e8 il maggiore Streiter, un personaggio storico vissuto negli anni della guerra e che, di fatto, \u00e8 il fondatore stesso della societ\u00e0 del \"Rimor\", colui cio\u00e8 che ha ideato e portato avanti il processo del \"Risanamento Morale\". A distanza di pi\u00f9 di cent'anni, infatti, i suoi discendenti occupano ancora tutti i posti di rilievo e di comando di questa societ\u00e0.\nIn questo scenario, il protagonista Allen Purcell, uomo simbolo dei suoi tempi e modello della civilt\u00e0 del \"Rimor\", \u00e8 a capo di un'agenzia di informazione e comunicazione pubblica direttamente connessa agli organi di governo. Il suo lavoro, in buona sostanza, consiste nel produrre degli sceneggiati (dai contenuti strettamente morali) che il regime, attraverso un organo mediatico dal nome di \"Telemedia\", provvede a trasmettere a livello mondiale, su qualunque mezzo di comunicazione di massa. Si tratta di un incarico di alta responsabilit\u00e0, finalizzato al controllo dell'opinione pubblica e al perpetuarsi dei valori etici del \"Rimor\".\nParadossalmente, per\u00f2, nella psiche di Allen qualcosa sembra ribellarsi a tutto ci\u00f2 senza che lui ne abbia addirittura coscienza. In uno stato pressoch\u00e9 di sonnambulismo, compie a pi\u00f9 riprese un atto vandalico nei confronti della statua del maggiore Streiter, un monumento eretto a memoria del maggiore in mezzo al Parco di Nuova New Nork, ma il misfatto non viene scoperto. Negli stessi giorni, per ironia della sorte, riceve anche la proposta di diventare direttore di \"Telemedia\", una carica di grande valore etico e sociale, e cos\u00ec, pressato dagli avvenimenti, si decide a far chiarezza su se stesso, contattando un noto centro psichiatrico conosciuto come \"Resort della Salute Mentale\". A sua insaputa, per\u00f2, lo psicanalista che l'ha in cura, il Dr. Malparto, lo narcotizza e lo spedisce in un pianeta satellite del Resort, dal nome di \"Altro Mondo\", una sorta di mondo al contrario rispetto alla societ\u00e0 del \"Rimor\", dove ozio e edonismo sono i valori in auge. Una nuova vita e una nuova identit\u00e0 aspettano Allen su \"Altro Mondo\", nella ricostruzione della citt\u00e0 di Chicago, e qui scoprir\u00e0 addirittura di avere una nuova moglie, che altri non \u00e8 se non la sorella del Dr. Malparto.\nScoperto l'inganno, per\u00f2, Allen fugge e torna sulla Terra, dissociandosi cos\u00ec dal \"Resort della Salute Mentale\" e dalla terapia di \"fuga esistenziale\" da esso propinata. Al suo ritorno, tuttavia, scopre di essere indagato per una presunta relazione extra-coniugale con la sig.na Malparto, una situazione che ben presto degenera in un vero e proprio scandalo.\nOrmai caduto in disgrazia a seguito delle accuse mossegli contro, Allen decide comunque di andare avanti fin che pu\u00f2 e rivendicare una volta per tutte la sua libert\u00e0 di pensiero e di parola, riportando un po' di equilibrio in un mondo fondamentalmente squilibrato. Decide allora, sfruttando la sua occupazione di direttore di \"Telemedia\", di mettere in piedi lo spettacolo televisivo pi\u00f9 \"immorale\" che si sia mai visto, deridendo cos\u00ec gli estremismi della societ\u00e0 \"Rimor\".\nAnalogie con altri romanzi.\n\"Redenzione immorale\" presenta molte analogie con \"1984\" di George Orwell (scritto nel 1949). Entrambi i romanzi sono ambientati in un futuro distopico. Entrambi parlano di un regime totalitario che tiene sotto controllo assoluto l'individuo. A differenza di Orwell, Dick introduce ironia e umorismo, in efficace contrasto con l'estremo puritanesimo in cui \u00e8 immersa la societ\u00e0.\nCome avveniva in \"Fahrenheit 451\" di Ray Bradbury, anche qui la letteratura \u00e8 messa al bando e sopravvive solo nelle zone contaminate del pianeta come vero e proprio oggetto di culto."}
{"id": "683251", "revid": "984922", "url": "https://it.wikipedia.org/wiki?curid=683251", "title": "Cantone di Figeac-Est", "text": "Il Cantone di Figeac-Est era una divisione amministrativa dell'Arrondissement di Figeac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Figeac e i comuni di:"}
{"id": "683254", "revid": "1906976", "url": "https://it.wikipedia.org/wiki?curid=683254", "title": "Amgala", "text": "Amgala (in arabo: \u0623\u0645\u06af\u0627\u0644\u0629\u200e; in berbero: \u2d30\u2d4e\u2d33\u2d30\u2d4d\u2d30) \u00e8 un'oasi del Sahara Occidentale. \u00c8 situata fra Tifariti e Smara, all'esterno del Muro Marocchino nella zona controllata dal Polisario.\nLa guerra.\nDal 27 al 29 gennaio 1976 vi fu il primo scontro in campo aperto fra il Polisario e l'esercito marocchino. Il Marocco accus\u00f2 l'Algeria di aver mandato propri militari a combattere.\n\u00c8 l'unico momento della guerra in cui si hanno notizie della presenza di truppe algerine sul territorio del Sahara Occidentale, tantoch\u00e9 numerosi soldati algerini furono fatti prigionieri. Fu una battaglia sanguinosa con numerose vittime.\nLa diversa interpretazione della presenza algerina, il Marocco spiega la presenza delle truppe algerine come combattenti, l'Algeria come assistenza umanitaria alle colonne di civili Saharawi in direzione verso Tindouf, verso gli erigendi campi per rifugiati, non trova parti terze che esprimano una posizione chiara e di conoscenza diretta. La rapidit\u00e0 della battaglia e l'assenza di testimonianze dirette porta MINURSO a riportare le due versioni senza commento.\nDal 1975 al 1991 Amgala, come tutta la parte nord ovest del Sahara Occidentale, fu teatro di numerose battaglie e scontri minori per il controllo di questa parte del territorio. Il resoconto dei punti importanti del conflitto fatto da MINURSO sottolinea un massiccio attacco e la riconquista da parte del Polisario il 7 ottobre 1989. La conquista della zona con il conseguente inglobamento dell'area di Amgala all'interno del muro avrebbe nettamente diviso la cosiddetta \"parte liberata\" controllata dal Polisario rendendo estremamente difficili o impossibili i collegamenti con la parte sud. Fino al cessate del fuoco del 1991 questi territori furono il luogo principale degli scontri, tantoch\u00e9 la zona di Amgala \u00e8 praticamente deserta e poco frequentata dai Saharawi che rimangono nomadi. Le zone maggiormente soggette agli scontri, assieme all'area del Muro, sono ancora soggette alla presenza di mine.\nMohamed Salem Abdelfatah.\nAmgala \u00e8 il luogo di nascita, nel 1968, del poeta Saharawi di lingua spagnola Mohamed Salem Abdelfatah detto \"Ebnu\". Frequent\u00f2 qui le scuole primarie con un maestro spagnolo, prosegu\u00ec a Tindouf nella lingua madre e si trasfer\u00ec successivamente, come altri coetanei, a Cuba dove si laure\u00f2 in Lingua e letteratura spagnola. Vive in Spagna dove ha pubblicato suoi libri e antologie spesso con argomenti legati alla sua gente. \u00c8 membro fondatore, nel 2005, della \"Generaci\u00f3n de la Amistad saharaui\" assieme ad altri poeti in lingua spagnola Saharawi con l'obiettivo di \"sottolineare l'importanza della cultura in qualunque lotta\".\nI campi per rifugiati a Tindouf.\nNel campo per rifugiati Saharawi di El Aayun una daira porta il nome di Amgala."}
{"id": "683255", "revid": "834", "url": "https://it.wikipedia.org/wiki?curid=683255", "title": "Partidul Democrat", "text": ""}
{"id": "683256", "revid": "125755485", "url": "https://it.wikipedia.org/wiki?curid=683256", "title": "Giorgio di Matteo", "text": "&lt;br&gt;Fu uno degli esponenti principali di quel particolare tipo di Rinascimento (Rinascimento adriatico) che si diffuse tra Dalmazia, Venezia e Marche, caratterizzato da una riscoperta dell'arte classica accompagnata per\u00f2 da una certa continuit\u00e0 formale con l'arte gotica. La sua arte va collocata dunque tra proto-rinascimento e tardo-gotico.\nVita ed opere.\nGiorgio da Sebenico lavor\u00f2 intensamente tra le due sponde adriatiche, caratterizzando le sue sculture e i suoi edifici con la pietra d'Istria cavata nell'isola di Brazza. Le sue opere rappresentano il momento pi\u00f9 alto dell'arte dell' 'Umanesimo Gentile'. in Dalmazia e nelle Marche.\nMa molto probabilmente l'artista fu attivo anche in Puglia, nei territori del Principato di Taranto, durante la signoria del principe di Taranto Giovannantonio Orsini Del Balzo, come si riscontra nei ductus dei capitelli presenti nel Cenotafio dello stesso Principe realizzato deopo il 1463. \nA Venezia.\nGiorgio ricevette la prima educazione a Venezia, nella bottega di Giovanni e Bartolomeo Bono, per i quali, intorno al 1430, contribu\u00ec a scolpire le decorazioni della Porta della Carta del Palazzo Ducale. \n&lt;br&gt;Alcuni ipotizzano, in base ad analisi stilistiche, che il ruolo dell'Orsini nella Porta della Carta non fu quello di un semplice esecutore, e che i Bono svolsero in realt\u00e0 solo il ruolo di appaltatori. Ci\u00f2 spiegherebbe anche il fatto, altrimenti incomprensibile, del successivo incarico di \"protomagister\" (primo architetto) della Cattedrale di San Giacomo di Sebenico, opera cos\u00ec importante che difficilmente sarebbe stata affidata ad un artista venticinquenne che fino a quel momento non aveva fatto altro che eseguire progetti altrui. \n&lt;br&gt;Secondo questa ipotesi sono da attribuire a Giorgio da Sebenico almeno le statue delle virt\u00f9 della Temperanza e della Fortezza, elementi fondamentali della porta veneziana, oltre che i putti reggiscudo, le movimentatissime cornici di foglie d'acanto e i putti rampanti del coronamento.\n&lt;br&gt;Altri studiosi arrivano a concludere che il ruolo di Giorgio da Sebenico nella Porta della Carta fu anche pi\u00f9 consistente e che i Bono affidarono al dalmata anche parte della sua progettazione; secondo i loro studi a Giorgio spetterebbe inoltre anche l'Arco Foscari, sempre al Palazzo Ducale.\n&lt;br&gt;Secondo il Vasari Giorgio di Matteo fu discepolo di Brunelleschi; gli studiosi moderni non concordano su questa ipotesi e pensano invece che l'artista dalmata conobbe esponenti del Rinascimento fiorentino durante il suo soggiorno giovanile a Venezia. Cos\u00ec essi spiegano le analogie che esistono tra le sculture di Jacopo della Quercia e quelle di Giorgio da Sebenico.\nA Sebenico.\nNel 1441 fu chiamato a dirigere i lavori di costruzione del duomo di Sebenico, dove era stato licenziato il precedente architetto Antonio dalle Masegne (figlio di Pierpaolo), che non aveva soddisfatto le aspettative. La cattedrale di San Giacomo a Sebenico \u00e8 il capolavoro unanimemente riconosciuto di Giorgio, mirabile costruzione in pietra d'Istria; per le sue caratteristiche innovative essa \u00e8 inserita tra i Patrimoni dell'umanit\u00e0 dell'.\nGiorgio di Matteo ne diresse i lavori dal 1441 al 1473, fondendo quanto gi\u00e0 realizzato con un impianto del tutto nuovo, in cui vibra un'arte rinascimentale che non si pone in contrasto con gli elementi gotici preesistenti.\nUn fatto appare singolare nella cattedrale di Sebenico: per le sue strutture Giorgio di Matteo non impieg\u00f2 travature lignee o mattoni, ma us\u00f2 esclusivamente pietra d'Istria in grossi blocchi; la pietra qui non \u00e8 quindi un semplice paramento esterno, ma al contrario \u00e8 un elemento strutturale e decorativo insieme. Altra particolarit\u00e0 che non manca di generare sorpresa in chi ammira il monumento spalatino \u00e8 la cornice di 72 teste scolpite che corre lungo il suo perimetro.\nPer presentare il suo progetto al governo della Repubblica di Venezia, Giorgio di Matteo elabor\u00f2 un modellino in creta, cosa che per l'epoca rappresentava una vera novit\u00e0, che indica uno studio attento dei volumi architettonici e avvicina il modo di operare dell'artista zaratino a quello dei grandi maestri del Rinascimento. La complessa ed armonica articolazione dei volumi \u00e8 evidente nella zona absidale, nell'imposta della cupola e, all'interno, nell'incrocio dei bracci.\nTutto ci\u00f2 \u00e8 ben descritto nelle motivazioni ufficiali con le quali l' ha giustificato la sua scelta di inserire la cattedrale di Sebenico tra i patrimoni dell'Umanit\u00e0:\nNelle altre citt\u00e0 dalmate.\nGiorgio di Matteo fu molto attivo a Spalato: in questa citt\u00e0 sono suoi sono il gotico Palazzo Papali (Papali\u0107), l'altare di S. Anastasio, nel duomo, con la magnifica Flagellazione (1448) e la cappella di San Ranieri, nella chiesa di Sant'Eufemia, compiuta nel 1444 e semidistrutta da un incendio avvenuto nel XIX secolo; l'arca marmorea, scampata al disastro, fu trasportata nel 1835 a Castel Vitturi insieme alle spoglie del santo, in un altare costruito modernamente per onorarlo.\nA Pago nel 1449 si rese artefice del piano urbanistico per la nuova citt\u00e0, mostrando di possedere competenze anche urbanistiche, come conviene ad un artista rinascimentale \"totale\".\nA Stagno contribu\u00ec alla realizzazione della muraglia di Sabbioncello, un poderoso esempio di cinta fortificata che ha pochi confronti per lunghezza e armonico inserimento nel paesaggio circostante. La Croazia ha chiesto all' di inserire le mura di Stagno tra i beni \"Patrimonio dell'Umanit\u00e0\".\nA Zara, sua citt\u00e0 natale, nel 1449 realizz\u00f2 la pietra tombale ed il ritratto del vescovo Lorenzo Venier; per la sua citt\u00e0 aveva progettato nel 1444 anche tre cappelle nella chiesa di S. Francesco, ma purtroppo queste opere sono ora perdute.\nAd Ancona.\nNotevoli sono anche le opere che Giorgio di Matteo realizz\u00f2 ad Ancona, anch'esse caratterizzate dalla pietra d'Istria. Egli giunse in Ancona a met\u00e0 del Quattrocento, chiamato dalla famiglia di armatori Benincasa, per realizzare il loro palazzo. Subito dopo, nel 1451, il governo della Repubblica di Ancona lo incaric\u00f2 della costruzione della facciata della Loggia dei Mercanti, contigua al palazzo Benincasa appena terminato. Nella Loggia Giorgio di Matteo adott\u00f2 un impianto architettonico gotico fiorito, arricchito con cinque statue: quattro virt\u00f9 e il cavaliere dello stemma cittadino. Degna di nota \u00e8 la statua della Carit\u00e0, di ispirazione rinascimentale e avvicinabile al modello classico della \"Venere vincitrice\".\nDopo l'apprezzamento riscosso per la Loggia, nel 1454 fu incaricato dai frati di San Francesco alle Scale di progettare la nuova facciata della chiesa. Il portale \u00e8 caratterizzato da due pilieri gotici, ma l'apparato scultoreo \u00e8 di ispirazione ormai chiaramente rinascimentale; esso comprende quattro statue a tutto tondo riproducenti santi francescani, un bassorilievo in cui si vede San Francesco che riceve le stimmate e, intorno al portale, un fregio composto da teste scolpite, simile a quello gi\u00e0 citato di Sebenico. Il portale architravato \u00e8 sovrastato da un arco gotico ormai privo di funzione strutturale, e ridotto a semplice cornice del bassorilievo; sia le sculture, sia il portale stesso, mostrano che il passaggio dal gotico al rinascimentale \u00e8 gi\u00e0 avanzato. Davanti a San Francesco, Giorgio progett\u00f2 una scalinata monumentale di collegamento con la via sottostante (dalla quale la chiesa mutuer\u00e0 il nome), a conferma le sue doti di urbanista, gi\u00e0 mostrate a Pago. Giorgio fu dunque contemporaneamente scultore, architetto ed urbanista, rivelando anche in ci\u00f2 la sua appartenenza al clima culturale rinascimentale dell\"'artista totale\".\nNel 1460 ricevette l'incarico per la sua ultima opera anconitana: la facciata della chiesa di Sant'Agostino, in cui gli elementi rinascimentali (compreso l'uso dell'arco a tutto sesto) ormai sono dominanti sulla struttura gotica, sempre pi\u00f9 svuotata di significato strutturale. Giorgio, richiamato altrove da nuovi cantieri, non riusc\u00ec a condurre a termine l'opera; dopo la sua morte, essa fu completata da altri artisti, dai modi ormai inseribili nel pieno Rinascimento.\nA Ragusa.\nNel 1464 Giorgio si rec\u00f2 a Ragusa, con la qualifica di \"magister ingeniarus\". Michelozzo, che aveva lavorato nella citt\u00e0 nei tre anni precedenti, aveva lasciato infatti la citt\u00e0 in modo improvviso. Qui Giorgio di Matteo lavor\u00f2 intensamente alle fortificazioni, mostrando la sua abilit\u00e0 anche come architetto militare: sue sono, tra l'altro, la Torre Menze (Min\u010deta), la Torre di Santa Caterina e la Porta della Ponta.\nOltre che alle fortificazioni, in questa citt\u00e0 diresse i lavori del Palazzo dei Rettori, sede della massima carica della fiorente Repubblica di Ragusa. L'edificio era infatti stato danneggiato da un'esplosione e necessitava di una radicale ristrutturazione. Si ipotizza che l'elegante portico rinascimentale sia stato realizzato su suo progetto. Nel novembre del 1465, a causa del diffondersi della peste, abbandon\u00f2 precipitosamente la citt\u00e0 (Mc Neal Caplow, p. 114).\nUltimi incarichi.\nIntorno al 1466, Giorgio di Matteo stava lavorando per Federico da Montefeltro, duca di Urbino, a Gubbio, allora parte del suo ducato, una delle culle del Rinascimento. In quell'occasione, la signoria senese chiese a Federico da Montefeltro la presenza di Giorgio Orsini; non si sa se poi l'artista effettivamente si rec\u00f2 nella citt\u00e0 umbra.\nGiorgio mor\u00ec nel 1475 a Sebenico, ancora impegnato nel cantiere del Duomo.\nLa questione del nome.\nCome per altre personalit\u00e0 storiche della Dalmazia, anche per questo artista vi \u00e8 un dibattito sulla sua croatizzazione a posteriori e su come debba essere chiamato. In Croazia l'artista \u00e8 conosciuto quasi esclusivamente come \"Juraj Dalmatinac\" (Giorgio il Dalmata) o come \"Juraj Matejev Dalmatinac\" (\"Giorgio di Matteo il Dalmata\").\nIn Italia \u00e8 stato conosciuto fino a tempi recenti solo come \"Giorgio da Sebenico\" (dal luogo ove lasci\u00f2 la sua opera maggiore) o \"Giorgio Orsini\". Il nome familiare, per\u00f2, venne utilizzato \"in primis\" dal figlio Paolo qualche decennio dopo la morte dell'artista. Molto probabilmente appartenente ad un ramo cadetto della famiglia Orsini come evidenzia il suo cognome, indicato anche come 'Degli Orsini'.\nNella storiografia artistica inglese, francese, tedesca e spagnola a volte viene utilizzato il nome croato, ma pi\u00f9 comunemente quello italiano, preferibilmente \"Giorgio da Sebenico\".\nL'uso recente del nome \"Giorgio di Matteo\" \u00e8 suffragato dal fatto che egli si firm\u00f2 sempre cos\u00ec: ad esempio nel 1441 \"Magister Georgius lapicida quondam Mathaei de Jadra, habitar Venetiarum, ad praesens axistens Sibenici\" (\"Maestro Giorgio lapicida, del fu Matteo da Zara, abitante a Venezia, attualmente residente a Sebenico\"); nel 1447 compare come \"Magister Georgius quondam Mathaei lapicidae de Jadra, prothomagister fabricae Sancti Jacobi de Sebenico\" (\"protomastro della fabbrica di San Giacomo di Sebenico\"); su un contrafforte angolare della cattedrale di Sebenico la firma dell'artista \u00e8 \"Magister Georgius Matthei Dalmaticus\" (Maestro Giorgio di Matteo dalmata).\nCollegamenti esterni.\nSul problema della natura multilingue delle personalit\u00e0 dalmate:"}
{"id": "683258", "revid": "1444886", "url": "https://it.wikipedia.org/wiki?curid=683258", "title": "Ingegneria nucleare", "text": "L'ingegneria nucleare \u00e8 una disciplina pioneristica nel dominio di applicazione dei fenomeni fondamentali della fisica nucleare, per le necessit\u00e0 di una societ\u00e0 avanzata. In particolare si interessa dello studio e dell'impiego di processi nucleari e radioattivi, ad esempio nella realizzazione, controllo e utilizzo dell'energia nucleare, oltre che in medicina nucleare e nella difesa nazionale.\nRisulta dunque una materia dalle svariate sfaccettature per cui si relaziona con altrettanti campi della fisica applicata quali il trasferimento del calore, la criogenia, l'idraulica, la scienza dei materiali e le reazioni chimiche applicate. Inoltre come nel caso di altri settori industriali (aerospaziale, chimico, meccanico ed elettronico) si imbatte spesso nell'analisi e nella modellizzazione di sistemi complessi talvolta troppo costosi da essere testati in laboratorio.\nOltre a tutto ci\u00f2 un ingegnere nucleare ha tra gli interessi primari lo studio degli imprevisti con cui si pu\u00f2 avere a che fare nella realizzazione e nell'utilizzo dell'energia nucleare, che talvolta risultano catastrofici. Sono dunque significativi per questo settore scienze come: l'analisi del rischio, la radioprotezione e lo smaltimento di rifiuti radioattivi.\nIl tentativo di delineare nettamente un confine fra fisica nucleare e ingegneria nucleare nei loro primi anni non \u00e8 banale. \u00c8 opinione comune che questa disciplina nasca con la prima fissione nucleare da parte di Otto Hahn, Lise Meitner e Fritz Strassmann nel 1939. Tuttavia l'interesse di fisici e chimici inizi\u00f2 molti anni prima, agendo da preludio per tutto quello che oggi ricade nell'ambito dell'ingegneria nucleare.\nStoria.\nSebbene il chimico Martin Klaproth si imbatt\u00e9 nell'uranio gi\u00e0 nel 1789, fino agli ultimi anni del 1800 i fenomeni nucleari continuavano a essere sconosciuti. Altrettanto non si pu\u00f2 dire per quanto riguarda la prima met\u00e0 del XX secolo: in poco meno di una quarantina d\u2019anni, la fisica nucleare assunse un ruolo di estremo rilievo e prestigio anche ben al di l\u00e0 della sola comunit\u00e0 scientifica. Tuttavia, \u00e8 pur vero che fino al termine del 1930, una ristretta cerchia accademica s\u2019interessava allo studio di questi fenomeni e le uniche, nonch\u00e9 prime, applicazioni furono in campo medico.\nIn ogni caso, una soddisfacente comprensione della struttura atomica non si ottenne fino al 1932, quando James Chadwick scopr\u00ec il neutrone. Il lavoro di Chadwick fu cos\u00ec notevole che \u00e8 uso distinguere due periodi nella storia della disciplina: ci\u00f2 che avvenne prima del 1932 e ci\u00f2 che segue il 1932.\nQueste ricerche, almeno nei primi anni, s\u2019inserirono nel pi\u00f9 vasto progetto di classificazione e studio degli elementi presenti in natura, ampliando ci\u00f2 che Lavoisier, Dalton e Mendeleev avevano appreso. Quest\u2019ultimo organizz\u00f2 gli elementi fino ad allora conosciuti in base al loro peso atomico, propriet\u00e0 fisiche e chimiche in una tabella che oggi porta il suo nome, fornendo cos\u00ec ai chimici del 1800 un potente strumento per la comprensione della struttura delle molecole. Se al termine del secolo la teoria atomica sembrava essere ben salda su questi fondamenti, non fu cos\u00ec a lungo. Infatti, molti prima di Chadwick iniziarono a investigare il mondo atomico, notando incompatibilit\u00e0 con le conoscenze fino ad allora ritenute certe.\nPrimo fra tutti fu Wilhem Conrad R\u00f6ntgen che nel 1895, lavorando con un tubo a raggi catodici, not\u00f2 un brillante chiarore fluorescente di una lastra all\u2019esterno del contenitore in vetro. Ne dedusse cos\u00ec l\u2019esistenza di una particolare radiazione energetica in grado di penetrare il rivestimento oscurato del tubo catodico, radiazione fino ad allora ignota e per questo chiamata \u201cradiazione x\u201d. Questa permise una migliore comprensione della struttura della materia, in particolare quella cristallina, tanto da sviluppare la cristallografia a raggi x. Rientrano spesso nell\u2019immaginario collettivo per il loro uso diagnostico, forse non a sproposito dato che tra il 1899 e il 1907 molti medici sfruttarono la capacit\u00e0 dei raggi x di attraversare i tessuti umani, rendendo cos\u00ec visibile la struttura ossea.\nL\u2019anno successivo alla scoperta di R\u00f6ntgen, Bequerel, al tempo uno dei massimi esperti nei fenomeni di fosforescenza e risposta ottica dei materiali, studi\u00f2 l\u2019ipotesi che sostanze come sali di uranio potessero emettere raggi x se esposti ad una fonte luminosa (come la luce solare). Bequerel osserv\u00f2 come il minerale che conteneva l\u2019uranio continuasse ad emettere radiazione anche in assenza di uno stimolo luminoso esterno. Oggi questo \u00e8 noto come processo di decadimento radioattivo dei nuclei di uranio, emettendo particelle alfa e beta al fine di acquisire una configurazione stabile. Nonostante la radiazione gamma segu\u00ec nel 1900 per opera di Paul Villard, con la sola scoperta di Bequerel l\u2019antica concezione di atomo quanto unit\u00e0 prima ed invisibile era caduta: gli atomi, o perlomeno alcuni di essi, emettevano particelle che componevano gli atomi stessi per cui non era possibile fossero questi i mattoni fondamentali di tutto il mondo materiale.\nIn quegli anni, a Parigi, era attiva Marie Sklodowski (in seguito Marie Curie) che s\u2019interess\u00f2 al lavoro di Bequerel nella ricerca di un argomento per la propria tesi di dottorato alla Sorbona. Marie Curie si concentr\u00f2 sull\u2019approfondire lo studio delle emissioni dai sali di uranio, grazie a un elettrometro, strumento inventato dai fratelli Curie per misurare correnti elettriche molto ridotte. Analizzando il minerale pechblenda (gi\u00e0 noto a Bequerel) in un laboratorio poco fuori Parigi, Marie e Pierre approdarono alla conclusione che l\u2019uranio non potesse essere l\u2019unico elemento emissivo all\u2019interno del minerale, poich\u00e9 la quantit\u00e0 di \u201craggi Bequerel\u201d non era concorde con la sola presenza di solo uranio. Si dedicarono cos\u00ec al lungo lavoro di isolare chimicamente l\u2019altro elemento attivo da diverse tonnellate di pechblenda che avevano a disposizione. E cos\u00ec il polonio fu presentato nel 1898 all\u2019Accademia delle Scienze Francesi, seguito pochi mesi pi\u00f9 tardi dal radio.\nNel mentre, in Inghilterra presso il Cavendish Laboratory di Cambridge, Ernest Rutherford non tard\u00f2 a sperimentare con i molti tubi a raggi catodici di cui il laboratorio era fornito grazie al suo direttore, Joseph John Thomson. Thomson era per tutta l\u2019Europa un riferimento nell\u2019ambito della fisica sperimentale: oltre alle sue indubbie capacit\u00e0, fu il primo a far breccia nella struttura atomica identificando \u201ccorpuscoli\u201d (ora elettroni) di massa ben minore rispetto a quella dell\u2019intero atomo. In realt\u00e0, il fisico britannico incontr\u00f2 gli elettroni durante i propri esperimenti atti a determinare la natura delle interferenze luminose all\u2019interno di un tubo catodico a vuoto spinto. Per questa ragione il laboratorio era ben fornito della strumentazione di cui far\u00e0 uso Rutherford. Durante questi anni, infatti, egli svilupp\u00f2 metodi di attenuazione del potere emissivo dell\u2019uranio, riuscendo a schermare efficacemente le particelle alfa tramite fogli di alluminio. Una sua grande scoperta avvenne nel 1900, due anni dopo essersi trasferito da Cambridge all\u2019Universit\u00e0 di Montr\u00e9al, in Canada. Qui lo studioso neozelandese, concentrandosi sul torio, descrisse per la prima volta il concetto di vita media, una peculiare caratteristica del decadimento radioattivo.\nRutherford, all\u2019Universit\u00e0 McGill, collabor\u00f2 anche con Frederick Soddy, chimico scopritore pochi anni pi\u00f9 tardi (1911) di vari isotopi di elementi radioattivi (fu Soddy a introdurre il termine \u201cisotopo\u201d nel 1913). Si accorsero che il torio aveva la capacit\u00e0 di trasformarsi spontaneamente in elementi differenti, fra cui il radon, che venne cos\u00ec aggiunto alla tavola periodica. L\u2019importanza degli isotopi venne a crescere con l\u2019invenzione della spettroscopia di massa, tecnica in grado di effettuare misure molto precise delle masse atomiche. Fu questa che permise a Francis Aston, assistente di Thomson dal 1909, di scoprire pi\u00f9 di 200 isotopi prodotti per processi naturali.\nNel medesimo anno, Rutherford si spinse oltre, tanto che il suo maggior contributo lo diede nel provare che gli atomi fossero dotati di un nucleo. Nel suo esperimento, condotto con Hans Geiger ed Ernest Marsden, fece in modo di forzare il passaggio di particelle alfa attraverso una sottile lamina d\u2019oro (scelto usato perch\u00e9 possibile ottenerne una lastra molto compatta), con la convinzione che queste particelle sarebbero transitate con nessuna deviazione o, al pi\u00f9, con deviazione trascurabile. Con non poca sorpresa dei tre, alcune particelle (una in 8000 pressappoco) non solo non transitarono in linea retta ma venivano deflesse in direzione opposta al loro moto in ingresso nella camera a nebbia. Rutherford comunic\u00f2 questi risultati a Manchester nel 1911, anno in cui si ritiene aver preso il via quella che sar\u00e0 poi la concezione dell\u2019atomo come un sistema solare su dimensioni microscopiche.\nPer valide ragioni Rutherford viene definito come il \u201cpadre della fisica nucleare\u201d. Infatti, fu suo il merito di portare all\u2019attenzione i protoni, evidenziati tramite collisioni fra nuclei e particelle alpha, e l\u2019atomo di idrogeno, l\u2019elemento pi\u00f9 semplice esistente. L\u2019idrogeno interess\u00f2 Rutherford per diversi mesi, che lo videro impegnati in molti tentativi di intaccarne il nucleo, tramite bombardamento con particelle alpha, senza tuttavia riuscirci: fu cos\u00ec costretto a dedurre che al centro dell\u2019atomo di idrogeno non ci sia altro che un protone.\nQueste nuove evidenze, per quanto sorprendenti, non lasciarono i fisici loro agio con la struttura atomica ipotizzata. Principalmente due furono le perplessit\u00e0, derivate una dal tentativo di ricondurre l\u2019atomi nel grande edificio della fisica classica e l\u2019altra da dati sperimentali.\nAlla prima difficolt\u00e0 pose temporaneo rimedio Niels Bohr nel 1913, proponendo l\u2019idea che gli elettroni ruotassero attorno al nucleo centrale su orbite ben precise lungo le quali non emettono alcuna energia. La seconda difficolt\u00e0 invece riguardava accurate e ripetute misure della massa dei diversi elementi che, con la sola eccezione dell\u2019idrogeno, risultavano pressoch\u00e9 il doppio di quanto le teorie non affermassero. Pertanto si fece strada il sospetto che il nucleo atomico fosse composto d\u2019altro rispetto a soli protoni e elettroni (la cui massa, oltretutto, era ridicola rispetto a quella del protone). Le misurazioni delle masse suggerivano che un'altra tipologia di particelle componesse il nucleo, ma questa non era stata ancora osservata nelle camere a nebbia. Fu James Chadwick nel 1932 ad ottenere l\u2019evidenza della particella che chiamer\u00e0 \u201cneutrone\u201d, nome dovuto alla neutralit\u00e0 di carica elettrica. Chadwick riusc\u00ec con successo a bombardare con radiazione alpha una lastra di berillio, da cui si separarono particelle che causarono l\u2019emissione di protoni da pannello di paraffina. Seppur la camera a nebbia non individu\u00f2 le particelle che colpirono la paraffina, Chadwick dedusse indirettamente l\u2019esistenza di \u201cproiettili\u201d che invece la colpirono.\nDi pari passo con queste scoperte, si affacciarono molte speculazioni teoriche che promettevano di rendere conto del mondo atomico. A titolo d\u2019esempio, negli anni trenta molti fisici si domandarono quale fosse il ruolo dei neutroni nella stabilit\u00e0 del nucleo. Il fisico giapponese Hideki Yukawa sugger\u00ec che i protoni non si respingessero a vicenda grazie a una nuova particella, il pione, mediatrice dell'interazione nucleare forte.\nAl di l\u00e0 delle strade aperte verso la comprensione della materia che ci circonda, la scoperta del neutrone porta con s\u00e9 anche una grande potenzialit\u00e0 di sviluppo dal punto di vista applicativo. Tanto che gi\u00e0 nel 1940 un centinaio di articoli tecnici erano stati pubblicati. Grazie agli studi di Bohr gi\u00e0 si era a conoscenza della possibilit\u00e0 di scindere un elemento pesante in due pressoch\u00e9 uguali in massa, e gi\u00e0 egli sugger\u00ec che un processo del genere, nel caso dell'uranio, sarebbe favorito nell'isotopo 235 piuttosto che nel 238, il quale purtroppo \u00e8 il pi\u00f9 abbondante in natura (99.7%). Osservazioni che portarono poi alla problematica dell'arricchimento dell'uranio per l'impiego nucleare.\nDurante gli anni trenta Enrico Fermi e il suo famoso gruppo di laboratorio in via Panisperna condussero una serie di esperimenti volti ad indagare le propriet\u00e0 dei neutroni. Secondo Fermi la mancanza di carica elettrica avrebbe giocato un ruolo fondamentale nelle reazioni nucleari. Fu infatti grazie agli studi condotti sui neutroni lenti (anche detti neutroni termici) che nel 1938 Fermi prese il Nobel. Egli mostr\u00f2 come rallentare i neutroni aumentasse la probabilit\u00e0 del processo di cattura neutronica, risultato per nulla scontrato se si pensa che nell'immaginario classico aumentare l'energia di una particella aumenti di conseguenza la probabilit\u00e0 che essa possa superare una barriera energetica. Su questa propriet\u00e0 infatti si basano molte tecnologie odierne come i reattori che coinvolgono acqua pesante o acqua leggera (PWR).\nNel 1939 Otto Hahn e Frantz Strassman bombardando l'uranio con neutroni trovarono del bario come prodotto della reazione, un elemento che presenta una massa pari alla met\u00e0 della massa dell'uranio e i fisici Frish e Meitner diedero i natali a questo fenomeno chiamandolo fissione nucleare, prendendo la terminologia dalle scienze biologiche. Ma il fatto notevole fu che gli esperimenti condotti rilevarono che la quantit\u00e0 di energia rilasciata nel processo era di svariati ordini di grandezza maggiore delle energie prodotte da qualsiasi altra reazione chimica. Fermi poi avanz\u00f2 l'ipotesi che nel processo potessero essere emessi neutroni ed a cascata l'idea di poter sfruttare la dinamica del processo per sviluppare una catena che si autosostenga.\nMa il 1939 fu anche l'anno in cui scoppi\u00f2 la seconda guerra mondiale. E la scoperta del plutonio avvenuta nell'anno successivo, elemento figlio di una trasmutazione dell'uranio-238 dotato di una massa critica minore dello stesso elemento padre, sugger\u00ec la possibilit\u00e0 dello sviluppo della bomba atomica.\nFu infatti una corsa alle armi e, spinti dall'idea che la Germania stesse impiegando ricercatori per lo sviluppo dell'armamentario nucleare, fisici non solo americani unirono le forze nel progetto segreto noto come \"Progetto Manhattan\". E le ricerche da loro svolte portarono nel 1942 alla Chicago Pile I, la prima catena di fissioni nucleari autosostenenti. Proprio in questi anni si pu\u00f2 affermare che nacque l'ingegneria nucleare, sicuramente Robert Oppenheimer, Le\u00f2 Szilard ed Enrico Fermi si ritenevano fisici ma la congiunzione tra tecnica e ricerca di base non era mai stata cos\u00ec fervida, e ci\u00f2 che stavano facendo gettava le basi per questa nuova disciplina.\nPreparazione tipica.\nQuello che segue \u00e8 il tipico lavoro quotidiano incluso nei programmi di ingegneria nucleare degli Stati Uniti.\nPreparazione scolastica.\nCome con ogni disciplina di ingegneria, la preparazione scolastica include esercitazioni di attraverso elementi di calcolo e corsi introduttivi di e .\nCorso di laurea (in USA).\nIl corso di laurea comincia con una base di meccanica e dinamica del moto delle particelle, termodinamica, introduzione alla programmazione, livello liceale di fisica e chimica e una rigorosa preparazione matematica attraverso le equazioni differenziali.\nA met\u00e0 del percorso un ingegnere nucleare deve scegliere una specializzazione nel campo che studier\u00e0 successivamente. Il corso di studi successivo nel programma di ingegneria nucleare include la meccanica dei fluidi, la fisica del reattore, la meccanica quantistica, termoidraulica, i circuiti elettrici lineari, gli effetti delle radiazioni ed il trasporto del neutrone.\nLa specializzazione in fissione, include lo studio dei reattori nucleari, dei sistemi di fissione e delle centrali nucleari. I primi insegnamenti riguardano la neutronica e la termoidraulica per energia nucleare. \u00c8 assolutamente necessaria una salda preparazione in termodinamica e in meccanica dei fluidi oltre che in idrodinamica.\nLa specializzazione in fusione nucleare include elettrodinamica e fisica del plasma. Quest'area \u00e8 particolarmente orientata alla ricerca.\nLa specializzazione in medicina nucleare, include corsi riguardanti le dosi e l'assorbimento delle radiazioni da parte dei tessuti biologici.\nColoro che acquisiscono competenza in quest'area solitamente sono impiegati nel campo medico. Molti ingegneri nucleari che hanno scelto questa specializzazione proseguiranno il loro percorso diventando medici nucleari autorizzati o andranno nelle scuole di medicina per diventare oncologi. La ricerca \u00e8 anch'essa una scelta comune per i laureati.\nNaval Nuclear Power School.\nLa marina degli Stati Uniti si \u00e8 resa promotrice di un programma denominato Naval Nuclear Power School per addestrare sia gli ufficiali, sia i marinai addetti ad operare con l'energia nucleare. Mentre alcuni ufficiali hanno una laurea in ingegneria nucleare, molti hanno ottenuto le loro lauree in altre discipline di ingegneria. Inoltre molti degli addetti non posseggono nessun titolo di studio superiore. Nonostante questo, sono preparati, attraverso un rigoroso programma (che dura dalle 65 settimane per gli allievi macchinisti ai 18 mesi per un tecnico elettronico e gli allievi elettricisti), per operare su centrali nucleari ed elettriche a bordo dei sottomarini della marina e nella carriera in aviazione. Questo corso porta ad una certificazione del Dipartimento dell'Energia, e molti marinai scelgono di lavorare in centrali di energia civili dopo che la loro leva di sei anni \u00e8 terminata.\nAree professionali.\nFissione nucleare.\nGli Stati Uniti traggono circa il 20% della loro elettricit\u00e0 dall'energia nucleare. \u00c8 un'industria di massa, quindi formare un gran numero di ingegneri nucleari assicura la sua stabilit\u00e0. Gli ingegneri nucleari in questo campo lavorano generalmente, direttamente o indirettamente nell'industria dell'energia nucleare o nei laboratori del governo.\nAttualmente la ricerca nell'industria \u00e8 indirizzata a produrre reattori con standard di sicurezza elevati, resistenti alle radiazioni ed economicamente convenienti. Nonostante nei laboratori governativi si ricerchi nelle stesse aree che nell'industria, essi studiano anche una miriade di altre soluzioni, come per esempio il combustibile nucleare, il ciclo del carburante nucleare, progettazione avanzata di reattori e progettazione di armi nucleari.\nFusione nucleare e Fisica del plasma.\nLe aree di ricerca includono materiali resistenti alle alte temperature e alle radiazioni e la fisica del plasma. Dal punto di vista internazionale la ricerca \u00e8 attualmente diretta allo sviluppo del reattore sperimantale (tokamak) ITER. La ricerca sull'ITER si focalizzer\u00e0 anzitutto sulla fisica del plasma, evidenziando in particolare le possibili instabilit\u00e0 in esercizio, per poi concentrarsi sullo sviluppo tecnologico dei componenti per il futuro reattore DEMO. \nI ricercatori statunitensi stanno inoltre costruendo una macchina per il confinamento inerziale chiamata National Ignition Facility o NIF. \nNIF sar\u00e0 usato per raffinare i calcoli di neutronica per l'iniziativa americana sull'uso delle riserve. Da notare che la fusione a confinamento inerziale \u00e8 quella utilizzata per la realizzazione delle bombe H.\nLa differenza fra le macchine tokamak (o a confinamento magnetico) e quelle a confinamento inerziale \u00e8 legata al fatto che, mentre nelle prime il plasma che, per le elevate temperature, non pu\u00f2 essere in contatto diretto con nessun materiale, \u00e8 tenuto in posizione tramite campi magnetici, invece nelle macchine a confinamento inerziale il plasma si autosostiene per le forze gravitazionali agenti fra gli atomi di idrogeno.\nMedicina nucleare e fisica medica.\nUn importante settore \u00e8 costituito dalla medicina nucleare. Dalle macchine per i raggi X alle immagini ottenute grazie alla risonanza magnetica alla PET, tra gli altri, la medicina nucleare si occupa di molte delle moderne modalit\u00e0 di diagnosi.\nMateriali nucleari e combustibili nucleari.\nLa ricerca sui materiali nucleari \u00e8 indirizzata principalmente a due aree principali, i combustibili nucleari e le modifiche indotte sui materiali dalle radiazioni. \nLo sviluppo dei combustibili nucleari \u00e8 cruciale per ottenere un maggior rendimento dei reattori nucleari. \nGli studi sugli effetti delle radiazioni hanno molti fini, dallo studio delle modificazioni strutturali sulle componenti del reattore allo studio delle nano-modifiche dei metalli e dei semiconduttori usando raggi ionizzanti o acceleratori di particelle.\nMisure delle radiazioni.\nGli ingegneri nucleari e gli scienziati radiologici sono interessati a sviluppare metodi per il rilevamento e la misurazione delle radiazioni ionizzanti pi\u00f9 avanzati usandole per migliorare le tecnologie di rappresentazione. \nQuesto include, tra le altre cose, la progettazione di rilevatori, fabbricazione ed analisi, misurazioni dei parametri fondamentali dell'atomo e del nucleo, sistemi di rappresentazione delle radiazioni."}
{"id": "683261", "revid": "1842072", "url": "https://it.wikipedia.org/wiki?curid=683261", "title": "Documenti della Chiesa cattolica", "text": "I documenti della Chiesa cattolica sono gli atti ed i documenti emessi dalla Chiesa Cattolica.\nClassificazione.\nSi pu\u00f2 catalogare l'insieme dei documenti in alcune voci principali:"}
{"id": "683269", "revid": "339392", "url": "https://it.wikipedia.org/wiki?curid=683269", "title": "Chance-Vought V-173/XF5U", "text": ""}
{"id": "683272", "revid": "287204", "url": "https://it.wikipedia.org/wiki?curid=683272", "title": "Cantone di Lacapelle-Marival", "text": "Il Cantone di Lacapelle-Marival \u00e8 una divisione amministrativa dell'Arrondissement di Figeac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 32 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "683279", "revid": "984922", "url": "https://it.wikipedia.org/wiki?curid=683279", "title": "Cantone di Latronqui\u00e8re", "text": "Il Cantone di Latronqui\u00e8re era una divisione amministrativa dell'Arrondissement di Figeac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683280", "revid": "1305772", "url": "https://it.wikipedia.org/wiki?curid=683280", "title": "DZO", "text": ""}
{"id": "683282", "revid": "827882", "url": "https://it.wikipedia.org/wiki?curid=683282", "title": "Cantone di Livernon", "text": "Il Cantone di Livernon era una divisione amministrativa dell'Arrondissement di Figeac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683283", "revid": "599013", "url": "https://it.wikipedia.org/wiki?curid=683283", "title": "Egy", "text": ""}
{"id": "683286", "revid": "287204", "url": "https://it.wikipedia.org/wiki?curid=683286", "title": "Cantone di Saint-C\u00e9r\u00e9", "text": "Il Cantone di Saint-C\u00e9r\u00e9 \u00e8 una divisione amministrativa dell'Arrondissement di Figeac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 18 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "683287", "revid": "599013", "url": "https://it.wikipedia.org/wiki?curid=683287", "title": "Eka", "text": ""}
{"id": "683289", "revid": "110157", "url": "https://it.wikipedia.org/wiki?curid=683289", "title": "Cantone di Sousceyrac", "text": "Il Cantone di Sousceyrac era una divisione amministrativa dell'Arrondissement di Figeac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683290", "revid": "287204", "url": "https://it.wikipedia.org/wiki?curid=683290", "title": "Cantone di Gourdon", "text": "Il Cantone di Gourdon \u00e8 una divisione amministrativa dell'Arrondissement di Gourdon e dell'Arrondissement di Cahors.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 18 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "683292", "revid": "1013865", "url": "https://it.wikipedia.org/wiki?curid=683292", "title": "Regione di Adamaoua", "text": "La regione di Adamaoua o di Adamawa (ufficialmente R\u00e9gion de l'Adamaoua in francese, Adamawa Region in inglese) \u00e8 una delle 10 regioni del Camerun. Il capoluogo \u00e8 la citt\u00e0 di Ngaound\u00e9r\u00e9.\nGeografia fisica.\nLa regione \u00e8 situata nella parte centrale del paese e confina a nord con la regione del Nord, a est con la Repubblica Centrafricana, a sud-est con la regione dell'Est, a sud-ovest con la regione Centrale, a ovest con la Nigeria, la regione del Nordovest e la regione dell'Ovest.\nStoria.\nLa regione, fu costituita come provincia nel 1983 con la suddivisione della precedente provincia \"Nord/North\" nelle province di Adamaoua/Adamawa, Estremo Nord e Nord.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 divisa in 5 dipartimenti."}
{"id": "683295", "revid": "767487", "url": "https://it.wikipedia.org/wiki?curid=683295", "title": "Cantone di Marquise", "text": "Il Cantone di Marquise era una divisione amministrativa dell'Arrondissement di Boulogne-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nIl suo capoluogo era la cittadina omonima di Marquise e comprendeva 21 comuni:"}
{"id": "683296", "revid": "287204", "url": "https://it.wikipedia.org/wiki?curid=683296", "title": "Cantone di Gramat", "text": "Il Cantone di Gramat \u00e8 una divisione amministrativa e dell'Arrondissement di Figeac e dell'Arrondissement di Gourdon.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 17 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "683298", "revid": "984922", "url": "https://it.wikipedia.org/wiki?curid=683298", "title": "Cantone di Labastide-Murat", "text": "Il Cantone di Labastide-Murat era una divisione amministrativa dell'Arrondissement di Gourdon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683302", "revid": "125990506", "url": "https://it.wikipedia.org/wiki?curid=683302", "title": "Soundtrack '96-'06", "text": "Soundtrack '96-'06 \u00e8 la prima raccolta ufficiale di Elisa.\nFu pubblicata il 17 novembre 2006 da Sugar Music.\nDescrizione.\nIl greatest hits contiene tredici tra i maggiori successi dei primi dieci anni di carriera della cantautrice, tutti pubblicati come singoli commerciali o promozionali, scelti fra i suoi precedenti lavori, con l'aggiunta di quattro inediti: \"Stay\", \"Gli ostacoli del cuore\", scritta da Luciano Ligabue, \"Eppure sentire (un senso di te)\" scritta su musiche di Paolo Buonvino per la colonna sonora del film \"Manuale d'amore 2 - Capitoli successivi\", e \"Qualcosa che non c'\u00e8\", tutti quattro usciti nelle radio a supporto della raccolta e pubblicati come singoli commerciali solo in formato digitale.\nTre degli inediti e la maggior parte degli altri brani sono prodotti da Corrado Rustici, mentre i rimanenti sono prodotti da Glen Ballard (\"Together\"), Roberto Vernetti (\"Gift\"), Michele Centonze (\"Swan\" e \"Almeno tu nell'universo\"), Pasquale Minieri (\"Broken\") ed Elisa.\n\"Sleeping in Your Hand\" e \"Rainbow\" sono presenti in versione remix. La seconda, insieme a \"Swan\" e \"Almeno tu nell'universo\", fino ad allora era stata pubblicata solo come singolo. \"Dancing\" \u00e8 stata accorciata di circa tre secondi.\nIl titolo della raccolta include anche il 1996, dato che il primo album di Elisa \u00e8 stato pubblicato nel 1997, ma registrato l'anno precedente.\nI brani \"Gli ostacoli del cuore\", \"Eppure sentire (un senso di te)\" e \"Qualcosa che non c'\u00e8\" sono stati pubblicati in chiave acustica nel settimo album della cantante, \"Ivy\".\nEdizioni e packaging.\nL'album \u00e8 stato pubblicato in due versioni, con un disco nella comune custodia jewel case e in versione CD+DVD in edizione limitata, a forma di libretto rigido.\nIl 18 novembre 2010, a distanza di quattro anni dalla prima pubblicazione, l'album \u00e8 uscito anche in vinile con tiratura limitata di 1050 pezzi, di cui 525 stampati su vinile nero e 525 su vinile blu.\nDVD.\nSoundtrack '96-'06 \u00e8 stato pubblicato anche in edizione speciale, che, oltre al CD, include anche un DVD in cui sono stati raccolti tutti i videoclip di Elisa girati dal 1997 al 2006, da \"Sleeping in Your Hand\" a \"Teach Me Again\", disposti in ordine di pubblicazione. Dei video girati in pi\u00f9 versioni ne \u00e8 presente una sola.\nSuccesso commerciale.\n\"Soundtrack '96-'06\" \u00e8 il disco pi\u00f9 venduto della carriera di Elisa: dal 26 novembre 2006, quando entr\u00f2 in classifica, fino al 18 marzo 2007, non \u00e8 mai sceso dai primi due posti della classifica, restando sempre o il primo o il secondo album pi\u00f9 venduto in Italia, riuscendo a tenere testa a molti altri artisti, come Franco Battiato, Mario Biondi e Zero Assoluto. L'album ha venduto oltre 600.000 copie e ha ottenuto la certificazione di disco di diamante. Alla trentanovesima settimana dalla pubblicazione il CD riconquista la posizione numero uno degli album pi\u00f9 venduti in Italia, battendo Miguel Bos\u00e9 (stabile al vertice con l'album \"Papito\" da diverse settimane).\nOltre ad essere il secondo album pi\u00f9 venduto in Italia nel 2007, fu anche il terzo album pi\u00f9 venduto in Italia nel 2006. \u00c8 inoltre l'album pi\u00f9 scaricato da iTunes Italia nel 2007, in cui dopo 59 settimane dalla sua pubblicazione \"Soundtrack '96-'06\" \u00e8 alla posizione numero 10 degli album pi\u00f9 scaricati.\nCon la pubblicazione dell'album \"Heart\", a gennaio 2010, a distanza di oltre tre anni dalla pubblicazione, \"Soundtrack '96-'06\" \u00e8 rientrato nella classifica dei cento album pi\u00f9 venduti, al 54\u00ba posto, per poi riconfermarsi alla posizione 65 dopo undici settimane in classifica.\nNel 2012, a ben sei anni dalla data di pubblicazione, continua a vendere migliaia di copie, ottenendo un ulteriore certificazione come disco d'oro per le oltre 30.000 copie vendute. Il successo continua nel decennio fino ad ottenere nella settimana 28 del 2021, la certificazione di disco di platino per aver venduto oltre 50.000 copie. "}
{"id": "683306", "revid": "599013", "url": "https://it.wikipedia.org/wiki?curid=683306", "title": "Enm", "text": ""}
{"id": "683317", "revid": "287204", "url": "https://it.wikipedia.org/wiki?curid=683317", "title": "Cantone di Martel", "text": "Il Cantone di Martel \u00e8 una divisione amministrativa dell'Arrondissement di Gourdon.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 18 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "683319", "revid": "88740", "url": "https://it.wikipedia.org/wiki?curid=683319", "title": "Ang", "text": ""}
{"id": "683321", "revid": "984922", "url": "https://it.wikipedia.org/wiki?curid=683321", "title": "Cantone di Payrac", "text": "Il Cantone di Payrac era una divisione amministrativa dell'Arrondissement di Gourdon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683323", "revid": "247222", "url": "https://it.wikipedia.org/wiki?curid=683323", "title": "Pitura Freska", "text": "I Pitura Freska sono stati un gruppo musicale reggae italiano, fondato a Venezia e attivo tra il 1987 e il 2002.\nCaratteristica dei Pitura Freska \u00e8 la composizione di brani di genere reggae e talvolta rock, con testi quasi sempre in veneziano; la scelta linguistica si lega all'origine dei musicisti, tutti nativi di Venezia e legati a Marghera.\nStoria.\nOrigini.\nIl nome del gruppo si deve al vignettista Sandro Maso (detto Ciaci el Kinder), che racconta: . Tuttavia Ciaci continu\u00f2 a firmare le copertine dei dischi, tanto che \u00e8 sua l'invenzione del leone di San Marley, parodia del leone di San Marco, con lo spinello in bocca.\nLa prima apparizione televisiva degna di nota dei Pitura Freska fu per mezzo dell'emittente locale Televenezia, la quale utilizz\u00f2 una delle loro prime canzoni, \"Saria beo\", pubblicata nel 1990 in \"Ossigeno\", come sigla per un semiserio TG estivo.\nCarriera musicale.\nIl loro primo album ufficiale, realizzato con la Psycho Records e distribuito dalla BMG nel 1991, \u00e8 intitolato \"Na bruta banda\" e comprende anche il loro primo grande successo, \"Pin Floi\", scritto nel 1989 e inserito nell'audiocassetta \"Ossigeno\", distribuita ai concerti del gruppo e in qualche negozio del Veneto, prima di realizzare il primo album ufficiale: la canzone, divenuta una pietra miliare della canzone dialettale veneziana, racconta l'esperienza diretta del cantante Sir Oliver Skardy che non riusc\u00ec a raggiungere l'area del concerto dei Pink Floyd a Venezia organizzato durante la festa del Redentore del 1989, a causa della grande confusione e dello sciopero dei trasporti pubblici locali indetto proprio il giorno del concerto.. L'album include altri successi come \"Marghera\", \"Bienal\" e \"Suca baruca\".\nNell'estate del 1992 viene pubblicato il singolo \"Murassi\", brano gi\u00e0 noto ai fans ma ancora inedito su disco. Alle versioni in vinile vengono aggiunte anche quelle su CD singolo. Inoltre nello stesso disco vi \u00e8 un remix della ormai celebre \"Pin Floi\" aggiunto come bonus track. Nel 1993 esce in tutta Italia \"Duri i banchi\", un album che comprende, tra le altre, alcune delle canzoni pi\u00f9 note: \"Picinin\", \"Ara che ben\", \"La pianta\" e altre gi\u00e0 note ai fans di lunga data, ma prima d'ora mai pubblicate ufficialmente. La qualit\u00e0 musicale e testuale dei lavori dei Pitura Freska si evolve con l'album \"Yeah\" (1995), contenente il brano \"Olanda\", scritto nel 1994.\nSempre nel 1994 la loro versione di \"C'era un ragazzo che come me\" (amava Marley e Peter Tosh) viene inclusa in una raccolta di brani italiani storici, cantati per\u00f2 da band emergenti, intitolata \"Fatti e Rifatti\". Questa versione non verr\u00e0 per\u00f2 inclusa in nessun album del gruppo veneziano. Sorte differente invece per un'altra cover, la battistiana \"7 e 40\" inclusa nel secondo volume di \"Innocenti Evasioni\", con i successi di Lucio Battisti ricantati anche in questo caso da voci emergenti (nel primo volume invece a cantare i classici di Lucio vi erano cantanti e gruppi gi\u00e0 affermati) e inclusa nelle ristampe di \"Yeah\".\nLa band lagunare trova il maggior riscontro di pubblico, imponendosi sulla scena nazionale, nel biennio 1996-1997, in primis il singolo \"Crudele\" del 1996 risulta come il tormentone estivo e quando il nuovo album, \"Gran calma\", ottiene un notevole successo discografico, grazie a \"Ridicoli\" e soprattutto a \"Papa nero\", presentata al Festival di Sanremo 1997: la canzone, cantata da Skardy e da Marco Forieri, presenta ritmi molto orecchiabili e un testo dal tema piuttosto insolito, del quale ha fatto storia il ritornello:\nDopo l'esperienza del festival nazionale i Pitura Freska hanno vissuto fasi di minore ispirazione e, dopo la produzione di album di minor successo come \"Tutto Olive\", \"Piatti roventi\" e \"Golden\", tra il 1999 e il 2001, il gruppo si \u00e8 sciolto definitivamente nel 2002, anche per le esigenze artistiche dei singoli membri, che cominciavano a intraprendere percorsi personali sempre pi\u00f9 impegnativi L'ultimo singolo della band \u00e8 stato un remix di \"Le sorti de un pianeta\" in beneficenza per Emergency, uscito nel 2001.\nStoria recente.\nIl 15 gennaio 2008 muore all'et\u00e0 di 57 anni Francesco Casucci (Ciuke), a causa di una malattia che lo affliggeva da tempo: era stato cofondatore dei Pitura Freska e bassista dal 1982 al 1992, nonch\u00e9 grande amico di Skardy.\nIl 5 febbraio 2008, marted\u00ec grasso, in occasione della chiusura dell'edizione 2008 del Carnevale di Venezia, la band si riunisce nuovamente per un grande concerto esibendosi per pi\u00f9 di due ore davanti ad una Piazza San Marco gremita, proponendo una selezione dei migliori brani del proprio repertorio. Nel marzo dello stesso anno si \u00e8 poi tenuta, presso il locale \"Al Vapore\", una serata per la commemorazione ufficiale del compagno Ciuke, rinnovatasi il successivo 29 luglio.\nFormazione.\nSono infine da segnalare i cori di voci femminili presenti in vari brani della band (Patrizia di Malta, Daniela Rando, Rosa Emilia Dias), il bassista Willy N'For, i batteristi Graziano Guerriero, Mokhtar Samba, Giorgio Zanier e Luca Bortoluzzi, i tastieristi U-ge Muner, \"Tastie\"Rino Zinno, Giovanni Boscariol, Gianluca Ballarin e Marco Ponchiroli."}
{"id": "683325", "revid": "984922", "url": "https://it.wikipedia.org/wiki?curid=683325", "title": "Cantone di Saint-Germain-du-Bel-Air", "text": "Il Cantone di Saint-Germain-du-Bel-Air era una divisione amministrativa dell'Arrondissement di Gourdon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683326", "revid": "599013", "url": "https://it.wikipedia.org/wiki?curid=683326", "title": "Epo", "text": ""}
{"id": "683328", "revid": "767487", "url": "https://it.wikipedia.org/wiki?curid=683328", "title": "Cantone di Salviac", "text": "Il Cantone di Salviac era una divisione amministrativa dell'Arrondissement di Gourdon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683329", "revid": "287204", "url": "https://it.wikipedia.org/wiki?curid=683329", "title": "Cantone di Souillac", "text": "Il Cantone di Souillac \u00e8 una divisione amministrativa dell'Arrondissement di Gourdon.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 18 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "683331", "revid": "984922", "url": "https://it.wikipedia.org/wiki?curid=683331", "title": "Cantone di Vayrac", "text": "Il Cantone di Vayrac era una divisione amministrativa dell'Arrondissement di Gourdon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "683332", "revid": "729019", "url": "https://it.wikipedia.org/wiki?curid=683332", "title": "Stazione di Saronno", "text": "La stazione di Saronno \u00e8 la stazione principale dell'omonima cittadina. \u00c8 l'impianto terminale della linea proveniente da Milano e da essa si dipanano quelle per Como, Laveno, Novara e Seregno. La posizione e i collegamenti dello scalo sono rilevanti a livello regionale, poich\u00e9 su di esso convergono direttrici ferroviarie che uniscono quattro province lombarde: Milano, Varese, Como, Monza e Brianza. A questo si aggiunge il collegamento tra il capoluogo lombardo e l'aeroporto internazionale di Malpensa.\nStoria.\nNel 1879, la Societ\u00e0 anonima per le Ferrovie Milano-Saronno e Milano-Erba (poi divenute Ferrovie Nord Milano) inaugurarono la linea ferroviaria tra Milano e Saronno.\nNel corso degli anni Ottanta del XIX secolo, la stazione fu congiunta da altre linee ferroviarie costruite da altre societ\u00e0 concessionarie:\nTra il 1888 e il 1890 l'esercizio di tutte e due le linee pass\u00f2 alla FNM. Di conseguenza la stazione divenne il centro delle linee ferroviarie della societ\u00e0, un ruolo che fu enfatizzato nel 1898 con la costruzione della Grandate-Saronno che, appoggiandosi alla Como-Grandate-Malnate-Varese, consent\u00ec un collegamento diretto fra il Lario e il milanese.\nStrutture e impianti.\nLa stazione \u00e8 situata nel centro di Saronno. L'ingresso principale \u00e8 situato in piazza Luigi Cadorna, all'inizio di corso Italia, mentre quello posteriore si trova in via Bernardino Luini, all'incrocio con via Gaudenzio Ferrari. Di fatto la fermata si trova quasi esattamente al centro geometrico di Saronno.\nPresso questa stazione si incrociano le seguenti linee ferroviarie:\nIl piazzale binari \u00e8 composto da nove binari di cui tre tronchi, di norma cos\u00ec utilizzati:\nFino al 2009 la linea per Seregno, non elettrificata, era utilizzata solo per il traffico merci, e nel 2010 \u00e8 stata provvisoriamente disabilitata a causa dei lavori di restauro, conclusisi il 9 dicembre 2012 con la riapertura della tratta al servizio viaggiatori e il prolungamento della linea S9 da Seregno a Saronno. In seguito a questo avvenimento, che ha comportato l'occupazione di almeno uno tra i binari 5 e 6 per circa mezz'ora ogni ora, alcuni Milano \u2013 Novara e Malpensa Express hanno prestato servizio ai binari 3 e 4, e alcuni Milano \u2013 Varese \u2013 Laveno ai binari 1 e 2. Per risolvere questa situazione, che comportava molti rallentamenti al traffico, il 14 dicembre 2014 \u00e8 stato attivato il binario 7, tronco, situato a fianco del binario 6, con il compito di attestare i treni della linea S9 provenienti da Seregno, che \u00e8 l'unica che vi pu\u00f2 accedere.\nGli itinerari di corretto tracciato che permettono di attraversare la stazione, con marcia a sinistra, sono tre:\n\u00c8 possibile raggiungere i binari 1-2 e 5-6 dalla linea diretta per Milano attraverso una deviata a 60\u00a0km/h, cos\u00ec come i binari 3-4 dalla linea per Como. Sono percorribili a 60\u00a0km/h anche le comunicazioni tra i sensi di marcia sulle linee per Seregno e per Milano, che consentono la marcia a destra all'interno dell'impianto. Anche il binario 7 \u00e8 connesso alla linea per Seregno tramite deviate a 60\u00a0km/h in ambo le direzioni. Sono percorribili a 30\u00a0km/h tutte le restanti deviate, comprese quelle di accesso ai binari 1 e 2 tronchi e ai fasci di ricovero. Non sono possibili connessioni senza inversioni di marcia tra i binari 1-2 e la linea per Novara e tra i binari 1-2 tronchi, 1-2 e 3-4 e la linea per Seregno e tra tutte le linee tranne quella per Seregno e il binario 7.\nMovimento.\nLa stazione risulta una delle principali per flusso di viaggiatori dell'intera rete Ferrovienord, dopo Milano Nord Cadorna e Milano Nord Bovisa. Per tale impianto transitano circa 188.000 passeggeri settimanali per un totale di oltre 9.000.000 passeggeri annui.\nLa stazione \u00e8 servita dai collegamenti suburbani e regionali, Malpensa Express, RegioExpress RE1 svolti da Trenord nell'ambito del contratto di servizio stipulato con la Regione Lombardia.\nServizi.\nLa stazione dispone di velostazione a serratura elettronica e dei seguenti servizi:\nInterscambi.\nDi fronte all'entrata principale \u00e8 situata l'autostazione, utilizzata anche per la partenza degli autobus sostitutivi Trenord. Poco oltre gli isolati residenziali, in via Primo Maggio, \u00e8 posta un'altra autostazione, pi\u00f9 recente e spaziosa, in supporto alla prima."}
{"id": "683334", "revid": "1745361", "url": "https://it.wikipedia.org/wiki?curid=683334", "title": "Est (disambigua)", "text": ""}
